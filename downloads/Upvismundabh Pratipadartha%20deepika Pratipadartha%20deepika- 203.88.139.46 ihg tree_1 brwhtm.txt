1.1.1
ब्रह्मा देवानां प्रथमः संबभूव विश्वस्य कर्ता भुवनस्य गोप्ता ।
स ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ।। 1 ।।
B.1.1.1
"			   प्रतिपदार्थदीपिका"
[भारद्वाजरामानुजाचार्य विरचिता]
[मङ्गलाचरणम्]
"		वामनं रूपमासाद्य निगृह्य बलिमद्भुतम् ।"
"		देवेभ्यो यो बलिं दद्यात् तं त्रिविक्रममाश्रये ।।"
"		श्रीशं श्रियं शठारातिं भाष्यकारादिदेशिकान् ।"
"		पूर्वानस्मद्गुरून् सर्वान् प्रणमामि च वत्सजान् ।।"
"		श्रीरंगराजमहिषी श्रियमाश्रित्य सम्मताम् ।"
"		विदुषां, मुण्डकाख्यायाश्श्रुतेः व्याख्यां करोम्यहम् ।।"
"	अस्याः ब्रह्मविद्यायाः अतिशयद्योतनार्थं कथामारभते - ब्रह्मा देवानाम् इति"
। ब्रह्मा - चतुर्मुखब्रह्मा, देवानां - रुद्रादिदेवानां प्रथमः1 - अग्रजःसन् , सम्बभूव
- परमात्मनः नाभिकमले जात इति सर्ववैदिकलोकप्रसिद्धिः । यो ब्रह्माणं विदधाति पूर्वं
यो वै वेदांश्च प्रहिणोति तस्मै (श्वे.उ. 6-18) इति श्रुतिश्च सः विश्वस्य कर्ता भुवनस्य
गोप्ता सः - चतुर्मुखब्रह्मा स्वाधिष्ठित ब्रह्माण्डान्तर्वर्ति सर्वस्य सृष्टिकर्ता
- सृष्टस्य भुवनस्य च गोप्ता - रक्षकः । सः - चतुर्मुखः सर्वविद्याप्रतिष्ठाम् - ब्रह्मविद्येतरसर्वविद्याश्रयभूतां
ब्रह्मविद्याम् - परब्रह्मज्ञान- बोधिकां विद्याम् , अथर्वाय ज्येष्ठपुत्राय प्राह -
अथर्वनामकज्येष्ठपुत्राय प्रोवाच ।।
1.1.2
"	अथर्वणे यां प्रवदेत ब्रह्मा अथर्वा तां पुरोवाचाङ्गिरे ब्रह्मविद्याम् । स"
भारद्वाजाय सत्यवाहाय प्राह भारद्वाजोऽङ्गिरसे परावराम् ।। 2 ।।
B.1.1.2
"	प्र.दी. - आचार्याणाम् असावसौ भगवत्त, इति एतद्ब्रह्मविद्यायाः श्रीमन्नारायणमारभ्य"
ब्रह्मादिगुरुपरम्पराम् आह - अथर्वणे यां प्रवदेत इति - ब्रह्मा अथर्वणे शिष्याय यां
ब्रह्मविद्यां पुरा पूर्वं प्रवदेत, प्रोवाच तां ब्रह्मविद्याम् अथर्वा च - 1अङ्गिरे
- अङ्गिरनामक ऋषये उवाच । सः - अङ्गिरनामकऋषिः भारद्वाजाय - भारद्वाजगोत्राय सत्यवाहाय
- एतन्नामकाय शिष्याय प्राह । सः भारद्वाजः अंगिरसे - अङ्गिरसनामक ऋषये परावराम् - परस्मात्
श्रीमन्नारायणादवरेण ब्रह्मणा प्राप्ताम् , परावरां ब्रह्मविद्याम् प्राहेत्यन्वयः ।
यद्वा यस्यां विद्यायां परत्वेन अधिकतया व्यवहृताः ब्रह्मरुद्रादयः अवराः न्यूना इत्युच्यन्ते
सा 2परावरा - तां प्रोवाच ।।
1.1.3
शौनको ह वै महा 1शालोऽङ्गिरसं1 विधिवदुपसन्नः पप्रच्छ कस्मिन्नु भगवो
विज्ञाते सर्वमिदं विज्ञातं भवतीति ।। 3 ।।
B.1.1.3
[ब्रह्मविद्याविषयकप्रश्नः]
"	प्र.दी. - शौनकनामकशिष्यः अंगीरसनामकाचार्य ज्ञातव्यमर्थम् अपृच्छदित्याह । शौनको ह"
वै इति । महाशालः - महत्यः बहवः, यज्ञशालाः यस्य महाशालः 2कर्मिष्ठः2 - कर्मज्ञानफलावगन्ता
शौनकः - शुनकसुतः, ह वै  इति प्रसिद्धौ, अंगीरसमाचार्य गुरुक्रमादवगतब्रह्मविद्यावन्तं, विधिवदुपसन्नः
समित्पाणिश्श्रोत्रियं ब्रह्मनिष्ठामित्यादिनियमपूर्वकाचार्यसन्निधिं प्राप्तः, पप्रच्छ
- कस्मिन्नु भगवो विज्ञाते सर्वमिदं विज्ञातं भवतीति - हे भगवः !
"		उत्पतिं प्रलयं चैव भूतानामागतिं गतिम् ।"
"		वेत्ति विद्यामविद्यां च स वाच्यो भगवानिति ।। (वि.पु. 6-5-78)"
"	इत्युक्तत्वात् सर्वज्ञ ! आचार्य ! कस्मिन्नुविज्ञाते सति नु वितर्के - कस्मिन्वस्तुनि"
विज्ञाते सति इदं - दृश्यमानं जगत् , विज्ञातं - विशेषतः ज्ञातं भवतीति पप्रच्छेत्यन्वयः
। नन्वेतस्य प्रष्टुरितःपूर्वं ब्रह्मज्ञानाभावात्कथमेतत्प्रश्नः कृत इति चेत् , एकमृत्पिण्डज्ञानेन
सर्वमिदं मृण्मयं विज्ञातं भवतीति, तद्वत्क- स्मिन्श्चिद्वस्तुनि विज्ञाते सर्वमिदं
जगद्विज्ञातं भवतीति भवादृशाः पण्डिताः वदन्ति । तद्वस्तु किं कीदृगिति पृष्टवानित्यर्थः ।।
1.1.4
तस्मै स होवाच । द्वे विद्ये वेदितव्ये इति ह स्म यद् ब्रह्मविदो वदन्ति,
परा चैवापरा च ।। 4 ।।
B.1.1.4
[विद्योपदेशः]
"	प्र.दी. - तस्मै स होवाचेति सः - अङ्गिराः, तस्मै - शौनकाय द्वे विद्ये वेदितव्य इति"
उवाच - प्रोवाच किल । इति ह स्म यद्ब्रह्मविदो वदन्ति अत्र
प्राप्तुम् इत्यध्याहारः । यद्वस्तु प्राप्तुं द्वे ज्ञाने वेदितव्ये इति ह स्म एवं
प्रकारेण । किं तद्ब्रह्मविदः परब्रह्मज्ञानिनः पराशरादयः वदन्ति ।
"		तत्प्राप्तिहेतुर्ज्ञानं च कर्म चोक्तं महामुने ।"
"		आगमोत्थं विवेकाच्च द्विधाज्ञानं तथोच्यते ।।"
"	शब्दब्रह्मागममयं परब्रह्म विवेकजम् ।। (वि.पु. 6-5-60-61) इति यद्वदन्ति तत्परब्रह्मज्ञानेन"
सर्वमिदं विज्ञातं भवतीत्यर्थः । के ते विद्ये इत्यत्राह - परा चैवापरा च इति । परमपरमिति
द्विविधं ज्ञानं परा चैवापराचेति ब्रह्मप्रेप्सुना द्वे विद्ये वेदितव्ये इति ब्रह्मविषये
- परोक्षापरोक्षरूपे द्वे ज्ञाने उपादेये इत्यर्थः इति भाष्यकारोक्तिः ।।
1.2.7
प्लवा ह्येते अदृढा यज्ञरूपाः अष्टादशोक्तमवरं येषु कर्म ।
एतच्छ्रेयो येऽभिनन्दन्ति मूढाः जरामृत्युं ते पुनरेवापियन्ति ।। 7 ।।
B.1.2.7
[कर्मणां अस्थिरत्वम् ]
"	प्र.दी. - ब्रह्मलोकादि प्राप्तिहेतूनामपि कर्मणां क्षयफलत्वात् तान्यपि कर्माणि निन्दति"
। प्लवा ह्येते इति । येषु यज्ञादिषु अष्टादशोक्तं षोडशर्त्विजः यजमानः पत्नी च । अष्टादशकर्तृसाध्यत्वेन
अष्टादशोक्तम् अवरम् - फलाभि- सन्धियुक्तत्वेन क्षयफलप्रदम् कर्म वर्तते । एते पूर्वोक्ताः
यज्ञरूपाः प्लवाः - नौकाः
अदृढाः शिथिलीभूताः । जीर्णनौका इव संसारसागरतरणसमर्थाः न भवन्ति । किन्तु संसारसमुद्रे
मज्जयन्ति । एतच्छ्रेयो येऽभिनन्दन्ति मूढाः - फलाभिसन्धियुक्ताः । एतत्पूर्वोक्तमवरं
कर्म श्रेयः - मोक्षसाधनम् इति ये मूढाः अभिनन्दन्ति सन्तुष्टा भवन्ति । ते - अज्ञाः
जरामृत्युं जरामरणादिं पुनरेवापियन्ति । पुनःपुनरेव गन्छन्ति । अत एव आब्रह्मभुवनाल्लोकाः
पुनरावर्तिनोऽर्जुने (भ.गी. 8-18) इति भगवता च गीतम् ।। 7 ।।
1.2.8
अविद्यामन्तरे वर्तमानाः स्वयं धीराः पण्डितम्मन्यमानाः जङघन्यमानाः
परियन्ति मूढाः अन्धेनैव नीयमाना यथाऽन्धाः ।। 8 ।।
B.1.2.8
[अविदुषां निन्दा]
"	प्र.दी. - फलाभिसन्धिपूर्वक काम्यफलविषयक श्रद्धाळु लब्धफलमाह - त्रिभिर्मन्त्रैः ।"
अविद्यायामन्तरे वर्तमानाः स्वयं धीराः - वयमेव ऊहापोहविशिष्टधीशालिनः इति । पण्डितं
मन्यमानाः - वयमेव सर्वशास्त्राभिज्ञा इत्यभिमानवन्तः मूढाः - अविवेकिनः अन्धेनैव नीयमाना
यथाऽन्धाः - जात्यन्धेन ग्रामान्तरं नीताः अन्धाः - नेत्रदृष्टिरहिताः । यथा परियन्ति
- परितो भ्रमन्तः गर्ते पतन्ति तथा जङ्घन्यमानाः जरामरणादिरूपान्तरसंघैः पीडिताः परियन्ति
- परितः सर्वदेहेषु विभ्रमन्ति - सञ्चरन्ति इत्यर्थः ।।
1.2.9
अविद्यायां बहुधा वर्तमानाः वयं कृतार्था इत्यभिमन्यन्ति बालाः ।
यत्त्कर्मिणो न प्रवेदयन्ति रागात् तेनाऽऽतुराः क्षीण लोकाश्च््यवन्ते ।। 9 ।।
B.1.2.9
"	प्र.दी. - अविद्यायां बहुधा वर्तमाना इति । अविद्या कर्मफलभूत- लीलाविभूतौ देवमनुष्यादि"
बहुविधदेहाभिमानितया वर्तमानाः बालाः - पारमार्थिक भगवदाराधनरूपकर्मज्ञानादिरहिताः ।
वयं कृतार्था इत्यभिमन्यन्ति - वयं कृतकृत्या इत्यभिमानवन्तौ अभूवन् । ईश्वरोऽहम् अहंभोगी
(भ.गी. 16-14) इत्यारभ्य कोऽन्योऽस्ति सदृशो मया (भ.गी. 16-15) इत्यन्तं गीतावाक्यम्
अनुसन्धेयम् । अत्र यत्कर्मिणो न प्रवेदयन्ति रागात् यत् - यस्मात् काम्यफलानु-
भवात् कर्मिणः कर्मठाः रागात् - स्वर्गादिफलविषयकानुरागात् न प्रवेदयन्ति - एतत् अन्यदक्षीणनिरतिशयसुखमस्ति
इति न जानन्ति । तेन - पुण्यफलानु- भवावसानेन आतुराः - दुःखार्ताः क्षीणलोकाः - क्षीणस्वर्गादिलोकाः
पुण्याव- साने स्थातुमनर्ह स्वर्गादिलोकाः च्यवन्ते - स्वर्गादिलोकेभ्यः च्युताः भवन्ति इत्यर्थः ।।
2.2.8
मनोमयः प्राणशरीरनेता प्रतिष्ठितोऽन्ने हृदयं सन्निधाय ।
तद् विज्ञानेन परिपश्यन्ति धीरा आनन्दरूपममृतं यद्विभाति ।। 8 ।।
B.2.2.8
"	प्र.दी. - धीराः अन्तर्यामिणं परिपश्यन्ति इत्याह - मनोमयः प्राणशरीरनेता इति । मनोमयः"
- परिशुद्धमनोभिर्ग्राह्यः प्राणशरीरनेता प्राणश्च शरीरं च प्राणशरीरं तस्य नेता । यद्वा
प्राणः शरीरं यस्य प्राणशरीरः नेता प्रभुः स चासौ अन्ने प्रतिष्ठितः - अन्नपरिणामभूतदेहस्थितः
अन्तर्यामितया परमात्मा स्थित इत्यर्थः । तस्मिन् हृदयम् - चित्तं सन्निधाय - आनन्दरूपं
अमृतम् - अमृतवद्भोग्यं यत्परंब्रह्म विभाति तत् - परंब्रह्म धीराः - धिया रमन्ति इति
धीराः प्रज्ञाशालिनः विज्ञानेन - विज्ञानशब्दितदर्शनसमानाकारज्ञानेन परिपश्यन्ति - साक्षात्कुर्वन्ति ।।
2.2.9
भिद्यते हृदयग्रन्थिश्छिद्यन्ते सर्वसंशयाः ।
क्षीयन्ते चास्य कर्माणि तस्मिन्दृष्टे परावरे ।। 9 ।।
B.2.2.9
"	प्र.दी. - परमानन्दभूतपरब्रह्मसाक्षात्कारफलमाह - भिद्यते हृदयग्रन्थिः इति । परावरे"
- परे - उत्कृष्टाः ब्रह्मादयो यस्मात् अवराः - निकृष्टाः सः परे अपराश्च यस्मिन् सः
सर्वाधारभूत इत्यर्थः । तस्मिन् - पूर्वोक्ताक्षरपरब्रह्मणि दृष्टे - सति साक्षात्कृते
सति अस्य - उपासकस्य हृदयग्रन्थिः - हृदये विद्यमानकामरूपग्रन्थिः भिद्यते - विस्रंसते
सर्वसंशयाः छिद्यन्ते - छिन्नाभवन्ति । कर्माणि - प्रारब्धव्यतिरिक्तपूर्वोत्तराघरूपपुण्यपापरूपाणि
क्षीयन्ते - नश्यन्ति फलजननशक्तिहीनाः भवन्ति इत्यर्थः ।।
1.1.5
तत्रापरा ऋग्वेदो यजुर्वेदस्सामवेदोऽथर्ववेदः 1शिक्षा1 2कल्पो2 3व्याकरणं34निरुक्तं4 5छन्दो5 6ज्योतिषम्6
इति । अथ परा यया तदक्षरमधिगम्यते ।। 5 ।।
B.1.1.5
[परापरविद्याविभागः]
"	प्र.दी.- परब्रह्मप्राप्तिहेतुभूतपरावरविद्यास्वरूपमाह - तत्रापराऋग्वेद इति - तत्र"
द्वयोर्मध्ये अपरायाः विद्यायाः स्वरूपमाह - ऋग्वेदो यजुर्वेदस्साम- वेदोऽथर्ववेद इति
चत्वारो वेदाः शिक्षाकल्पो व्याकरणं निरुक्तं छन्दो ज्योतिषम् इति अङ्गानि षट् । षडङ्गोपबृंहणसहित
वेदश्रवणजन्यत्वे सति परोक्षज्ञानं अपराविद्यायाः स्वरूपम् । अथ परविद्यास्वरूपमुच्यते
। अथ परा यथा तदक्षरमधिगम्यते इति । अथ अनन्तरं यया विद्यया तत् यद्ब्रह्मविदः वदन्तीत्यत्रप्राप्यतया
निर्दिष्टपरब्रह्मबोधकयच्छब्दप्रतिनिर्देशकस्तच्छब्दः । तत् प्राप्यमक्षरमविनाश्यं परं
ब्रह्म अधिगम्यते - अधिकतया अपरोक्षी क्रियते । यद्वा - सर्वोत्तमत्वेन ज्ञायते सा पराविद्या
- उत्कृष्टा विद्या - द्वे विद्येवेदितव्ये इति च 1आथर्वणी श्रुतिः । परयात्वक्षरप्राप्तिः
ऋग्वेदादिषु याऽपरा (म्.वि.पु. 6-5-65) इतीयं श्रुतिः पराशरेणोपबृंहिता । अत एते द्वे
विद्ये परोक्षापरोक्षब्रह्मज्ञान- प्राप्तिहेतुकः
इति विज्ञेय इति यावत् ।।
1.1.6
यत्तदद्रेश्यमग्राह्यमगोत्रमवर्णमचक्षुश्श्रोत्रं तदपाणिपादम् । नित्यं विभुं सर्वगतं
सुसूक्ष्मं तदव्ययं यद् भूतयोनिं परिपश्यन्ति धीराः ।। 6 ।।
B.1.1.6
[अक्षरशब्दवाच्यपरब्रह्मस्वरूपम् ]
"	प्र.दी. - अथ परा यया तदक्षरमधिगम्यत इत्यत्र अक्षरशब्दवाच्य परमात्मस्वरूपमाह - यत्तदद्रेश्यमिति"
अदृश्यं - प्राकृतचक्षुभिर्द्रष्टुमशक्यं दिव्यं
ददामि ते चक्षुः (भ.गी. 11-8) इतिगीतम् । अग्राह्यम् - प्राकृतपाण्यादिभिः अग्राह्यम्
, अगोत्रम् - कुलरहितम् , अवर्णम् - ब्राह्मणादिवर्णरहितम् , अचक्षुश्श्रोत्रम् - प्राकृतनेत्रश्रोत्रेन्द्रियरहितम्
, अपाणिपादम् - प्राकृतपाणि- पादरहितम् , तत् - प्रसिद्धं यत् - यद्ब्रह्मविदो वदन्ति
इत्यत्र यच्छब्दप्रतिपाद्यं, तत् - परंब्रह्म स्वयं प्राकृतज्ञानकर्मेन्द्रियादिरहितमिति
तादृशज्ञानकर्मेन्द्रियादि- भिरज्ञेयमिति । हेयगुणान् प्रतिषिद्य नित्यं विभुमित्यादिना
कल्याणगुणानभिवदन्ति । नित्यम् - कालत्रयवर्ति - कालापरिच्छिन्नमित्यर्थः । विभुं -
व्यापकं देशापरिच्छिन्न- मित्यर्थः । सर्वगतं - सर्वप्रविश्यान्तस्थितं, तत्र हेतुमाह
- सुसूक्ष्मं - जीवादपि सुसूक्ष्मं यत् - अन्तर्यामिब्राह्मणादिषु प्रसिद्धं सर्वान्तरत्वेन
स्थितमपि अव्ययं - नाशरहितं भूतयोनिं - भूतानाम् अखिलचेतनाचेतनानां योनिं - उपादानकारणं
जगत्कारणभूतमित्यर्थः । तत् - अक्षरशब्दवाच्यं परमात्मानं धीराः - ब्रह्मविदः ब्रह्मज्ञानिनः
परिपश्यन्ति - परितः पश्यन्ति साक्षात्कुर्वन्ति संशयविपर्ययरहितं यथा तथा उपासनं कुर्वन्तीति
श्रुतिरवददित्यर्थः ।।
1.1.7
यस्मात् परं नापरमस्ति किञ्चित् यस्मान्नाणीयो न ज्यायोऽस्ति कश्चित् । वृक्ष
इव स्तब्धो दिवि तिष्ठत्येकस्तेनेदं पूर्णं पुरुषेण सर्वम् ।। 7 ।।
B.1.1.7
[ब्रह्मणः उपादानकारणत्वसमर्थनम् ]
"	प्र.दी. - घटादिषु मृदादीनामेव उपादानकारणत्वात्तत्र ब्रह्मणः उपादानकारणत्वासम्भवः"
इत्याशंक्य तत्रापि तस्यैव ब्रह्मणः आत्मत्त्वेन व्याप्तत्वात्
मृदादिरूपस्य ब्रह्मणो न उपादानकारणत्वानुपपत्तिः इति अभिप्रेत्याह - यस्मात्परं नापरमस्ति
किंचित् इति । यस्मात् जगदुपादानकारणत्वनित्यत्वादि धर्मविशिष्ट पूर्वोक्ताक्षरपरब्रह्मणः
परम् - उत्कृष्टम् अधिकमित्यर्थः । अपरम् - अन्यत् किंचिदपि वस्तु नास्ति । समानाधिकवस्तुरहितम्
इत्यर्थः । मत्तः परतरं नान्यत् किंचिदस्ति धनञ्जय (भ.गी. 7-7) इति गीतम् । यस्मान्नाणीयो
न ज्यायोऽस्ति कश्चित् । यस्मात्पूर्वोक्त परब्रह्मणः अणीयान् - अतिसूक्ष्मः । 1अणोरणीयान्महतो
महीयान् (क.उ. 2-20) इति महिमाविशिष्टपरब्रह्मणः ज्यायानधिकः कश्चित्पदार्थः नास्ति
- सर्वान्तर्यामित्व - सर्वेश्वरत्वादिविशिष्टः कश्चिदपि पदार्थो नास्तीत्यर्थः । स
कुत्रास्ते इत्यत्राह - वृक्ष इव स्तब्धो दिवि तिष्ठत्येकस्तेनेदं पूर्णं पुरुषेण सर्वम्
- अनम्रत्वविशिष्टसालवृक्ष इव स्तब्धः - कस्यापि केनापि वा अप्रणतस्वभावःसन् - दिवि
- द्योतमान परमाकाशे परमपदे श्रीवैकुण्ठे एकः - एको ह वै नारायण आसीत् (महो. 1-1) इत्युक्त
श्रीनारायणः तिष्ठति - स्थावरप्रतिष्ठित इव स्थित इत्यर्थः । तेनेति पुरुषेण पुरुषशब्दवाच्येन
तेन - जगत्कारणत्वादि विशिष्टेन श्रीमन्नारायणेन इदं - परिदृश्यमानं सर्व - जगत् पूर्ण
- व्याप्तं - सर्वजगन्नियमनार्थम् अन्तःप्रविष्टम् इत्यर्थः । अयं मन्त्रस्तु केषुचित्कोशेषु
न दृष्टः । कैश्चिन्न व्याख्यातः । तथापि अक्षरशब्दवाच्य परमपुरुषस्य समानाधिकवस्तु-
निषेधप्रतिपादकत्वात् 1पूर्वाचार्यैः अङ्गीकृतो व्याख्यातश्च ।।
1.1.8
यथोर्णनाभिः सृजते गृह्णते च यथा पृथिव्यामोषधयः संभवन्ति । यथा सतः
पुरुषात् केशलोमानि तथाक्षरात् संभवतीह विश्वम् ।। 8 ।।
B.1.1.8
[सृष्टिक्रमः]
"	प्र.दी. - ननु घटाद्युत्पत्तौ उपादानभूतमृत्पिण्डपूर्वावस्थोपमर्दनं दृश्यते । प्रकारोपादानभूतासु"
इष्टकासु चतुरश्रत्वादिलक्षणपूर्वाकारतिरोधानं च दृश्यते । चिदचिच्छरीरकाक्षरशब्दवाच्य
परब्रह्मणः पूर्वाकारोपमर्दतिरोधानयोः असंभवात् जगदुपादानत्वं न सम्भवति इत्याशङ्क्याह
यथोर्णनाभिःसृजते गृह्णते च इति ।
यथोर्णनाभिर्हृदयादूर्णासन्तत्यवक्त्रतः । तथा विहृत्य भूयस्तां ग्रसत्येवं जनार्दनः
इति इयं श्रुतिरुपबृंहिता । यथा लूताख्यकीटविशेषः स्वहृद्गततन्तुनिस्तारणे तत्प्रवेशे
च अन्यनिरपेक्षः स्वोपमर्दादिरहितो दृश्यते । यथा पृथिव्या- मोषधयस्संभवन्ति - यथा भूम्याःपूर्वावस्थोपमर्दतिरोधानं
विनाविविधविलक्षणा- नन्तसस्यानि संभवन्ति - उत्पद्यन्ते । यथा सतः पुरुषात् केशलोमानि
भवन्ति । सतः विद्यमानाज्जीवतः पुरुषाज्जीवशरीरात् इत्यर्थः । उपादानभूतदेहोपमर्ददेह
पूर्वावस्थातिरोधानं विनैव केशलोमादीनि सम्भवन्ति । तथाऽक्षरात् संभवतीह विश्वम् ।
एवमेव निमित्तकारणान्तरनिरपेक्षात् पूर्वावस्थोपमर्दतिरोधानरहितात् । चिदचिच्छरीरकात्
निर्विकारात् परास्य शक्तिर्विविधैव श्रूयते (श्वे.उ. 6-8) इति विविधविचित्रशक्तिविशिष्टाक्षरशब्दवाच्यपरमात्मनः
इह लोके परस्परविलक्षणं चेतनाचेतनात्मकं जगत् संभवतीत्यर्थः । पूर्वावस्थोपमर्दतिरोधानकत्वे
सति कारणत्वम् उपादानत्वमिति न नियमः । ऊर्णनाभ्यादिदृष्टान्तेषु तल्लक्षणासंभवात् ।
तथा च स्वाभिन्नकार्योत्पत्तिमत्वे सति निमित्तकारणान्तरानपेक्षत्वम् उपादानत्वम् इति समीचीनं भवति ।।
1.1.9
तपसा चीयते ब्रह्म ततोऽन्नमभिजायते ।
अन्नात् प्राणो मनः सत्यं लोकाः कर्मसु चामृतम् ।। 9 ।।
B.1.1.9
[सृष्टिक्रमः]
"	प्र.दी. - जगदुपादानभूतचिदचिच्छरीरकपरब्रह्मणः प्रपञ्चोत्पत्तिप्रकार उच्यते - तपसा"
चीयते ब्रह्म इति । तपसा - तप आलोचने (श्रौतोऽयं धातुः) इति धातुः यस्य ज्ञानमयं तपः
(मु.उ. 1-1-10) इति सदेव सोम्येदमग्र आसीत् (छा.उ. 6-2-1) तमः परे देव एकीभवति (सुबा.उ. 2)
इत्यादि श्रुतिभ्यः संहारकाले स्वान्तःप्रविष्टजगत्सृष्टिविषयकाक्षरपरब्रह्मसङ्कल्पज्ञानेन
ब्रह्म तस्मा- देतद्ब्रह्म नामरूपमन्नं च जायते (मुं.उ. 1-1-10) इति ब्रह्मशब्दः बद्धचेतनमिश्र-
सूक्ष्मावस्थं प्रधानमित्युच्यते । चीयते - उपचीयते अभिवृद्धं भवति । जलस्पर्शवशात्
भगवत्कटाक्षवशादेतत्त्सूक्ष्मं तत्प्रधानम् उच्छूनावस्थमासीत् । ततोऽन्नमभिजायते
ततः मयाध्यक्षेण  प्रकृतिस्सूयते  स चराचरम् (भ.गी. 9-10) इति भगवदीक्षणेक्षितांकुरावस्थचिच्छरीरकपरब्रह्मणः
। अन्नम् - अद्यतेऽत्ति च भूतानि (तै.आन. 2) इत्युक्तभोक्तृभोग्यजातसंघातरूपमव्याकृतम्
अभिजायते - अभितो जातम् । अन्नात्प्राणो मनः सत्यंलोकाः कर्मसु चामृतम् । अन्नात् -
भोक्तृभोग्यसंघातरूपाव्याकृतशरीरात्परमात्मनः प्राणः - मुख्य प्राणः तस्मात् मनः संकल्पविकल्पसंशयनिर्णयादि
हेतुभूतमन्तःकरणं तस्मात् सत्यं तस्मान्मनश्शरीरक- परमात्मनः सच्च त्यच्चाभवत् (तै.आन. 6)
इत्युक्त शब्दतन्मात्रविशिष्टाकाशादि
पञ्चकम् , लोकाः - तदन्तर्वर्त्यक्षरादण्डक्रमेण सत्यादि  लोकाः, एतल्लोकस्य मनुष्याद्यनुष्ठेयकर्माणि
तेषु अमृतं च - तत्कर्माधीनामृततुल्यस्वर्गादिफलं च । यद्वा - कर्मसु इति निर्धारणे
सप्तमी । तेषु कर्मसु मध्ये अमृतं मोक्षप्रदं कर्म च । एतत्सर्वमक्षरशब्दवाच्यपरब्रह्मणः
जातम् इत्यर्थः । अमृतं मोक्ष देवान्ने इति निघण्टुः ।।
1.1.10
यस्सर्वज्ञस्सर्ववित् यस्य ज्ञानमयं तपः । तस्मादेतद्ब्रह्म नामरूपमन्नं च जायते ।। 10 ।।
B.1.1.10
"	प्र.दी. - भूतयोनित्वादिगुणविशिष्टाक्षरपरब्रह्मणः अखिलजगत्सृष्ट्युप- करणभूतसर्वज्ञत्वादिकं"
वदन् पूर्वमन्त्रोक्ततपश्शब्दार्थ विवृणोति - यस्सर्वज्ञस्सर्ववित् इति । यः - पूर्वोक्ताक्षरशब्दवाच्यः
सः सर्वज्ञः - सर्वविषयज्ञानवान् । सर्ववित् - सर्वलोकस्थसर्ववस्तुगतप्रकारज्ञानवान्
। सामान्यविशेषज्ञानवानित्यर्थः । यस्य ज्ञानमयं तपः - तप आलोचने (श्रौतो धातुः) इति
धातुः । जगत्सृष्टिविषयकम् आलोचनम् । ज्ञानमयम् - ज्ञानरूपं भवति । न तु कृच्छ्रचान्द्रायणादिकायक्लेशजनकम्
। तस्मात्परब्रह्मणः सकलजगत्सृष्टिविषये संकल्परूपज्ञानं विना कर्मान्तरं नास्तीत्यर्थः
। तस्मादेतद्ब्रह्म नामूपमन्नं च जायते । तस्मात् - परब्रह्मणः ज्ञानरूपसङ्कल्पात् भगवत्कटाक्षविशेषाद्वा
एतत् - बद्धचेतनमिश्रं ब्रह्म प्रधानं नामरूपमन्नं च - नामरूपात्मकभोक्तृभोग्यरूपमन्नं -
प्रपञ्चः जायते - उत्पन्नम् आसीत् । तथा च नामरूपविभागानर्ह सूक्ष्मचेतनाचेतनशरीरकाक्षर
शब्दवाच्य परब्रह्मणः अक्षरपर- ब्रह्मशरीरक नामरूपविभागयुक्त स्थूलचेतनाचेतनमिश्रः
प्रपञ्च जातः इत्यर्थः । ततश्च एकविज्ञानेन सर्वमिदं विज्ञातं भवति इत्युपक्रमितार्थश्च उपसंहृतः ।।
।। इति प्रथममुण्डकप्रथमखण्डप्रदीपिका ।।
1.2.1
मन्त्रेषु कर्माणि कवयो यान्यपश्यँस्तानि त्रेतायां  बहुधासन्ततानि ।
तान्याचरथ नियतं सत्यकामाः एष वः पन्थास्सुकृतस्य लोके ।। 1 ।।
B.1.2.1
प्रथममुण्डके द्वितीयखण्डः
[परविद्याङ्गम् अपरविद्या]
"	प्र.दी - परविद्यायाः ब्रह्मप्राप्तिहेतुकत्वात् परब्रह्मलोकप्राप्तिकामः ब्रह्मविद्याङ्गतया"
वर्णाश्रमोचितं कर्म यावज्जीवम् अनुष्ठेयम् इत्याह - तदेतत्सत्यम् इति । तत् - प्रसिद्धम्
एतत् - प्रथमखण्डोक्तस्थूलचेतनाचेतनशरीरकाक्षर- शब्द- वाच्यं  परंब्रह्म । सत्यम् -
नित्यम् ऐतदात्म्यमिदं  सर्वं  तत्सत्यम्  (छा.उ. 6-8-7) इति श्रुत्यन्तरप्रमाणाच्च
नित्यं प्रवाहतो नित्यम् इत्यर्थः । सत्यमित्यनेन जगन्मिथ्येति- वादो निरस्तः । मन्त्रेषु
कर्माणि कवयो यान्यपश्यन् । कवयः - अतीन्द्रियार्थ- साक्षात्कारसमर्थाः । मन्त्रेषु
वेदेषु यानि कर्माण्यपश्यन् - मोक्षसाधनत्वेन दृष्टवन्तः । तानि - कर्माणि, त्रेतायां
- त्रेताग्निषु बहुधा सन्ततानि - अधिकारि- भेदेन बहुप्रकारेण व्याप्तानि - भिन्नानि
इत्यर्थः । यूयं सत्यकामाः - सत्यस्वरूप- परब्रह्मविषयकामास्सन्तः नियतम् - यावज्जीवं
वा - विधिनियमपूर्वकं वा तान्याचरथ - वर्णाश्रमविहितकर्माण्याचरध्वं, फलाभिसन्धिपूर्वकं
ब्रह्मविद्याङ्गतया कर्म कुर्वताम् । वः - युष्माकं सुकृतस्य लोके - सुष्ठु अनुष्ठितस्य
ब्रह्मज्ञानस्य लोके - ब्रह्मज्ञानसाध्यमोक्षलोकविषये एषः - काम्यफलानभिसन्धिपूर्वकयावज्जीव-
कर्मानुष्ठानरूपः पन्थाः - मोक्षस्थानभूत श्रीवैकुण्ठ- लोकमार्गः आसीत् इत्यर्थः ।।
1.2.2
यदा लेलायते ह्यर्चिः समिद्धे हव्यवाहने । तदाऽऽज्यभागावन्तरेण1 आहुतीः
प्रतिपादयेच्छ्रद्धया हुतम् ।। 2 ।।
B.1.2.2
[अपरविद्यानुष्ठानेन प्रयोजनम् ]
"	प्र.दी. - फलाभिसन्धिपूर्वकत्वेऽपि यथाविधिकर्मानुष्ठितं चेत् फलं भवतीत्याह - यदा"
लेलायत इति । यदा - यत्काले समिद्धे - इन्धनैः प्रज्वलिते
हव्यवाहने अग्नौ ज्वाला चलति । तदा - तस्मिन्काले आज्यभागावन्तरेण - आज्यभागयोः मध्यदेशे
आवासस्थाने श्रद्धया - आस्तिक्यबुद्ध्या आहुतः - इति बहुत्वम् - अनेकाहुतः प्रयोगापेक्षया
आज्याद्याहुतीः - प्रक्षिपेत् जुहुयादित्यर्थः । तत् हुतं भवति सुहुतं भवेदित्यर्थः
। शोभनसफलदमिति यावत् ।।
1.2.3
यस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।
अहुतमवैश्वदेवं अविधिना हुतमासप्तमान्1 तस्य लोकान् हिनस्ति ।। 3 ।।
B.1.2.3
"	प्र.दी. - विधिनियमादिविरहितं कर्म सप्तपूर्वपुरुषसंपादितपुण्यलोक- विनाशकं च भवतीत्याह"
- यस्याग्निहोत्रम् इति । यस्य - यजमानिनः अग्निहोत्रं कर्तृपदम् अदर्शमपौर्णमासं -
दर्शपौर्णमासेष्टिरहितम् भवति । अचातुर्मास्यम् - अन्नसंस्कारार्थं शरत्कालकर्तव्याग्रयणेष्टिविशेषरहितम्
अतिथिवर्जितं च - अतिथिसत्कारवर्जितं च अवैश्वदेवम् - वैश्वदेवाद्यनुष्ठानरहितं क्रियमाणमपि
अविधिनाहुतम् - विधिनियमादिरहितं हुतमपि अहुतं सत् अननुष्ठितमेव इत्यर्थः । तस्य - यजमानिनः
आसप्तमान् लोकान् - स्वपूर्वपुरुषसप्तकसम्पादितपुण्य- लोकान् हिनस्ति - निष्फलान्करोति इत्यर्थः ।।
1.2.4
काळी कराळी च मनोजवा च सुलोहिता या च सुधूम्रवर्णा ।
स्फुलिङ्गिनी  विश्वरूपी च देवी लेलायमाना इति सप्त जिह्वाः ।। 4 ।।
B.1.2.4
[सप्तार्चिषां निरूपणम् ]
"	प्र.दी. - पूर्वोक्त समिद्धाग्नि सम्बन्धि चलत्सप्तज्वालानां नामान्याह - काळी कराळी"
इत्यादि । कराळी मनोजवा या च सुलोहिता सुधूम्रवर्णा स्फुलिङ्गिनी देवीप्रकाशमाना विश्वरूपी
च चकारास्तूक्तसमुच्चयार्थबोधकाः लेलायमाना इति सप्त जिह्वाः - इति । एवं प्रकारेण समिद्धाग्निसम्बन्धिन्यश्च-
लत्यस्सप्तजिह्वाः ।। 4 ।।
1.2.5
एतेषु यश्चरते भ्राजमानेषु यथाकालं चाहुतयो ह्याददायन् ।
तं नयन्त्येताः सूर्यस्य रश्मयो यत्र देवानां पतिरेकोऽधिवासः ।। 5 ।।
B.1.2.5
"	प्र.दी. - यथाविधि अग्निहोत्रादि कर्म कुर्वतां चतुर्मुखब्रह्मलोकावाप्तिराह - एतेषु"
यश्चरते इति । भ्राजमानेषु - प्रकाशमानेषु एतेषु पूर्वोक्ताग्निभेदेषु यथाकालं - विध्युक्तकालमनतिक्रम्य
आहुतयः - आहुति द्रव्याणि आददायन् - गृह्णन् यश्चरति । यः यजमानी अग्निहोत्रादिकर्माचरति
। तं - यजमानिनम् एताः - अग्निज्वालाः सूर्यस्य  रश्मयः - सूर्यकिरणाः भूत्वा यत्र यस्मिन्लोके
देवानां पतिः - रुद्रेन्द्रादीनां पतिरधिकः एकः - मुख्यश्चतुर्मुखः अधिवासः - अधिवसति
। तं लोकं सत्यलोकं नयन्ति - प्रापयन्ति ।। 5 ।।
1.2.6
एह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।
प्रियां वाचमभिवदन्त्योऽर्चयन्त्यः एष वः पुण्यः सुकृतो ब्रह्मलोकः ।। 6 ।।
B.1.2.6
"	प्र.दी. - एताह्याहुतयो यजमानं स्तुवन्त्यः ब्रह्मलोकं नयन्ति इत्याह - एह्येहीति ।"
सूर्यस्य रश्मिभिः संयुक्ताः अतएव सुवर्चसः - शोभनकान्तियुक्ताः । आहुतयः - तदभिमानदेवताः
एह्येहीति अभिवदन्त्यः परिदृश्यमानः पुण्यः - पावनः सुकृतः - सुकृतसाध्यः । ब्रह्मलोकः
- चतुर्मुखब्रह्मलोकः वः -
युष्मदीयः इति । प्रियां वाचमभिवदन्त्यः - अर्चयन्त्यः पुष्पादिभिः पूजयन्त्यः यजमानं
तं ब्रह्मलोकं नयन्ति - प्रापयन्ति ।। 6 ।।
1.2.10
इष्टापूर्त मन्यमाना वरिष्ठं नान्यच्छ्रेयो वेदयन्ते प्रमूढाः ।
नाकस्य पृष्ठे ते सुकृतेऽनुभूत्वा इमं लोकं हीनतरं 1वा विशन्ति1 ।। 10 ।।
B.1.2.10
[कर्मिणां पुनराप्तिप्रकारः]
"	प्र.दी. - इष्टापूर्तम् इति । ये प्रमूढाः - अत्यन्ताविवेकिनः 1इष्टापूर्तम् - फलाभिसन्धियुक्तकाम्ययज्ञानि"
तटाकप्रतिष्ठादिकं वरिष्ठम् - श्रेष्ठं मन्यमानाः सन्तः अन्यच्छ्रेयो न वेदयन्ते - एतदन्यदक्षीणनिरतिशयमोक्षसुखमस्तीति
न जानन्ति । ते नाकस्य पृष्ठे - स्वर्गलोकादुपरिभागस्थिते सुकृते - सुकृतसाध्ये सत्यलोकादौ
अनुभूत्वा -  सुकृतफलभूतस्वर्गादिकम् अतुभूय इमं लोकं परिदृश्यमानं मनुष्यलोकं हीनतरम्
- नरकादिलोकं च आविशन्ति - प्रविशन्ति ।।
1.2.11
तपः श्रद्धे ये ह्युपवसन्त्यरण्ये शान्ता विद्वांसो भैक्षचर्या चरन्तः ।
सूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ।। 11 ।।
B.1.2.11
[उपासकानां ब्रह्मलोकप्राप्तिः]
"	प्र.दी. - पुनरावृत्तिसहितलोकप्राप्तिम् उक्त्वा अथ परब्रह्मोपासकानां पुनरावृत्तिरहितलोकप्राप्तिमाह"
। तपः श्रद्धे इति । शान्ताः - शमदमादिगुणसम्पन्नाः भैक्षचर्यां चरन्तः - भिक्षापरिग्रहेण
देहधारणं कुर्वन्तः । ये वा विद्वांसः -
ब्रह्मविद्यायुक्तसन्यासिनः अरण्ये स्थित्वा तपः - तपश्शब्दवाच्यं परब्रह्म । तपो ब्रह्मेति
व्यजानात् । बृहदारण्यके श्रद्धां सत्यमित्युपासत इति । तपश्शब्दस्थाने सत्यमित्युक्तम्
अतस्तपश्शब्दः सर्वजगत्संहारकत्त्वादिलक्षणयुक्तपरब्रह्मवाचकः श्रद्धां - तद्विषयिकाम्
आदरां च उपवसन्ति - सेवन्ति इत्यर्थः । ते - देहावसानकाले सूर्यद्वारेण - सूर्यमण्डलं
भित्त्वा अर्चिरादिमार्गेण इत्यर्थः । विरजाः - विरजानामकपरमपदसमीपवर्ति नदं प्राप्ताः
। यद्वा - विधूतपुण्यपापास्सन्तः । यत्र - यस्मिन् लोके सः - जगत्कारणत्वादि धर्मयुक्तः
। अतएव अमृतः - जरामरणादिरहितः । अतएव अव्ययात्मा -  अपक्षयवृद्ध्यादिरहितः । पुरुषः
- सहस्रशीर्षा पुरुषः (तै.आर.3-12-1) इत्युक्तपरमपुरुषः आस्ते - वसति प्रयान्ति - तं
लोकं प्रयान्ति इत्यर्थः ।।
1.2.12
परीक्ष्य लोकान् कर्मचितान् ब्राह्मणो निर्वेदमायात् नास्त्यकृतः कृतेन ।
तद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ।। 12 ।।
B.1.2.12
[मुमुक्षोः गुरूपसदनम् ]
"	प्र.दी. - काम्यकर्मफलविरक्तस्य परब्रह्मप्राप्तिसाधनज्ञानेच्छोः पुरुषस्य गुरूपासनमावश्यकमित्याह"
- परीक्ष्य लोकानिति - अधीतसांगसशिरस्कवेदः यः ब्राह्मणः - आपातप्रतीत ब्रह्मज्ञानवान्
सः कर्मचितान् - ज्योतिष्टोमादिरूपकर्म सम्पादितान् लोकान् - स्वसम्पादित ब्रह्मादिलोकान्
परीक्ष्य एते पुनरावृत्तिरहिता
वा सहिता वा न्यायतो विचार्य आब्रह्मभुवनाल्लोकाः पुनरावर्तिनोऽर्जुन  (भ.गी. 8-16)
इति भगवता उक्तत्वात् ; पुनरावृत्तिलक्षणा इति निश्चित्य नास्त्यकृतः कृतेन - फलाभिसन्धिपूर्वकस्वकृतकर्मभिः
अकृतः - नित्योमोक्षो नास्ति इति । निर्वेदमायात् - दुःखं प्राप्नोति इत्यर्थः । तद्विज्ञानार्थ
स गुरुमेवाभिगच्छेत् ।
सः - काम्यकर्मफलविरक्तः पुरुषः तद्विज्ञानार्थं उपास्यभूतजगज्जन्मादि कारणयुक्त- परब्रह्मज्ञानलाभाय
समित्पाणिस्सन् - भगवदाराधनरूपाग्निहोत्रादि कर्मकुर्वदाचार्य कैङ्कर्योपयुक्तसाधनसहितपाणिस्सन्
रिक्तहस्तेन नोपेयाद्राजानं दैवतं गुरुम् इति  विहितत्त्वात् । श्रोत्रियं भगवदाराधनरूपनित्यनैमित्तिककर्मानुष्ठानसक्तं
ब्रह्मनिष्ठम् - परब्रह्मज्ञानयुक्तं गुरुम् - शिष्याज्ञानान्धकारनिवर्तकम् आचार्यो
वेदसम्पन्नो विष्णुभक्तो विमत्सर,  (द्वयो. 2) इत्युपबृंहितम् अभिगच्छेत् - प्रणिपातपुरस्सरं
गुरोस्सन्निधिं प्राप्नुयादित्यर्थः ।। 12 ।।
1.2.13
तस्मै स विद्वानुपसन्नाय सम्यक् प्रशान्तचित्ताय शमान्विताय ।
येनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ।। 13 ।।
B.1.2.13
[ब्रह्मविद्योपदेशः]
"	प्र.दी. - तस्मै इति । विद्वान् - ब्रह्मज्ञानी सः - आचार्यः शमान्विताय - बह्येन्द्रियनियमनयुक्ताय"
सम्यक्प्रशान्तचित्ताय - विषयविरक्तज्ञानेन्द्रिययुक्ताय उपसन्नाय - समीपं प्राप्ताय
तस्मै - शिष्याय येन - ज्ञानेन सत्यम् - नित्यम् अक्षरं - 1षड्भावविकाररहितं1 पुरुषम्
- परमपुरुषम् तत्त्वतः - संशयविपर्यय- रहितं यथा वेद - जानाति तां पूर्वोक्तां ब्रह्मविद्याम्
प्रोवाच - प्रब्रूयादित्यर्थः । परिप्रश्नेन सेवया । उपदेक्ष्यन्ति ते ज्ञानं ज्ञानिनस्तत्त्वदर्शिनः
(भ.गी. 4-34) इति भगवता च उक्तम् ।।
[द्वितीयखण्डप्रतिपाद्यार्थसङ्ग्रहः]
"	ततश्च परब्रह्मप्राप्तिकामेन ब्रह्मविद्याङ्गतया वर्णाश्रमोचितकर्मानुष्ठेयमिति । अयथा"
विध्यनुष्ठितानां विफलमिति । फलाभिसन्धिपूर्वकं यथा विध्यनुष्ठितानां पुनरावृत्तिफलमिति
। तपश्शब्दवाच्य परमात्मोपासकानाम् अपुनरावृत्तिरिति पुनरा- वृत्तिरहित परब्रह्मलोकप्राप्तिसाधनभूतज्ञानलाभायाचार्यसन्निधिर्गन्तव्य
इत्याद्यर्थाः उपपादिताः - नतु ब्रह्मणः अज्ञत्वप्राप्तिस्तन्निवृत्तिरुक्ता ।।
।। इति प्रथममुण्डक द्वितीयखण्डप्रतिपदार्थदीपिका ।।
2.1.1
यथा सुदीप्तात् पावकाद् विस्फुलिङ्गाः सहस्रशः प्रभवन्ते सरूपाः ।
तथाऽक्षरात् विविधाः सोम्य ! भावाः प्रजायन्ते तत्र चैवापियन्ति ।। 1 ।।
B.2.1.1
द्वितीयमुण्डके प्रथमखण्डः
[अक्षरात् जगत्सृष्टिः]
तदेतत् सत्यम् ।।
"	प्र.दी. - परब्रह्मविज्ञानार्थं स्वसमीपं गतस्य शिष्यस्य आचार्यः उपास्य परब्रह्मणो"
जगत्कारणत्वं मुख्यधर्म इति मनसि निधाय परब्रह्मणः जगत्कारणत्वमाह - तदेतत्सत्यम् इति
। अतएव व्यासार्यैः अथाऽतो ब्रह्मजिज्ञासा (ब्र.सू. 1-1-1)
जन्माद्यस्य यतः (ब्र.सू. 1-1-2) इत्युक्तम् । हे सोम्य - प्रियदर्शन ! तत् - प्रसिद्धम्
। एतत् - अक्षरशब्दवाच्यं परब्रह्म सत्यम् - नित्यमित्यर्थः । सुदीप्तात् - प्रज्वलितात्
पावकात् - दहद्गृहविशेषाग्नेर्वा हन्यमानज्वलादयो विशेषाद्वा सरूपाः - अग्निसमानरूपाः
सहस्रशः - अनेकाः विस्फुलिङ्गाः - अग्निकणिकाः यथा प्रभवन्ते - उत्पन्ना भवन्ति । तथा
- हे सोम्य !  प्रियदर्शनशिष्य ! अक्षरात् - सूक्ष्मचिदचिद्विशिष्टाक्षरशब्दवाच्यपरमात्मनः
विविधाः - नानाविधाः अनेकाः कारणस्वरूपानुरूपाः भावाः - भवन्ति इति भावाः । सत्तारूपचेतनाचेतन-
कार्यवर्गाः प्रजायन्ते - उत्त्पद्यन्ते । तत्र चैव - तस्मिन्परब्रह्मण्येव अपियन्ति
- लयं यान्ति । विष्णोः सकाशात् उद्भूतं जगत् तत्रैव च स्थितम् । स्थितिसंयमकर्तासौ
जगतोऽस्य जगच्च सः (वि.पु. 1-1-31) इत्येषा श्रुति पराशरेण उपबृंहिता । अक्षरपरब्रह्मज्ञानेच्छो
शिष्यस्य ब्रह्मसत्यम् इति । तस्मात् सर्वं जगज्जातम् इत्युत्तरमुक्तम् , न तु ब्रह्मसजातीय-विजातीयस्वगतभेदशून्यम्
इति । तस्यैव भ्रान्त्या तस्मिन् जगदारोपितम् इति पुनः अपह्नुतम् इत्युक्तम् ।। 1 ।।
2.1.2
दिव्यो ह्यमूर्तः पुरुषः स बाह्याभ्यन्तरो ह्यजः ।
अप्राणो ह्यमनाः शुभ्रो ह्यक्षरात् परतः परः ।। 2 ।।
B.2.1.2
"	प्र.दी. - पूर्वोक्त सर्वजगत्कारणत्वादिगुणविशिष्टपरमात्मानं विशिनष्टि - दिव्यो ह्यमूर्त"
इति । यः - पूर्वोक्त सर्वजगत्कारणत्वादिगुणयुक्तः सः दिव्यः - द्योतनादिगुणविशिष्टः
। यद्वा दिवि परमाकाशे विद्यमानः यद्वा अप्राकृतदिव्य- मङ्गळविग्रहयुक्तो वा अतएव अमूर्तः
- प्राकृतविग्रहरहितः पुरुषः - सहस्रशीर्षा पुरुषः  (तै.आर. 3-12-1) इत्युक्त पुरुषशब्दवाच्यः
बाह्याभ्यन्तरः - सर्वजगद्बाह्याभ्यन्तरवर्ती अजः - उत्पत्तिरहितः । अप्राणः - प्राणायत्तस्थितिकः
न भवति । अमनाः - अभक्तमनसा अगम्यः शुभ्रः - परिशुद्धबाह्याभ्यन्तर- स्वरूपः अक्षरात्
परतः परो हि अक्षरात् - बद्धजीवात् परतः - नित्यमुक्तजीवेभ्यः परो हि - उत्कृष्टो हि
क्षरस्सर्वाणि भूतानि कूटस्थोऽक्षर उच्यते । उत्तमपुरुषस्त्वन्यः परमात्ममेत्युदाहृतः
(भ.गी.15-16-17) इत्युक्तं जगत्कारणं वस्तु सर्वचेतनाचेतनविलक्षणम् इत्यर्थः ।।
2.1.3
एतस्माज्जायते प्राणो मनः सर्वेन्द्रियाणि च ।
खं वायुर्ज्योतिरापः पृथिवी विश्वस्य धारिणी ।। 3 ।।
B.2.1.3
"	प्र.दी. - जगत्सृष्टिं प्रपञ्चयति - एतस्मात् इति । एतस्मात् - प्रसिद्धात्पूर्वोक्तपरमात्मनः"
प्राणः जायते मनः सर्वेन्द्रियाणि च - तत्तच्छरीरक परमात्मनः अन्तःकरणज्ञानेन्द्रियकर्मेन्द्रियाणिजातानि
भवन्ति । खं वायुर्ज्योतिरापः पृथिवी विश्वस्य धारिणी - पृथिव्याः विशेषणं प्राणादि
सर्वं जगत् प्राणादिशरीरक परमात्मनः जातमासीत् इति यावत् ।।
2.1.4
अग्निर्मूर्धा चक्षुषी चन्द्रसूर्यौदिशः श्रोत्रे वाग्विवृताश्च वेदाः ।
वायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ।। 4 ।।
B.2.1.4
"	प्र.दी. - अक्षरपरब्रह्मणः उत्पन्नस्य जगतः तच्छरीरत्वेन निरूप्य तस्य सर्वान्तरात्मत्वमाऽऽह"
- अग्निर्मूर्धा इति । अग्निशब्दोऽत्र द्युलोकपर इति भगवता भाषितम् । असौ वै लोको गौतमाग्निः
(छां.उ. 5-4-1) इति । श्रुत्यन्तरं द्याम्मूर्धानं यस्य विप्रा वदन्ति । खं वै नाभिं
चन्द्रसूर्यौ  च नेत्रे दिशश्श्रोत्रेविद्धि पादौ क्षितिं च । अस्य भगवतः मूर्धा - उत्तमाङ्गं
चन्द्रसूर्यौ चक्षुषी - नेत्रस्थानीयौ दिशः - दशादिशः श्रोत्रे - श्रोत्रेन्द्रियस्थानीये
वेदाः - चत्वारः वाग्विवृताः - वाग्व्यापाराः वायुः - महावायुः प्राणः - देहधारकस्थानीयः
विश्वम् - सर्वं जगत् हृदयं - देहान्तरवर्ती मांसपिण्डविशेषः । पद्भ्यां पृथिवी - पादाभ्यां
जाता पृथिवी अस्य भगवतः पादस्थानीया अभवदित्यर्थः । एषः - जगत्सृष्टिकर्ता सर्वभूतान्तात्मा
हि - सर्वभूतानाम् अन्तरात्मा खलु ।।
2.1.5
तस्मादग्निः समिधो यस्य सूर्यः सोमात्  पर्जन्य ओषधयः पृथिव्याम् ।
पुमान् रेतः सिञ्चति योषितायां बह्वीः प्रजाः पुरुषात् संप्रसूताः ।। 5 ।।
B.2.1.5
"	प्र.दी. - एवं पञ्चग्निविद्याक्रमेण प्रसूताः प्रजाः परमात्मन एव सम्प्रसूता"
इत्याह । तस्मादग्निस्समिधो यस्य सूर्य इति । अग्निः - पूर्वोक्तद्युलोकाग्निः यस्याग्निः
सूर्यः समिधः - इन्धनानि तस्मादक्षरपरमात्मनः सूर्यः प्रज्वलिते द्युलोकाग्नौ सोम उत्पन्नः
। सोमात्पर्जन्यः - सोमात्पर्जन्यरूपद्वितीयाग्निस्सम्भवति । पर्जन्यात् - पृथिव्यां
पृथिवीरूपतृतीयाग्नौ ओषधयः - सम्भवति । पुरुषरूप- चतुर्थाग्नौ ओषधयः हुतास्सत्यः रेतः
सम्भवति पुमान् - पुरुषः योषितायां पञ्चमाग्नौ रेतस्सिञ्चति - पञ्चाग्निविद्याक्रमेण
बह्वीः प्रजाः पुरुषात् - परमपुरुषात् सम्प्रसूताः ।।
2.1.6
तस्मादृचस्साम यजूंषि दीक्षा यज्ञाश्च सर्वे क्रतवो दक्षिणाश्च ।
संवत्सरश्च यजमानश्च लोकाः सोमो यत्र पवते यत्र सूर्यः ।। 6 ।।
B.2.1.6
"	प्र.दी. - अक्षरपुरुषात् सर्ववेदाश्च दीक्षादयश्च सम्भवन्ति इत्याह - तस्मात् इति ।"
तस्मात् - अक्षरपुरुषात् ऋचस्साम यजूंषि - ऋग्यजुस्सामाः त्रयो वेदाः त्रिविधाः मन्त्रा
इत्यर्थः । दीक्षाः - मौञ्जीबन्धनादिलक्षणकर्तृनियमविशेषाः ।
यज्ञाश्च सर्वे - यूपरहिताः सर्वयागाश्च क्रतवः - यूपसहितज्योतिष्टोमादयः दक्षिणाः -
एकगवाद्यपरिमितसर्वस्वान्ताः संवत्सरं च - वसन्ते वसन्ते ज्योतिषा यजेतेति । तदुपलक्षितकालश्च
इत्यर्थः । यजमानश्च - कर्ता च लोकाः कर्मसम्पादित स्वर्गादिलोकाः सोमो यत्र पवते -
यल्लोकस्थश्चन्द्रो यान् लोकान् पुनाति । यत्र सूर्यः - यल्लोकस्थो यान् लोकान् पुनाति
पवित्रीकरोति तान् सर्वान् अक्षरपुरुषः सृजति इत्यर्थः ।।
2.1.7
तस्माच्च देवा बहुधा सम्प्रसूताः साध्या मनुष्याः पशवो वयांसि ।
प्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ।। 7 ।।
B.2.1.7
प्र.दी. - देवादिसृष्टिं चाह - तस्माच्च इति । तस्मात् - अक्षरपरमपुरुषात् बहुधा - बहुप्रकाराः
त्रयस्त्रिंशत्कोटिदेवाश्च सम्प्रसूताः - जाताः साध्याः - कर्मणा देवत्वं प्राप्ताः
मनुष्याः - कर्माधिकृताः पशवः - ग्राम्यारण्यरूपाः वयांसि - पक्षिणः प्राणापानौ - मनुष्यादिजीवनहेतुभूतौ
प्राणापानादिरूपवायुविशेषौ । व्रीहियवौ - सूक्ष्मस्थूलशूकविशिष्टधान्यविशेषा तपश्च -
कृच्छ्रचान्द्रायणादिरूपतपश्च श्रद्धा - आस्तिक्यबुद्धिः सत्यम् - सत्यवचनम् ब्रह्मचर्यं
- अधश्शयनस्त्रीसंगराहित्यं च विधिश्च - इतिकर्तव्यतारूपः एतत्सर्वं तस्मात् भगवतो जातमित्यर्थः ।।
2.1.8
सप्त प्राणाः प्रभवन्ति तस्मात् सप्तार्चिषः समिधः सप्त 2होमाः ।
सप्त इमे लोका येषु चरन्ति प्राणा गुहाशया निहिताः सप्त सप्त ।। 8 ।।
B.2.2.8
"	प्र.दी. - सप्तशीर्षण्यादिसृष्टिमाह - सप्त प्राणाः इति । तस्मात् - अक्षरपरब्रह्मणः"
सप्तप्राणाः - सप्त वै शीर्षण्याः इति चक्षु-श्रोत्र-नासिकाद्वयास्यादयः सप्तेन्द्रियाणि
प्रभवन्ति - सप्तार्चिषः - गार्हपत्त्याद्यग्नयः समिधः - इन्धनानि सप्तजिह्वाः - काळी
कराळीत्यादि ज्वालाः सप्तहोमाः पयोघृतान्नाद्याः सप्तहोमपदार्थाः इमे सप्त लोकाः - भूरादयः
येषु - लोकेषु विद्यमानाः जीवाः तेषां हृदयगुहासु सुषुप्तिवेळायाः शयानाः सप्त प्राणाः
- चक्षुरादिगोळकप्रदेशेषु धात्राः निहितास्सन्तः - चरन्ति इत्यर्थः । सप्त सप्त इति
वीप्सा पुरुषभेदाभिप्राया ।।
2.1.9
अतः समुद्रा गिरयश्च सर्वेऽस्मात् स्यन्दन्ते सिन्धवः सर्वरूपाः ।
अतश्च सर्वा ओषधयो रसश्च येनैष भूतैः तिष्ठते ह्यन्तरात्मा ।। 9 ।।
B.2.1.9
"	प्र.दी. - समुद्रनदीपर्वतादयः अक्षरपरब्रह्मणः समुत्पद्यन्त इत्याह । अतः समुद्रा गिरय"
इति । अतः - अक्षरपरब्रह्मणः समुद्राः गिरयश्च संभवन्ति ।
अस्मात् - परब्रह्मणः सर्वरूपाः - बहुरूपास्सन्तः सिन्धवः - नद्यः स्यन्दन्ते - उद्भवन्त्यस्सत्यः
प्रस्रवन्ति । अतश्च - अस्मात्परब्रह्मण एव ओषधयः - मधुरादि षड्विधः रसाश्च जातः सर्वशरीरकत्वाद्भगवतः
पृथिव्याद्युत्पन्नमपि परमात्मन एव उत्पन्नमित्युक्तम् । कथम् इत्याह - येनैष भूतैः
तिष्ठते ह्यन्तरात्मा - येन हेतुना एषः - अक्षरशब्दवाच्यः परमात्मा पञ्चमहाभूतैः परिवृतः
- तेषाम् अन्तरात्मासन् तिष्ठते हि - वर्तते खलु ।।
2.1.10
पुरुष एवेदं विश्वं कर्म तपो ब्रह्म परामृतम् ।
एतद्यो वेद निहितं गुहायां सोऽविद्याग्रन्थिं विकिरतीह सोम्य ।। 10 ।।
B.2.1.10
सर्वभूतान्तरात्मा परमात्मा
"	प्र.दी. - स्थूलचिदचिद्विशिष्टस्य अस्य विश्वस्य सूक्ष्मचिदचिद्विशिष्टपुरुष- शब्दवाच्य"
परमात्मोत्पन्नत्वादिदं जगत् पुरुष एव इत्याह - पुरुष एवेदम्  इति । इदम् - परिदृश्यमानं
स्थूलचिदचिद्विशिष्टं जगत् पुरुष एव  - पुरुषशब्दवाच्यः परमात्मैव । अस्य भगवतः कर्म
- स्रष्टव्यजगत्सृष्ट्यनुकूलरूपव्यापारः तपः - आलोचनात्मकसंकल्परूपज्ञानमेव ब्रह्म -
परं ब्रह्म परामृतम् - प्रकृतिपरभूतबद्धमुक्तनित्यत्रिविधचेतनोत्कृष्ट अमृतवद्भोग्यम्
इत्यर्थः । अतृप्तामृतपरमप्राप्यम् इति यावत् तत् अमृतपरब्रह्म गुहायाम् - हृदयगुहासु
निहितम् - स्थितमिति यो वेद सः अविद्याग्रन्थिम् - अविद्यारूपकामग्रन्थिं
विकिरति - निरस्यति कृ विक्षेपे  (पा.धा. 1410) इति धातुः अत्रेदं तत्त्वम् । अग्नेस्सरूप
स्फुलिंगोत्पत्तिवत् ; परमात्मनस्सरूपं जगदुत्पन्नम् इति । तादृशपरमात्मा अप्राकृतदिव्यमङ्गलविग्रह
इति । प्रपञ्चसृष्टिविवरणपूर्वकं देवमनुष्यसमुद्रादि सर्वजगदुत्पत्तिमुक्त्वा परमपुरुषोत्पन्नत्वात्सर्वं
परमपुरुष एवेति निगमितम्् ।।
।। इति द्वितीयमुण्डके प्रथमखण्डप्रतिपदार्थदीपिका ।।
2.2.1
आविः संनिहितं गुहाचरं नाम महत् पदम् अत्रैतत् समर्पितम् । एजत्
प्राणन्निमिषच्च यत् एतज्जानथ सदसद्वरेण्यं परं विज्ञानात् यद् वरिष्ठं प्रजानाम् ।। 1 ।।
B.2.2.1
"	प्र.दी. - सर्वाधारभूतं वस्तु परमात्मानम् अवगच्छेत् इत्याह - आविः सन्निहितम् इति"
। आविः - अव्ययं योगिनामादिर्भूतं दर्शनसमानाकारतामापन्नं गुहाचरं - हृदयगुहान्तरवर्ति
अतएव सन्निहितम् नाम - सर्वलोकप्रसिद्धं महत्पदम् - महतां नित्यसूरीणां वा ब्रह्मादीनां
वा पदम् प्राप्यस्थानम् । यद्वा - महत् उत्कृष्टं पदं प्राप्यं यत्परं वस्तु अत्र परमात्मनि
प्राणत् - प्राणभृत् एजत् एजृकम्पने (धा.पा. 234) इति कम्पमानं जाग्रन्मनुष्यपश्वादिरूपप्रपञ्चं
निमिषत् सुप्तमनुष्यादिप्रपञ्चं चकारादनिमिषाः देवादयः उच्यन्ते । देवताप्रपञ्चं ततश्च
देवतिर्यङ्मनुष्यादिसर्वं जगत् इत्यर्थः । अराविव परमात्मनि समर्पितं स्थापितं सदसत्
वरेण्यम् - स्थूलसूक्ष्मप्रकृतेः उत्कृष्टं विज्ञानात्परं अत्रत्य विज्ञानशब्दो जीवपरः
। त्रिविधचेतनविलक्षणं अतएव प्रजानां वरिष्ठम् - वरणीयं प्रार्थनीयं यद्वस्तु वर्तते
तत् जानथ - अक्षरशब्दवाच्यपरंब्रह्मेत्यवगच्छत यूयम् इति शेषः ।।
2.2.2
यदर्चिमत् यदणुभ्योऽणु यस्मिन् लोका - निहिता लोकिनश्च ।
तदेतदक्षरं ब्रह्म स प्राणस्तदु वाङ्मनः ।
तदेतत् सत्यं तदमृतं तद् वेद्धव्यं सोम्य विद्धि ।। 2 ।।
B.2.2.2
"	प्र.दी. - पूर्वोक्ताक्षरपरब्रह्म समाहितानन्यमनसा ज्ञातव्यम् इत्याह - यदर्चिमत् इति"
। यत् - यद्वस्तु अर्चिमत् - कान्तिमद्विग्रहविशिष्टं यत् अणुभ्यः - अतिसूक्ष्मपदार्थेभ्यः
अणु - अतिसूक्ष्मं यस्मिन् वस्तुनि लोकाः - ब्रह्मादिलोकाः तन्निवासिनश्च । निहिताः
- स्थिताः तदेतत्पूर्वोक्तं अक्षरं ब्रह्म - अक्षरशब्दवाच्यं सर्वाधारं परब्रह्म इत्यर्थः
। स प्राणस्तदुवाङ्मनः - उ शब्दो एवकारार्थकः सः परमात्मा प्राण एव - प्राणात्मक एव
। तदेव वाङ्मनसोरात्मभूतं अस्य सर्वात्मकत्वात् परंब्रह्मात्मकमेव इत्यर्थः । तत् -
तस्मात्कारणात् हे सोम्य - सोमार्ह ! तदेतत्सत्यममृतं तत् - प्रसिद्धम् । एतदक्षरपरंब्रह्म
सत्यं - विनाशरहितं अमृतम् - जरामरणादिरहितम् । अमृतवदतिभोग्यं वेद्धव्यम् - अनन्यसमाहितचित्तेन
ज्ञातव्यम् इति विद्धि - जानीहि ।।
2.2.3
धनुर्गृहीत्वौपनिषदं महास्त्रं ह्युपासानिशितं 1सन्दधीत1 ।
आयम्य तद्भावगतेन चेतसा लक्ष्यं तदेवाक्षरं सोम्य विद्धि ।। 3 ।।
B.2.2.3
ओङ्कारपूर्वकध्यानम्
"	प्र.दी. - प्रणवार्थलक्ष्यं अक्षरं परब्रह्मेत्याह ।। धनुर्गृहीत्वेति । औपनिषदम् -"
उपनिषत्प्रसिद्धं धनुः - प्रणवाख्यं धनुः - गृहीत्वा । उपासा निशितं भगवदुपासनया तीक्ष्णं
महास्त्रं स्थूलसूक्ष्मशरीरविलक्षणज्ञानात्मक
महास्त्रयुक्तं शरं - बाणरूपं जीवं सन्धीयते - सन्धानं कर्तव्यं तत् - प्रणवाख्यं धनुः
भागवतेन चेतसा भगवत्प्रवणयुक्तेन चेतसा - भगवद्भागवत- शेषभूतोऽहमिति मनसा आयम्य - विषयान्तरविमुखीकरणपूर्वकं
नियम्य अर्थविचारं कृत्त्वा कर्णान्तमाकृष्य इत्यर्थः । तद्भागवतेनेति पाठान्तरं ब्रह्म
भागवतेन मनसा इत्यर्थः । हे सोम्य ! - तदेव पूर्वोक्ताक्षर परंब्रह्मैव लक्ष्यं विद्धि
- वेद्यं परंब्रह्मेति विद्धि - जानीहि ।।
2.2.4
प्रणवो धनुः शरो ह्यात्मा ब्रह्म तल्लक्ष्यमुच्यते ।
अप्रमत्तेन वेद्धव्यं शरवत् तन्मयो भवेत् ।। 4 ।।
B.2.2.4
"	प्र.दी. - उक्तमेवार्थं विवृणोति - प्रणवो धनुः इति । प्रणवः - ओङ्कारः धनुः शरः -"
बाणः आत्मा - जीवः, ब्रह्म - परब्रह्म तत् - प्रसिद्धं लक्ष्यमित्युच्यते । अप्रमत्तेन
- जागरूकेण विषयान्तरविमुखेन मनसा वेद्धव्यं - लक्ष्यभेदनं कर्तव्यम् । ओमित्यात्मानं
युञ्जीतेति (महाना. 17-15) प्रणवार्थरूपे लक्ष्ये ब्रह्मणि ज्ञातृत्वशेषत्वादिविशिष्टजीवात्मप्रवेशः
- कर्तव्यः शरवत्तन्मयो भवेत् - शरवत् - ब्रह्माकाराकारितो भवेत् । लक्ष्ये निमग्नस्स
शरस्य लक्ष्या- कारत्वेन विद्यमानस्यापि स्वाकारापरित्यागवत् ब्रह्मसारूप्यापन्नोऽपि
जीवः ज्ञातृत्वशेषत्वादिस्वस्वरूपं न जहाति इत्यर्थः ।।
2.2.5
यस्मिन् द्यौः पृथिवी चान्तरिक्षमोतं मनः सह प्राणैश्च सर्वैः ।
तमेवैकं जानथ आत्मानमन्या वाचो विमुञ्चथ अमृतस्यैष सेतुः ।। 5 ।।
B.2.2.5
[सर्वजगदाधारभूतः परमात्मा मोक्षप्रापकः]
"	प्र.दी. - सर्वजगदाधारभूताक्षरपरमात्मा मोक्षप्रापक इत्याह - यस्मिन् द्यौः पृथिवीति"
। यस्मिन् - अक्षरपरब्रह्मणि द्यौः - आकाशः पृथिवी - भूमिः अन्तरिक्षम् - स्वर्गादिलोकं
च सर्वैः प्राणैस्सह सर्वप्राणैः सर्वेन्द्रियैः सह मनश्च ओतम् - समर्पितमित्यर्थः ।
तं - सर्वाधारभूतं एकमेव अक्षरशब्दवाच्य- परमात्मानं जानथ - हे शिष्याः ! यूयं जानीथ
। अन्या वाचो विमुञ्चथ भगवद्व्यतिरिक्तानात्मविषयकवाचः विमुञ्चथ त्यजत कुतः ? एषः परमात्मा
अमृतस्य मोक्षस्य सेतुः - सेतुरिव सेतुः मोक्षस्य प्रापकः नद्यादिषु सेतुर्हि कूलस्य
प्रतिलम्भकः तद्वत् मोक्षहेतुः इत्यर्थः ।।
2.2.6
अरा इव रथनाभौ संहता यत्र नाड्यः स एषोऽन्तश्चरते बहुधा जायमानः ।
ओमित्येवं ध्यायथात्मानम् , स्वस्ति वः, पाराय तमसः परस्तात् ।। 6 ।।
B.2.2.6
दृष्टान्तपूर्वक ब्रह्मणः सर्वाधारत्वम्
"	प्र.दी. - सर्वजगदाधारभूताक्षरपरमात्मा आश्रितोपासनार्थं हृदयपुण्डरीके वर्तत इति तदुपासकानां"
मङ्गलं भवति इत्याह - अरा इव रथनाभौ इति । रथनाभौ - रथचक्रमध्यवर्ति घटाकारकाष्ठविशेषः
। तस्मिन् अरा इव - पर्णानीव, आन्ध्रभाषायां पर्णानि इत्युच्यन्ते । तानीव यत्र - हृदये
नाड्यः संहताः - संगताः सन्ततगँ शिलाभिस्तु लम्बत्याकोशसन्निभम् (महा.ना. 10-9) इत्युक्तरीत्या
नाडी संहृतहृदयपुण्डरीके सः प्रसिद्धः । बहुधा जायमानः - अजहत्स्वभावपूर्वकरामकृष्णनृसिंहादिरूपेण
बहुधा जायमानः एषः - अक्षरशब्द-   वाच्यः परमात्मा अन्तश्चरते - वर्तत इत्यर्थः । तमसः
परस्तात् वर्तमानाय वः पाराय युष्मत्संसारसमुद्रपरतीराय प्राप्यभूतपरमात्मप्राप्तये
इत्यर्थः । ओम् इति आत्मानं - परमात्मानं ध्यायथ - उपासनं कुरुत ओमित्येकाक्षरं ब्रह्म
व्याहरन्मामनुस्मरन्निति (भ.गी. 8-13) भगवता च गीतम् । एवमुपासनं कुर्याद्यदि वः - युष्माकं
स्वस्ति - मङ्गलं भूयात् निर्विघ्नतया ब्रह्मप्राप्तिर्भूयात् ।।
2.2.7
यः सर्वज्ञस्सर्ववित् यस्यैष महिमा भुवि ।
दिव्ये ब्रह्मपुरे ह्येष व्योम्न्यात्मा प्रतिष्ठितः ।। 7 ।।
B.2.2.7
"	प्र.दी. - तमसः परस्ताद्विद्यमानः परमात्माश्रीवैकुण्ठलोके वर्तत इत्याह । यः सर्वज्ञस्सर्ववित्"
इति । यः सर्वज्ञस्सर्ववित् - यस्सामान्यतो शेषतश्च प्रकारप्रकारिविषयकज्ञानवान् यस्यैष
महिमा भुवि लीलाविभूतौ यस्य - भगवतः महिमा - सामर्थ्यविशेषः । एषः - सर्वज्ञत्वादिगुणकः
आत्मा - परमात्मादि- वैद्योतमाने अप्राकृते वा व्योम्नि - परमाकाशे ब्रह्मपुरे - परब्रह्मपट्टणे
श्रीवैकुण्ठनगरे प्रतिष्ठितः - स्थावरप्रतिष्ठावत्प्रतिष्ठितः अयमेव पर इत्युच्यते ।।
2.2.10
हिरण्मये परे (पुरे) कोशे विरजं ब्रह्म निष्कलम् ।
तच्छुभ्रं ज्योतिषां ज्योतिस्तद्यदात्मविदो विदुः ।। 10 ।।
B.2.2.10
"	प्र.दी. - पूर्वोक्तपरमपदस्थपरमपुरुषं पुनरपि विशिनष्टि । हिरण्मये इति । हिरण्मये"
- स्वप्रकाशतया च हिरण्मयशब्दवाच्ये कोशे - सर्वजनवशीकरधनोप- लब्धिस्थानकोशतुल्ये परे
- उत्कृष्टे परमपदे पुरे इति पाठे स्वर्णगोपुर- प्राकारमण्टपयुक्तपट्टणे विरजं - विगतरजस्तमोगुणं
शुद्धसत्त्वगुणयुक्तम् इत्यर्थः । निष्कलम् - निर्गताः दोषकलाः अंशाः यस्मात्तत् निष्कलं
- दोष गुणरहितं अत एव शुभ्रं - परिशुद्धं ज्योतिषां ज्योतिः - प्रकाशभूतसूर्याग्न्यादीनां प्रकाशभूतं
यद्वस्तु अस्ति तद्वस्तु कर्म आत्मविदः - ब्रह्मज्ञानिनः तत् - प्रसिद्धं ब्रह्मेति
परं ब्रह्म इति विदुः - जानन्ति ।।
2.2.11
न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्निः ।
तमेव भान्तमनुभाति सर्वं तस्य भासा सर्वमिदं विभाति ।। 11 ।।
B.2.2.11
"	प्र.दी. - ज्योतिषां ज्योतिष्ट्वं प्रपञ्चयति - न तत्र सूर्यो भाति इति । अयमेव मन्त्रः"
कठवल्लीपञ्चमवल्लयां व्याख्यातः । तथापि व्याख्यायते । न तत्र सूर्यो भाति न चन्द्रतारकं
नेमा विद्युतो भान्ति कुतोऽयमग्निः । तत्र - तस्मिन् अक्षरपरब्रह्मणि सौवर्णमण्टपगोपुरप्राकारयुक्तपरमपदे
दीप्यमाने सति सूर्यचन्द्राग्न्यादयो न भान्ति - अधिकतेजस्समीपे दीप्तय इव न प्रकाशन्ते । कथं
तेषामप्रकाशकत्वमित्याह तमेव भान्तमनुभाति सर्वं तस्य भासा सर्वमिदं विभाति । दिविसूर्य
सहस्रस्य भवेद्युगपदुदिता यदि भास्सदृशी सास्याद्भासस्तस्य महात्मनः ।। (भ.गी. 11-12)
इति अपरिमितदिव्यतेजोविशिष्ट भगवद्दिव्यमंगलविग्रहकान्त्या इदं सर्वं सूर्यचन्द्रादिकं
विभाति । यद्वा - सूर्यादयोभगवद्दत्ततेजोभिः इदं जगत् भासयन्ति न तु स्वीय तेजोभिरेतो
यच्चन्द्रमसि यच्चाग्नौ तत्तेजो विद्धि मामकम् (भ.गी. 15-12) इति च भगवता गीतम् ।।
2.2.12
ब्रह्मैवेदममृतं पुरस्ताद्ब्रह्म पश्चात् ब्रह्म दक्षिणतश्चोत्तरेण ।
अधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ।। 12 ।।
।। इति द्वितीयमुण्डके द्वितीयखण्डः ।।
B.2.2.12
सर्वं ब्रह्मात्मकम्
"	प्र.दी. - एकपाद्विभूतित्रिपाद्विभूतिरूपप्रपञ्चस्यास्य परब्रह्मात्मकत्वमाह ब्रह्मैवेदममृतमिति"
। अग्रेपुरस्ताद्विद्यमानमिदं जगत् अमृतम् - अमृतवद्भेग्यं ब्रह्मैव - ब्रह्मपश्चाद्ब्रह्मदक्षिणतश्चोत्तरेण
पश्चाद्भागेदक्षिणभागे च उत्तरदिशि विद्यमानमिदं जगत् ब्रह्मैव - अधोभागोर्ध्वभागेषु
प्रसृतं व्याप्तमिदं जगत् । ब्रह्मैव - सर्वदिक्षुविद्यमानमिदं जगत् वरिष्ठं - वरणीयतयं
ब्रह्मैव ततश्च सर्वाधारभूतं वस्तु परं ब्रह्मति । सर्वलोकास्तदाधारा इति । प्रणवार्थलक्ष्यमक्षरपरब्रह्मेति
। सर्वज्ञत्वादिगुणकः स परमात्मा दिव्यपरब्रह्मनगरे सर्वजगति च वर्तत इत्युक्तम् इदं
जगत् रज्जु सर्पवत् ब्रह्मण्यारोऽपि तमिति तन्मिथ्येत्यादिकं कैश्चित् व्याख्यातं तादृशार्थस्तु
एतन्मूलवाक्येषु कुत्रापि न दृश्यते । किन्तु परमात्मजीवयोः ऐक्यं नैर्गुण्यं वक्ष्यते
। मया इत्याद्यनेकासङ्गतार्थप्रतिपादक ब्रह्म गीतादिष्वस्ति इत्यनुसन्धेयम् ।।
"	ननु ब्रह्म गीतादिषु प्रतिपादितार्थः कुतः ? सत्यं न स्यादिति चेन्न अथ यदि ते कर्मविचिकित्सा"
वा वृत्तविचिकित्सा वा स्यात् (तै.शिक्षा. 10) इत्युक्त श्रत्यन्तरप्रतिपाद्य त्रिविध
वैदिकशिष्टसदाचाराचरितप्रमाणानां अप्रामाण्यं स्यात् । अतश्शिष्ट सदाचारप्रमाणप्रमेयसर्वजगन्निवासभूत
श्रीमन्नारायण एव सत्यमित्यन्यत्तत् शेषभूतमिति विज्ञेयं विज्ञानिभिः ।।
।। इति द्वितीयमुण्डके द्वितीयखण्ड प्रतिपदार्थदीपिका ।।
3.1.1
द्वा सुपर्णा सयुजा सखाया समान वृक्षं परिषस्वजाते ।
तयोरन्यः पिप्पलं स्वाद्वत्ति अनश्नन्नन्योऽभिचाकशीति ।। 1 ।।
[जीवब्रह्मणोः वैलक्षण्यम् ]
B.3.1.1
"	प्र.दी. - ननु परब्रह्मणः सर्वप्रपञ्चान्तर्वर्तित्वेन सर्वं जगद् ब्रह्मैवेत्युक्तम्"
। तथाचेत् जीववद् ईश्वरस्यापि देहप्रविष्टत्वेन तस्यापि जीववद् सुखदुःखोप- भोगभोगित्वं
स्यादित्याशङ्याह - द्वा सुपर्णाविति । सयुजौ युज्यत इति युक् । युक्शब्दो गुणपरः ।
अपहतपाप्मत्वादिसमानगुणकौ । यद्वा - सहयुज्यत इति सयुजौ - सर्वदा सहवर्तमानौ । अत एव
सखायौ - सहचरौ । सुपर्णौ - शोभनपक्षौ पक्षिसदृशौ द्वौ - चेतनपरमचेतनौ, समानं वृक्षम्
एकं वृक्षवत् छेदनार्हं
शरीरं, परिषस्वजाते - आलिङ्गितवन्तौ आश्रितावित्यर्थः । तयोरन्यः - द्वयोरन्यः अन्यतरः
चेतनः जीव इत्यर्थः । स्वादु - परिपक्वं पिप्पलं - अवश्यानुभाव्यकर्मफलम् , अत्ति -
अनुभवति । अन्यः - परमात्मा अनश्नन् - अनुभाव्यकर्मफलाभावात् अननुभवन्नेव अभिचाकशीति
- काशृदीप्ताविति । (धा.पा. 647) अभितः प्रकाशत इत्यर्थः ।
[अत्र अद्वैतमतपरामर्शः]
"	ब्रह्मैकमेव सत्यमित्यन्यजीवेश्वरादिकं कल्पितमिति तत्पुनर्मिथ्येति केषांचिद्वादः"
अनया ऋचा संभोगप्राप्तिरिति चेन्न वैशेष्यात् (ब्र.सू. 1-2-8) इति सूत्रेण च निरस्त इति वेदितव्यः ।
3.1.2
समाने वृक्षे पुरुषो निमग्नोऽनीशया शोचति मुह्यमानः ।
जुष्टं यदा पश्यत्यन्यमीशमस्य महिमानमिति वीतशोकः ।। 2 ।।
B.3.1.2
[ईश्वरमाहात्म्यज्ञानवतः मुक्तिनिरूपणम् ]
"	प्र.दी. - एकदेहस्थितजीवेश्वरस्वरूपं निरूप्य अत्र ईश्वरं तन्महिमानं च विजानतो जीवस्य"
वैभवमाह - समाने वृक्षे इति । समाने - एकस्मिन् , वृक्षे - वृक्षवत् छेद्यमाने शरीरे
विद्यमानः पुरुषः - जीवः, अनीशया - भोग्यभूतया प्रकृत्या मुह्यमानः स्थूलोऽहं कृशोऽहं
देवोऽहं मनुष्योऽहम् इति मोहं प्राप्तः सन् शोचत्ति - दुःखमाप्नोति । यदा - यत्काले,
शोकाविष्टो जीवः अन्यं - 1स्वोद्धारणा1समर्थसंसारसमुद्र2निमग्न2स्वस्माद्विलक्षणं अखिलचेतनोद्धारणसमर्थम्
ईशम् - भगवन्तं अस्य - भगवतः जुष्टम् - आश्रयणसौकर्यापादकाश्रितकार्या- पादकत्वादिधर्मयुक्तं
महिमानं - सामर्थ्यं च, इति पश्यति - एवं प्रकारेण पश्यति - शास्त्रतः गुरुमुखतः स्वानुभवतः
साक्षात्करोति इत्यर्थः तदा वीतशोको भवति - दुःखरहितो भवति मोक्षमाप्नोतीति यावत् ।।
3.1.3
यदा पश्यः पश्यते रुक्मवर्णं कर्तारमीशं पुरुषं ब्रह्म योनिम् ।
तदा विद्वान् पुण्यपापे विधूय निरञ्जनः परमं साम्यमुपैति ।। 3 ।।
B.3.1.3
[ज्ञानिनः भगवद्दर्शनेन भगवत्सारूप्यप्राप्तिः]
"	प्र.दी. - पूर्वोक्तज्ञानी - यदा अप्राकृतदिव्यमङ्गलविग्रहपरमात्मानं पश्यति - तदा"
पुरुषशब्दवाच्यवासुदेवसारूप्यं प्राप्नोति इत्याह - यदा पश्यः पश्यते रुक्मवर्णम् इति
। यदा - यत्काले, पश्यति - साक्षात्करोति परमात्मानमिति पश्यः - भगवद्द्रष्टा, रुक्मवर्णम्
- आदित्यवर्णं तमसः परस्तात् (श्वे.उ. 3-8) आप्रणखात् सुवर्णः सर्व एव सुवर्णः (छां.उ. 1-6-6)
इत्यादि श्रुत्यन्तरैः अप्राकृतकमनीयसुवर्णतुल्यविग्रहम् , कर्तारं - जगत्कर्तारम्
, ईशं - सर्वलोकनियन्तारम् , ब्रह्मयोनिम् - यो ब्रह्माणं विदधाति (श्वे.उ. 6-18) इत्युक्तेः
चतुर्मुखस्यापि कारणभूतम् , पुरुषम् - स एव वासुदेवोऽसौ साक्षात्पुरुष उच्यते
इत्युक्तनिरुपाधिकपुरुषशब्दवाच्यपरवासुदेवं पश्यते - साक्षात्करोति, तदा विद्वान् -
वासुदेवपरतत्त्वज्ञः, पुण्यपापे विधूय - अभ्युयगतप्रारब्धेतर पुण्यपापविधूननं कृत्वा,
निरञ्जनः - निरस्तपुण्यपापलेपनः सन् परमं साम्यमुपैति - मम साधर्म्यमागताः, (भ.गी. 14-2)
तेषां जगद्व्यापारवर्जम् (ब्र.सू. 4-4-17) भोगमात्रसाम्यलिङ्गाच्च (ब्र.सू. 4-4-27)
इत्युक्त जगत्कारणत्व- लक्ष्मीपतित्वादि धर्मरहित चतुर्भजत्वशंखचक्रादिरूपपरमसाम्यापत्तिं
प्राप्नोति इत्यर्थः ।।
3.1.4
प्राणो ह्येष यः सर्वभूतैर्विभाति विजानन् विद्वान् भव ते नातिवादी ।
आत्मक्रीड आत्मरतिः क्रियावानेष ब्रह्मविदां वरिष्ठः ।। 4 ।।
B.3.1.4
[प्राणशब्दोक्त वासुदेवज्ञानी ब्रह्मज्ञानिना श्रेष्ठः]
"	प्र.दी. - प्राणशब्दवाच्य पूर्वोक्त परवासुदेवं जानन् पुरुषः ब्रह्मविदां वरिष्ठः भवति"
इत्याह - प्राणो ह्येष इति सर्वाणि ह वा प्राणमेवाभिसंविशन्ति (छां.उ. 1-11-5) इति श्रुत्यन्तरसिद्धप्राणशब्दवाच्यः
यः - अन्तर्यामिब्राह्मणादिषु प्रसिद्धः । एषः - पूर्वोक्तवासुदेवः सर्वभूतैः - परिवृतः
विभाति - प्रकाशते हेशिष्य ! त्वं विजानन् - भगवत्स्वरूपरूपगुणवैभवज्ञः सन् विद्वान्
भव - भगवत्समुपासीनो भव । भवेति लोण्मध्यमैकवचनम् । तेन - भगवदुपासना- लब्धज्ञानेन अतिवादी
- भवतीति अतिवादी भव - तादृशभगवत्परत्वविरोधि- वादनिरासको भवेत्यर्थः । भगवदुपासनाफलमाह
आत्मक्रीडः आत्मरतिः - आत्मनि परमात्मनि क्रीडतीति वा तेन सह क्रीडतीति वा नोद्यानादिषु
स आत्मक्रीडः । आत्मनि - परमात्मनि, रतिः - आसक्तिः अनुरागः न तु स्रक्चन्दनादिषु स
आत्मरतिः । क्रियावान् - अनभिसंहितफलकर्मानुष्ठाता - एषः ज्ञानी ब्रह्मविदां वरिष्ठः
भवति ब्रह्मविद्वरणीयो भवतीत्यर्थः ।
"	विजानन् - विद्वान् नातिवादी भवते इति प्रथमपुरुषैकवचनत्वेन योजनीयम् आत्मक्रीड आत्मरतिः"
इत्येवोक्तत्वात् । भगवदतिरिक्तविषयान्तर- देवतान्तरपरत्ववादान् न वदतीत्यर्थो वर्णितश्चेत्
समञ्जसं भवतीत्यर्थः ।
3.1.5
सत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।
अन्तःशरीरे ज्योतिर्मयो हि शुभ्रो यं पश्यन्ति यतयः क्षीणदोषाः ।। 5 ।।
B.3.1.5
[परमात्मप्राप्तिसाधनोक्तिः]
"	प्र.दी. - पूर्वोक्तप्राणशब्दवाच्यः परवासुदेवः ब्रह्मचर्याद्युपासनैः लभ्यत इत्याह"
- सत्येन लभ्य इति । क्षीणदोषाः - प्रक्षीणपापाः । ह इति प्रसिद्धौ । यतयः हि सर्वसंगपरित्यागिनः,
यं - परमात्मानम् नित्यं - पश्यन्ति - सदा साक्षात्कुर्वन्ति । अन्तःशरीरे - शरीरान्तर्वर्ती
। ज्योतिर्मयः - तेजोमयविग्रह- विशिष्टः शुभ्रः - परिशुद्धः । एषः हि - परमात्मा हि
। सत्येन - भूतहितरूप- सत्यवाक्येन । तपसा - इन्द्रियजयेन । स्त्रीसंगादिराहित्यलक्षणेन
ब्रह्मचर्येण । सम्पग्ज्ञानेन  - स्वस्वरूपपरस्वरूपाद्यर्थपञ्चकज्ञानेन लभ्यो हि - प्राप्यः भवति खलु ।।
3.1.6
सत्यमेव जयति नानृतं सत्येन पन्था विततो देवयानः ।
येनाक्रमन्ति ऋषयो ह्याप्तकामा यत्र तत् सत्यस्य परमं निधानम् ।। 6 ।।
B.3.1.6
सत्यस्य स्तुतिः
"	प्र.दी. - सत्येन लभ्यत इत्युक्तं स्तौति - सत्यमेव जयत इति । सत्यमेव जयति लोके, नानृतम्"
- असत्यम् असत्यवादी न जयत इत्यर्थः । विततः - विस्तृतः, देवयानः - अर्चिरादिरूपः पन्थाः
- मार्गः सत्येन लभ्यते - सत्यवादिनो भवति  इत्यर्थः । येन - सत्येन, आप्तकामाः - सर्वविषयकनिः
- स्पृहाः ऋषयः - ज्ञानिनः, आक्रमन्ति - देवयानमार्गं प्राप्नुवन्ति । यत्र देवयानप्राप्यस्थाने
तत् सत्यस्य तादृशसत्यवाक्यशीलस्य परमं परमप्रयोज- नभूतम्  - निधानम् प्राप्यं परं अतः
सत्यम् - प्रधानमोक्षब्रह्म आस्ते साधनमितियावत् ।।
3.1.7
बृहच्च तद्दिव्यमचिन्त्यरूपं सूक्ष्माच्च तत् सूक्ष्मतरं विभाति ।
दूरात् सुदूरे तदिहान्तिके च पश्यत्स्विहैव निहितं गुहायाम् ।। 7 ।।
B.3.1.7
[परमात्मनः बृहत्त्वादिविशेषणोक्तिः]
"	प्र.दी. - अर्चिरादिमार्गप्राप्यं परमात्मानं विशिनष्टि । बृहच्च तद्दिव्यमिति । बृहत्"
- स्वरूपतः गुणतश्च यत्र अनवधिकातिशयित्वस्य वृद्धिमत्त्वं तत् बृहत् तत् - प्रसिद्धम्
, दिव्यम् -  अप्राकृतम् , अचिन्त्यरूपम् - वाङ्मनसापरिच्छेद्य- स्वरूपम् । सूक्ष्माच्च
तत्सूक्ष्मतरम् अखिलाचेतनप्रवेशनसमर्थचेतनात् जीवाच्च यत् सूक्ष्मतरं अत्यन्तसूक्ष्मम्
परं ब्रह्म विभाति । तत् परं ब्रह्म दूरात् सुदूरे वर्तते दूरात् - स्वर्लोकदूरवर्तिनां
ब्रह्मलोकात् दूरदेशे परमपदे अस्ति । तत् - परं ब्रह्म, इह - अस्मिन् ब्रह्माण्डे क्षीराब्धौ
श्रीवैकुण्ठे व्यूहरूपेण वर्तते । अन्तिके च समीपदेशेषु श्री अयोध्याद्वारकादिषु रामकृष्णादिरूपेण
विभवरूपेण वर्तते । गुहायां
निहितम् - अन्तर्यामितया हृदयगुहासु निहितम् । पश्यन्स्विहैव - वर्तमानकालजनेषु पश्यत्सु
सत्सु श्रीरंगादिदिव्यदेशेषु श्रीसालग्रामेषु च तत् परं ब्रह्म अर्चारूपेण वर्तते ।
मुक्तप्राप्यं परं ब्रह्म आश्रितरक्षणार्थं परव्यूह- विभवान्तर्यामि अर्चारूपेण पञ्चधा
अवस्थितम् इति ज्ञेयम् ।।
3.1.8
न चक्षुषा गृह्यते नापि वाचा नान्यैर्देवैस्तपसा कर्मणा वा ।
ज्ञानप्रसादेन विशुद्धसत्त्वस्ततस्तु तं पश्यति (ते) निष्कलं ध्यायमानः ।। 8 ।।
B.3.1.8
[भगवत्कृपयैव तदृर्शनम् ]
"	प्र.दी. - पूर्वोक्तं पञ्चविधं परमात्मानं भगवत्कृपां विना । न पश्यन्ति इत्याऽऽह"
- न चक्षुषा गृह्यते इति बृहत्त्वादिगुणविशिष्ठः परमात्मा न चक्षुषा -
प्राकृतचक्षुषा, न दृश्यते नापि वाचा - अपरिच्छिन्न महिमाविशिष्टत्वात् वागिन्द्रियेण
वक्तुं न शक्यते । नान्यैर्देवैः देवाधिष्टानभूतेन्द्रियैः न लभ्यते तपसा -  कृच्छ्रचान्द्रायणादिरूपतपसा
न लभ्यते । ज्योतिष्टोमादिरूपकर्मणा वा न लभ्यते । कितु ज्ञानप्रसादेन विशुद्धसत्त्वः
सर्वं ज्ञायते इति ज्ञानम् । कर्तरि ल्युट् सर्वज्ञ इत्मर्थः । तस्य परमात्मनः प्रसादेन
अनुग्रहेण परिशुद्धान्तःकरणः । यद्वा ज्ञान - प्रसादेन संशयविपर्ययरहितार्थपंचकनिर्मलज्ञानेन
परिशुद्धसत्त्वगुणः । निष्कलम् - दोषकलारहितम् । ध्यायन् - ध्यानं कुर्वन् । ततस्तु
- अनन्तरं । तं - परमात्मानम् । पश्यते  - दर्शनसमानाकारेण ज्ञानेन साक्षात्करोति ।। 8 ।।
3.1.9
एषोऽणुरात्मा चेतसा वेदितव्यो यस्मिन् प्राणः पञ्चधा संविवेश ।
प्राणैश्चित्तं सर्वमोतं प्रजानां यस्मिन्  विशुद्धे विभवत्येष आत्मा ।। 9 ।।
B.3.1.9
[जीवात्मस्वरूपनिरूपणम् ]
"	प्र.दी. - भगवत्साक्षात्कार समर्थजीवात्मस्वरूपं विरूपयति - एषोऽणुरात्मेति । यस्मिन्"
- जीवात्मनि, प्राणः - मुख्यः प्राणः, पञ्चधा - प्राणापानादिरूपेण  संविवेश - स्थितः
इत्यर्थः । प्राणैः सह, सर्वं प्रजानां चित्तं - मनः ओतम् - मनसि स्थित इत्यर्थः ।
यस्मिन् - परमात्मनि विशुद्धे सति - प्रसन्ने सति एषः आत्मा विभवति - अपहतपाप्मत्वादिगुणाष्टक-
विशिष्टस्वस्वरूपवान् भवति । स एषः - आत्मा अणुः - अतिसूक्ष्मसर्वाचेतनप्रवेशसमर्थः
। चेतसा वेदितव्यः - परिशुद्धचेतसा ग्राह्यः ।।
3.1.10
यं यं लोकं मनसा संविभाति विशुद्धसत्त्वः कामयते यांश्च कामान् ।
तं तं लोकं जयते (ति) तांश्च कामांस्तस्मादात्मज्ञं ह्यर्चयेद् भूतिकामः ।। 10 ।।
B.3.1.10
"	प्र.दी. - परमपदैश्वर्यकामः - परमात्मज्ञानिनं श्रीमहाभागवतं पूजयेदित्याह - यं यं"
लोकमिति । विशुद्धसत्त्वः परिशुद्धान्तःकरणः परब्रह्मवेत्ता, यं यं लोकं मनसा संविभाति
- यान् यान् लोकान् मनसासंकल्पयति यान् कामान् सर्गादि भागान्, कामयते प्रार्थयते, तंतं
लोकं जयते तां च कामान् तान् स्वर्गादिलोकान्
स्वर्गादिभागांश्च जयते स्वाधीनं करोति । तस्मात् - सत्यसंकल्पाद् हेतोः भूतिकामः -
परमपदंश्वर्यकामः, आत्मज्ञं हि - साक्षात्कारित श्रीवासुदेवं श्रीमहाभागवतं हि अर्चयेत्
- पादप्रक्षालन- शुश्रूषानमस्कारपुष्पाञ्चलिभिः पूजां कारयेदित्यर्थः । आदौ द्वासुपर्णावित्यादिना
जीवेश्वरस्वरूपमुक्त्त्वा प्राणोह्येष इति ब्रह्मज्ञानिनः अनुभवं वदन् मध्ये बृहच्चतद्दिव्यम्
इति परब्रह्मणः परमपदादिपंचस्थानेषु परव्यूहविभवादिरूपेण अवस्थानमुक््त्वा तादृशब्रह्मज्ञानिनं
पूजयेदिति निगमितम् ।।
।। इति तीयमुण्डकेप्रथमखण्ड प्रतिपदार्थदीपिका ।।
3.2.1
स वेदैतत् परमं ब्रह्मधाम यत्र विश्वं निहितं भाति शुभ्रम् ।
उपासते पुरुषं ये ह्यकामास्ते शुक्रमेतदतिवर्तन्ति धीराः ।। 1 ।।
B.3.2.1
[आत्मतत्त्वज्ञानात् मोक्षप्राप्तिः]
"	प्र.दी. - ब्रह्मवित्पूजायाः फलमाह । सवेदैतत्परमं ब्रह्मेति यत्र - ब्रह्मणि विश्वं"
- चेतनाचेतनप्रपञ्च निहितम् - स्थितम् , तथापि शुभ्रम् - निर्मलम् , भाति - प्रकाशते
। एतत् - सर्वान्तर्यामि, धाम - सर्वमनोरथोपलब्धि- स्थानभूतम् , परमं - सर्वोत्तमम्
, ब्रह्म - ब्रह्मशब्दवाच्यं श्रियःपतिम् । सः - पूर्वमन्त्रोक्तः आत्मज्ञः वेद - जानाति
; तं पुरुषं - ब्रह्मविदम् अकामाः - काम्यफलरहिताः सन्तः, ये हि उपासते - भगवच्छरीरावयवभूत-
भगवत्पादारविन्दमिव उपासते - उपासनं कुर्वन्ति । ते धीराः - चरमपर्वाधि- कारिणः, एतत्
- लोकप्रसिद्धम् , शुक्रम् - शरीरोत्पत्तिकारणभूतधातुविशेषं । अतिवर्तन्ति - अतिक्रम्य
वर्तन्ते पुनर्जन्मरहितमोक्षं प्राप्नुवन्ति इत्यर्थः । आचार्यः स हरिः साक्षात् चररूपी
न संशयः  इति तेषां पादमूलं गमिष्यामि यानहं पर्यचारिषम्  इति आचार्यनिष्ठश्रीशबर्यनुष्ठानमत्रानुसंधेयम् ।।
3.2.2
कामान् यः कामयते मन्यमानः स कामभिर्जायते तत्र तत्र ।
पर्याप्तकामस्य कृतात्मनस्तु इहैव सर्वे प्रविलीयन्ति कामाः ।। 2 ।।
B.3.2.2
[आत्मज्ञस्य पर्याप्तकामत्वम् ]
"	प्र.दी. - काम्यकामिभ्यां लब्धफलमाह - कामान् यः कामयते - इति । यः - कामी, कामान्"
- मानुषस्वर्गादिभोगात् , मन्यमानः - तानेव प्राप्यान् मन्यमानः । कामयते - प्रार्थयते,
सः कामभिः - तैस्तैः कामभिः - युक्तः तत्र तत्र - देवमनुष्यादिलोकेषु, जायते - उत्पन्नो
भवति । पर्याप्तकामस्य - अवाप्त- सर्वकामस्य, यद्वा - पर्याप्ते - सर्वपरिपूर्णे परमात्मनि,
कामः - इच्छा यस्य, कृतात्मनः - शिक्षितमनसः । यद्वा - कृञः ज्ञानमर्थः ज्ञातपरमार्थतत्त्वस्य
तु, इहैव - अस्मिन्नेव जन्मनि, सर्वे कामाः - देवमनुष्यादिभोगाशाः प्रविलीयन्ते - सवासनया
नष्टा भवन्ति - निरंकुरा भवन्ति । अतो न जन्मान्तरप्राप्तिरित्यर्थः ।।
3.2.3
नायमात्मा प्रवचनेन लभ्यो न मेधया न बहुना श्रुतेन ।
यमेवैष वृणुते तेन लभ्यस्तस्यैष आत्मा विवृणुते तनूँ स्वाम् ।। 3 ।।
B.3.2.3
[आत्मप्राप्तिसाधनम् ]
"	प्र.दी. - सर्वलोकभोगलाभेभ्यो परमात्मलाभस्य दुर्लभत्वात् अयं परमात्मलाभस्तु प्रवचनादिभिर्न"
लभ्य इति भगवत्कृपया लभ्यत इति आह - नायमात्मेत्ति - प्रवचनमत्र न स्वाध्यायः, किं तु
मननम् अस्य ब्रह्मप्राप्तिहेतु- कत्वात् । अतः अयं परमात्मा मननेन न लभ्यः न मेधया -
ग्रहणधारण- सामर्थ्यबुद्धिविशेषेण न लभ्यः । न बहुना श्रुतेन - श्रवणनिदिध्यासनादिसाधनैः
न लभ्यः । किं तु केन इत्यत्राह - यमेवैष वृणुते तेन लभ्य इति । एषः - परमात्मा यं -
उपासकं  वृणुते - मदीय इति वृणुते -
"		जायमानं हि पुरुषं यं पश्येन्मधुसूदनः ।"
"		सात्त्विकः स तु विज्ञेयः स वै मोक्षार्थचिन्तकः ।।"
(महा.भा.शां. 358-73) (मोक्षधर्मे)
इति निर्हेतुकभगवत्कटाक्षपात्रो भवति । तेन उपासकेन लभ्यः परमात्मा । तस्यैष
आत्मा विवृणुते तनूं स्वाम् । एष आत्मा - परमात्मा, स्वां तनूम् - स्वासाधारणचतुर्भुजत्वादि
विशिष्टदिव्यमंगलविग्रहम् स्वस्य, उपासकस्य विवृणुते - प्रकटीकरोति, ददाति इत्यर्थः ।।
3.2.4
नायमात्मा बलहीनेन लभ्यो न च प्रमादात् तपसो वाप्यलिङ्गात् ।
एतैरुपायैर्यतते यस्तु विद्वांस्तस्यैष आत्मा 1विशते ब्रह्मधाम ।। 4 ।।
B.3.2.4
[ब्रह्मप्राप्त्यै बलादि उपायाः]
"	प्र.दी. - बलाप्रमादसचिह्नाश्रमैर्युक्तो जीवः परमात्मानमाप्नोति इत्याह - नायमात्मेति"
। अयमात्मा - परमात्मा बलहीनेन न लभ्यः - न प्राप्यः । न च प्रमादात् प्रमादः अनवधानता
अनिश्चलचित्तता, तस्मान्न लभ्यः । तपसो वाप्यलिङ्गात् - अलिङ्गात् - शिखायज्ञोपवीतदण्डादिरहितात्
, तपोऽत्र ज्ञानम् ज्ञानप्रधानसंन्यासादपि न लभ्यः । यद्वा अलिङ्गात् आश्रमचिह्नविरहितात्
- तपसोऽपि - ब्रह्मज्ञानादपि न लभ्यः, ब्रह्मविद्यायाः सर्वाश्रमसाधारणत्वादिति, एतैरुपायैः
- पूर्वोक्तैः । यस्तु विद्वान् - ज्ञानी, यतते - ब्रह्मप्राप्तिविषयकप्रयत्नं करोति,
तस्य विदुषः एषः पूर्वोक्तः आत्मा - आत्मस्वरूपं कतृ ब्रह्मधाम
कर्मब्रह्मशब्दवाच्यश्रियःपतिस्थानम् विशति - प्रविशति । यद्वा कर्वकामानामाधार भूतं
परं ब्रह्म प्राप्नोति ।।
3.2.5
संप्राप्यैनमृषयो ज्ञानतृप्ताः कृतात्मानो वीतरागाः प्रशान्ताः ।
ते सर्वगं सर्वतः प्राप्य धीरा युक्तात्मानः सर्वमेवाविशन्ति ।। 5 ।।
B.3.2.5
[ज्ञानिनां परमात्मना परमसाम्यापत्तिप्राप्तिः]
"	प्र.दी. - अर्थपञ्चकज्ञानिनः परमात्मना परमसाम्यापत्तिं प्राप्नुवन्ति इत्याह - संप्राप्यैनमिति"
। ऋषयः -  परस्वरूप-स्वस्वरूप-विरोधिस्वरूपोपायफल- स्वरूपार्थपञ्चकतत्त्वज्ञानिनः, एनम्
- परमात्मानम् , संप्राप्य - उपासनकाले परमात्मानमनुभूय, ज्ञानतृप्ताः - तादृशानुभवज्ञानसंतुष्टाः,
कृतात्मानः - लब्धसत्ताकाः ; अत एव वीतरागाः - कामक्रोधलोभादिरहिताः, अत एव प्रशान्ताः
- जितेन्द्रियाः ये वर्तन्ते, ते धीराः - ब्रह्मज्ञानिनः, सर्वतः - सर्वदेशेषु, सर्वं
- सर्वाभ्यान्तरगतम् परमात्मानम् , प्राप्य - उपसंक्रम्येत्यर्थः । युक्तात्मानः - आविर्भूतचतुर्भुजत्वादिधर्मविशिष्टपरब्रह्मस्वरूपयुक्ताः
सन्तः, सर्वमेवाविशन्ति - धर्मभूतज्ञानेन सर्वं प्रविशन्ति । यद्वा सोऽश्नुने सर्वान्
कामान् सह (तै.आन. 1-2) इत्युक्तसर्वकामान् आप्नुवन्ति इत्यर्थः ।।
3.2.6
वेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।
ते ब्रह्मलोकेषु (तु) परान्तकाले परामृतात् परिमुच्यन्ति सर्वे ।। 6 ।।
B.3.2.6
[ब्रह्मज्ञानेन मुक्तिः]
"	प्र.दी. - वेदान्तश्रवणजन्यज्ञानसुनिश्चितपरतत्त्वार्थाः संसारबन्धविनिर्मुक्ता भवन्ति"
इत्याह - वेदान्तविज्ञानेति । ये यतयः - जितेन्द्रियाः । संन्यासयोगात् - काम्यकर्मत्यागात्
, शुद्धसत्त्वाः - परिशुद्धान्तःकरणाः । वेदान्तविज्ञान- सुनिश्चितार्थाः - वेदान्तश्रवणजन्यज्ञानेन
सुनिश्चितपरतत्वार्थाः । ते ब्रह्मलोके तु परान्तकाले - चरमदेहावसानकाले । अन्तकाले
च मामेव स्मरन् मुक्त्वा कलेवरम् (भ.गी. 8-5) इति गीतम् । अर्चिरादिमार्गावधिभूतचतुर्मुखब्रह्मलोके
मार्गायासनिवारकत्वेन कंचित्कालं तत्र स्थित्वा । ब्रह्मलोकेष्विति पाठे अवयवबहुत्वेन
बहुत्वम् । परामृतात् परिमुच्यन्ति सर्वे परामृतात् - अमृतवद्भोग्यभूतपरब्रह्मणः हेतोः
तस्य कृपाविशेषादित्यर्थः । सर्वे - ज्ञानिनः परिमुच्यन्ति - परिमुच्यन्ते - संसाररूपप्रकृतिबन्धविमुक्ताः
भवन्ति इत्यर्थः । यद्वा परामृताः - इति पाठान्तरम् । परं उत्कृष्टं अमृतं अमृतवद् भोग्यं
परब्रह्म येषां ते परामृताः - लब्धपरमात्मानः सन्तः प्रकृतिमण्डलमतीत्य मुक्ता भवन्तीति यावत् ।।
3.2.7
गताः कलाः पञ्चदश प्रतिष्ठा देवाश्च सर्वे प्रतिदेवतासु ।
कर्माणि विज्ञानमयश्च आत्मा परेऽव्यये सर्व एकीभवन्ति1 ।। 7 ।।
[मोक्षकाले देहजनकसर्वकलानां परमात्मनि संगतत्त्वम्]
B.3.2.7
"	प्र.दी. - प्रकृतिबन्धविनिर्मोक्षकाले देहारम्भकाः सर्वे परमात्मनि संगता भवन्ति इत्याह"
- गताःकला इति । पञ्चदशकलाः -  कर्मव्यतिरिक्त2प्राणादि- नामान्ताः पञ्चदशकलाः प्रतिष्ठाः
- स्वस्वप्रकृतिषु कारणेषु संश्लेषविशेषगताः सर्वदेवाश्च - सर्वेन्द्रियाणि प्रतिदेवतासु
- तत्तदधिष्ठात्रादित्यादिदेवतासु प्रतिष्ठाः - संश्लेषविशेषं गताः नतु लयं गताः, इन्द्रियाणामाकल्पस्थायित्वात्
, कर्माणि विज्ञानमयश्च आत्मा - प्रारब्धेतरपुण्यपापकर्माणि, विज्ञानं यज्ञं तनुते
(तै.आन.5-1) इति विज्ञानशब्दितजीवात्मा च एते सर्वे परे - चेतनाचेतनविलक्षणे वा, ब्रह्मादिभ्यः
उत्कृष्टे वा, अव्यये नाशरहितपरमात्मनि एकीभवन्ति रामसुग्रीवयोरैक्यम् (रा.सुन्द. 35-52)
इतिवत् अत्रापि यथायोग्यं विज्ञेयम् । जीवस्य एकीभावो नाम देवमनुष्यादिनामरूपात्मकभेदकाकारप्रहाणम्
। प्रारब्धेतरकर्मणां नाश एव । कलानां मुक्तं प्रति नोपकरणत्वमिति यावत् ।
3.2.8
यथा नद्यः स्यन्दमानाः समुद्रे अस्तंगच्छन्ति नामरूपे विहाय ।
तथा विद्वान्नामरूपाद्विमुक्तः परात्परं पुरुषमुपैति दिव्यम् ।। 8 ।।
B.3.2.8
"	प्र.दी. - ब्रह्मविद्वान् अप्राकृतपरमपुरुषसाम्यमुपैति इत्याह यथा नद्य इति । नद्यः"
- गंगादिनद्यः स्वोत्पत्तिस्थानेभ्यः निर्गत्य, स्यन्दमानाः - स्रवन्त्यः, नामरूपे -
गङ्गादिनामानि, शुक्लादिरूपाणि, विहाय - त्यक्त्व, समुद्रे यथा अस्तंगच्छन्ति - यथा
प्रविष्टाः भवन्ति सूर्योऽस्तंगच्छतीतिवत् । तथा विद्वान् नामरूपाद्विमुक्तः । विद्वान्
-  ब्रह्मज्ञानी नामरूपाणि देवादिनामरूपाणि विहायेत्यर्थः । परात्परं पुरुषमुपैति दिव्यम्
। परात् -  चेतनात् , परं - विलक्षणं, ब्रह्मादिभ्यः - परम् दिव्यम् - अप्राकृतपुरुषं
पुरुषशब्दवाच्यं श्रियः- पतिम् उपैति -  तत्साम्यं प्राप्नोति निरञ्जनः परमं साम्यमुपैति
(मुं.उ. 3-1-3) इति श्रुत्यन्तरसिद्धमर्थमनुसंधेयम् ।।
3.2.9
यो ह वै तत् परमं ब्रह्म वेद ब्रह्मैव भवति ।
तरति शोकं, तरति पाप्मानं गुहाग्रन्थिम्यो विमुक्तोऽमृतो भवति ।। 9 ।।
B.3.2.9
नास्याब्रह्मावित् कुले भवति
"	प्र.दी. - परब्रह्मशब्दवाच्यश्रियःपत्युपासकस्तत्साम्यमाप्नोति इत्या ह - स यो ह वैतदिति"
।  हवा इति प्रसिद्धौ । यः -  ब्रह्मविद्वान् , एतत्परमं ब्रह्म - एतत् - सर्ववेद्यं,
परमं चतुर्मुखरुद्रादिभ्यः उत्कृष्टं, ब्रह्म बृहत्त्वादिगुणयुक्तं ब्रह्मशब्दवाच्यम्
, हरापरस्मिन् पुरुषे सर्वकारणकारणे । सर्वेश्वरेश्वरे विष्णौ श्रीश्रीनारायणाह्वये
। परं ब्रह्मेति शब्दोऽयं भगवत्येव पठ्यते । तस्मिन्नेव ब्रह्मशब्दो मुख्यवृत्तो महामते
इति गारुाद्युपबुंहितं श्रियःपतिम् , वेद -  अजायमानो बहुधा विजायते, (तै.आ. 3-13-3)
तस्य धीराः परिजानन्ति योनिम्...... विदुः कृष्णं तत्त्वतो ये जन्मकर्म च मे दिव्यमेवं
यो वेत्ति तत्त्वतः (भ.गी. 4-9) इत्यादिना अयमेव परं तत्त्वम् इति तस्य जन्मकर्माणि
दिव्यानीति जानाति, सः ब्रह्मैव भवति - अपहतपाप्मत्वादिविशिष्टश्रियःपतितुल्यो भवति
। नास्याब्रह्मवित् कुले भवति । अस्य -  ब्रह्मविदः वंशे अब्रह्मवित् न जायते -  अस्मिन्
वंशे जाताः सर्वे प्रायशो ब्रह्मविद एव भवन्ति - द्वितीयपुरुषो हि तृतीयो वा चतुर्थो
हि पञ्चमो हि षष्ठो वा सप्तमो वा 1अनियमेन ब्रह्मविदो भवन्ति इत्यर्थः । शोकं तरति -
संसारदुःखमतिक्रान्तो भवति । पाप्मानं तरति -  दुःखहेतु- भूतपापसमुद्रादुत्तीर्णो भवति
। गुहाग्रन्थिभ्यो विमुक्तोऽमृतो भवति । हृदयगतग्रन्थि- रूपकामादिभ्यो विमुक्तः सन्
अमृतो भवति -  जरामरणरहितमोक्षम् आप्नोति इत्यर्थः ।
[ब्रह्मैक्यमतनिरासः]
"	अत्र कैश्चित् ब्रह्म वेद ब्रह्मैव भवति  इत्यत्र ब्रह्मविद्वान् ब्रह्मैव भवतीति व्याख्यातम्"
तन्न, संभवति तेषां निरंजनः परमं साम्यमुपैति मम साधर्म्यमागताः (भ.गी. 14-2) जगद्व्यापारवर्जम्
(ब्र.सू. 4-4-17) भोगमात्रसाम्यलिङ्गाच्च  (ब्र.सू. 4-4-21) इत्यादिशतसहस्रप्रमाणविरोधः
प्रसज्येत । अयं जीवः इतःपूर्वं ब्रह्मैव वा ब्रह्मणोऽन्यो वा । नाद्यः । यदि ब्रह्मैव
जीवः जगज्जन्मादिकारणत्वं च स्यात् जन्मजरामरणादिजन्यदुःखं च न स्यात् । अन्यश्चेत्
ततो भिन्नः सः तदैक्य (क)ता न संजाघटि घटपटयोरिव । भवदभिमतनिर्गुणब्रह्मशब्दो विशेषणं वा
विशेष्यं वा ? विशेषणं चेत् विशेषाणां लोके वस्तुत्वेन व्यवहाराभावात् । विशेष्यं चेत्
किं विशेषणमिति वक्तव्यम् । ब्रह्मणः सजातीयविजातीयस्वगत- भेदशून्यत्वेन विशेषणाभावात्
गुणतोऽपि द्वितीयतां न सहते इति भवदभिमतेश्च । विशेषणमस्ति चेत् विशेष्य इति व्यवहारः
अतो विशेष्यं च न भवति । सजातीयविजातीयस्वगतभेदशून्यवस्तुनः कुत्राप्यदृष्टाश्रुततमत्वात्
। ननु एतद्ब्रह्म- शब्दवाच्यः परमेश्वरोऽस्ति खलु तस्याप्यवाच्यत्वस्यैवाङ्गीकृतत्वात्
भवता अतो न निर्गुणब्रह्मणो वाच्यत्वम् । अवाच्यत्वादेव अवस्तुत्वम् अत एतस्याभावरूप
एव गम्यते । भवदभिमतनिर्गुणब्रह्म लोके वेदे वा अस्तिचेत् ब्रह्मविष्णुरुद्रा- साधारणनामबोधकः
ब्रह्मात्मभूः सुरज्येष्ठः  (अ.को. 1-1-16) इति, शम्भुरीशः पशुपतिः (अ.को. 1-30) इति,
विष्णुर्ना यणः कृष्णः (अ.को. 1-1-18) इति, धर्मज्ञसुगतो बुद्धः (अ.को. 1-1-13) इतिवत्
निघण्टुकर्तुषु केनापि अद्वैतमत- बोधकशब्दसमूहः कुतो नोक्तो भवति ।
"	किं च,"
"		परात्मजीवयोरैक्यं नैर्गुण्यं ब्रह्मणस्तथा ।"
"		मयैव वक्ष्यते देवि कलौ ब्राह्मणरूपिणा ।। इति ।"
अतः - पूर्वं अद्वैतमतब्रह्मोद्धारकशंकरजननासंभवात् अद्वैतब्रह्मनाम्नामभावादेव तद्वोधकशब्दो
नास्तीति तैरेवोक्तम् । अतः तद्बोधकशब्दाभाव एव संप्राप्तः । अत एव तद्विदां च तादृशाभावापत्तितेव
इति परमं रहस्यम् । किं च कैश्चित्तन्मतानभिज्ञैः परमेश्वरः परमशिव इति व्यवहियते सोऽपि
त्रिविधवैदिक- शिष्टाचारसिद्धश्रीमहाविष्णोराज्ञया प्रवर्तमान इति सर्वदेवनमस्कारः केशवं
प्रतिगच्छति इति श्रीमदादिनारायणस्य भगवतोऽचिन्त्याद्भुतशर्क्यया सृज्यमानानाम् अनन्तकोटिब्रह्माण्डानामेकतम
इत्यादिभिः निरस्त इति वेदितव्यः । तस्मादभाव- रूपब्रह्मविदाम् अभावरूपापत्तिः इति व्याख्याता चेत्समंजसी ।
3.2.10
तदेतदृचासभ्युक्तम् । क्रियावन्तः श्रोत्रियाः ब्रह्मनिष्ठाः स्वयं जुह्वते एकर्षि
श्रद्धयन्तः । तेषामैवेतां ब्रह्मविद्यां वदेत शिरोव्रतं विधिवद्यैस्तु चीर्णम् ।। 10 ।।
B.3.2.10
[शिरोव्रतं कुर्वतां आथर्वणिकानां अक्षरब्रह्मविद्योपदेशः]
"	प्र.दी. - शिरोव्रतशून्यानामनाथर्वणिकानां शिरोव्रतसहिताथर्वणिकानां च मुण्डकोपनिषत्प्रतिपाद्याक्षरब्रह्मविद्यां"
प्रबूयादिति प्राह - तदेतदृचाऽभ्युक्तम् इति - एतद्विद्यासंप्रदानमभिमुखीकृत्य ऋचा
- मन्त्रेण उक्तम् । क्रियावन्तः -
नित्यनैमितिकक्रियावन्तः, श्रोत्रियाः - अधीतसांगवेदाः ब्रह्मनिष्ठाः -  ब्रह्मज्ञानेच्छवः
श्रद्धयन्तः - श्रद्धायुक्ताः, स्वयम् - स्वत एव, एकर्षि -  एकऋत्विक्साध्यनित्याग्निं,
जुह्वति - (ते) होमं कुर्वन्ति यद्वा एकश्चासौ ऋषिश्च एकर्षिः इति । एके मुख्यान्यकेवलाः
इति । एकःमुख्यः ऋषिः सर्वज्ञः मुख्यं सर्वज्ञं अक्षरशब्दवाच्यं श्रियःपतिमाराधयन्तीत्यर्थः
। तेषामेव एतां ब्रह्मविद्यां वदेत इत्यन्वयः । शिरोव्रतं विधिवद्यैस्तु चीर्णमिति ।
यैः - आथर्वणिकैः एतत् - आथर्वणशाखाप्रसिद्धं, शिरोव्रतम् - शिरसि अंगारपात्रधारणरूपवेदव्रतं
चीर्णम् - यथाशास्त्रमनुष्ठितम् , तेषामेव एतां -  पूर्वोक्तां ब्रह्मविद्यां - अक्षरब्रह्म-
प्रतिपादिकां - उपनिषदूपब्रह्मविद्यां वदेत -  प्रबूयात् इति विधिरुक्तः । नन्वेषां
ब्रह्मविद्या शिरोव्रतनिष्ठानामेव स्यान्नान्येषाम् इति चेन्न । स्वाध्यायस्य तथात्वे
हि सूत्रभाषितम् , एतच्छिरोव्रतं अथर्वणवेदस्वाध्यायाङ्गम् । न तु ब्रह्मविद्याङ्गम्
। तस्मात् स्वाध्यायाङ्गभूतशिरोव्रतमकुर्वतामाथर्वणिकानां प्रबूयादिति निषेधश्च गम्यते
। अतश्चशिरोव्रतशून्यानामनाथर्वणिकानां शिरेव्रतसहिताथर्वणिकानां च मुण्ड- कोपनिषत्प्रतिपाद्याक्षरब्रह्मविद्यां
च प्रबूयादिति फलितोऽर्थः ।
3.2.11
तदेतत्सत्यमृषिरङ्गिराः प्रोवाच नैतदचीर्णव्रतोऽधीते ।
नमः परमऋषिभ्यो नमः परम (मर्षि!) ऋषिभ्यः ।। 11 ।।
B.3.2.11
[ब्रह्मविद्याधिकारी]
।। इति तृतीयमुण्डके द्वितीयःखण्डः समाप्ता च मुण्डकोपनिषत् ।।
"	प्र.दी. - अत्राननुष्ठितशिरोव्रतानामाथर्वणिकानाम् एतदक्षरब्रह्मविद्यां न ब्रूयात्"
इति निषेधमाह - तदेतत्सत्यमिति अंगिराः  ऋषिः अगिरानामकऋषिः पुरा - पूर्वकाले शौनकाय
शिष्याय एतत् -  पूर्वोक्तं सत्यं - त्रैकालिकबाधशून्यम् , अक्षरं -  अक्षरशब्दवाच्यं
वस्तु, तत् - सर्ववेदप्रसिद्धम् , जगज्जन्मादिकारणत्वविशिष्टः ध्येयभूतः श्रियःपतिरिति
उवाच -  उपादिशत् । इति शब्दोऽध्याहार्यः । नमः परमऋषिभ्यो नमः परमऋषिभ्यः । परमाश्च
ते ऋषयश्च परमर्षयः, एतद्ब्रह्ममविद्याप्रदातृभ्यः ब्रह्मादिभ्यः नमः, परमेति भेदः एषा
परमा, ब्रह्मविद्या येभ्यः संप्राप्ता, तेभ्यो ऋषिभ्यो नमः । भूयो भूयो नमो नमः, द्विरुक्तिरादरार्थ
वा उपनिषत्समाप्त्यर्थं वेति ज्ञेया ।
"	ततश्च ब्रह्मवित्पूजाफलम् काम्यकामिफलम् भगवत्कृपया परमात्मा लभ्यः इति ;......बलहीनेन"
लभ्य इति अर्थपञ्चकज्ञानिनां परमसाम्यापत्तिं वेदान्तज्ञानिनां संसारबन्धविनिर्मुक्तिं
ब्रह्मविदः परमपुरुषसाम्यं शिरोव्रतवतां ब्रह्मविद्याप्रदानम् अननुष्ठितव्रतानामप्रदानं
चाह एषः तृतीयमुण्डके द्वितीयःखण्डः ।
"	तथा च अक्षरपरब्रह्म श्रियःपतिरिति तदुपासकानां तत्साम्यापत्तिरिति मुण्डकोपनिषदः मुख्यार्थः"
इति । ब्रह्मणि जगदारोपितमिति तन्मिथ्या- भूतमित्यादिकमत्र केनापि मन्त्रेण न प्रतिपादितमिति च विज्ञेयम् ।।
।। इति तृतीयमुण्डके द्वितीयःखण्डः ।।
।। इति श्रीभाष्यरामानुजाचार्य विरचिता प्रतिपदार्थदीपिक समाप्ता ।।