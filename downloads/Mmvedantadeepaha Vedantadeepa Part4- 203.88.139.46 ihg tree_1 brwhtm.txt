श्रीः
।।अथ द्वितीयाध्याये प्रथम पादः।।

 * 2-1-1
	वेदान्तानां समस्तचिदचिद्वस्तुविलक्षणास्पृष्टहेयगन्ध सर्वज्ञताद्यनन्तकल्याणगुणाकरब्रह्मैकपरत्वं प्रतिपादितं कपिलस्मृतिविरोधेन चालयितुं शक्यम्, उत नेति संशयः। शक्यमिति पूर्वः पक्षः, श्रुतिविरुद्धायाः स्मृतेरनादरणीयत्वे स्थितेऽपि वेदान्तवेद्यार्थस्य दुर्ग्रहत्वेन अल्पश्रुतैर्मन्दमतिभिराप्तभिराप्तप्रणीतस्मृत्युपबृंहणेन विना तेषां निश्चयो नोपपद्यते। कपिलस्मृतिः केवलतत्त्वपरेति तयैव ह्युपबृंहणं न्याय्यम्। अन्यथा आप्तप्रणीतायाः केवलतत्त्वपरायास्तस्या अनवकाशप्रसङ्ग इति वेदान्तवेद्यं जगत्कारणं प्रधानम्। राद्धान्तस्तु- वेदान्तस्योपबृंहणापेक्षत्वेऽप्याप्ततममन्वादिस्मृतिभिः वेदान्ताविरोधिनीभिरेवोपबृंहणं न्याय्यम्, अन्यथा तासां बह्वीनामनवकाशप्रसङ्गो महानयं दोषस्स्यात्। न च तासां धर्मप्रतिपादनांशोपबृंहणत्वेन सावकाशत्वम्, यतो धर्माणामपि स्वरूपं परब्रह्मभूतपरमपुरुषाराधनत्वम् *इष्टापूर्तं बहुधा जातं जायमानं विश्वं बिभर्ति भुवनस्य नाभिः। तदेवाग्निस्तद्वायुस्तत्सूर्यस्तदु चन्द्रमाः* *यज्ञैस्त्वमिज्यसे नित्यं सर्वदेवमयाच्युत* इत्यादिश्रुतिस्मृतिभिः। सूत्रमपि व्याख्यातम्।।
	अतीन्द्रियार्थसाक्षात्कारसमर्थस्य कपिलस्य वेदान्तानां ब्रह्मपरत्वानुपलब्धेः प्रधानपरत्वमेवाश्रयणीयमित्यत उत्तरं पठति-

 *2-1-2
	इतरेषां मन्वादीनां वेदविदग्रेसराणां सर्वातीन्द्रियार्थसाक्षात्कारसमर्थानां प्रधानपरत्वानुपलब्धेर्ब्रह्मपरत्वोपलब्धेश्च ब्रह्मपरत्वमेवाश्रयणीयम्; वेदान्तप्रतिपन्नार्थविरुद्धायास्तु कपिलोपलब्धेर्भ्रान्तिमूलत्वं कल्पयितव्यम्।। इति स्मृत्यधिकरणम्।।

 *2-1-3
	किं वेदान्तानां योगस्मृत्योपबृंहणं न्याय्यम्, उत नेति संशयः। न्याय्यमिति पूर्वः पक्षः, कृत्स्नवेदप्रवर्तनाधिकृतहिरण्यगर्भप्रणीतत्वाद्योगस्य, ईश्वरसद्भावाभ्युपगमाच्च। अतो योगस्मृत्योपबृंहितत्वेन वेदान्तानामब्रह्मात्मकप्रधानोपादानप्रतिपादनपरत्वम्। राद्धान्तस्तु- कपिलस्मृतिवद्वेदविरुद्धत्वाविशेषादनादरणीयैव योगस्मृतिः; हिरण्यगर्भस्यापि क्षेत्रज्ञत्वेन भ्रमसंभवात् योगस्मृतेरपि भ्रान्तिमूलकत्वम्। सूत्रमपि व्याख्यातम्। इति योगप्रत्युक्त्यधिकरणम्।।

 *2-1-4
	किं वेदान्तानां जगत्कारणतया प्रधानरत्वम्, उत ब्रह्मपरत्वमिति संशयः। 
प्रधानरत्वमिति पूर्वः पक्षः, अज्ञत्वादिना जगतो ब्रह्मविलक्षणत्वेन ब्रह्मकार्यत्वप्रतिपादनासंभवात्, सालक्षण्येन प्रधानकार्यत्वप्रतिपादनपरत्वस्य च संभवात्। राद्धान्तस्तु- माक्षिकादिभ्यः क्रिम्यादीनां विलक्षणानामुत्पत्तिदर्शनात् ब्रह्मविलक्षणस्य जगतः तत्कार्यत्वं संभवत्येव इति।
	सूत्रार्थस्तु-अज्ञत्वेनासुखत्वेन चोपलब्धस्य चास्य चिदचिन्मिश्रस्य जगतः सर्वज्ञाद्धेयप्रत्यनीकान्निरतिशयानन्दाद्ब्रह्मणो विलक्षणत्वेन जगतो ब्रह्मकार्यत्वप्रतिपादनं वेदान्तानां न संभवति। तथात्वं-विलक्षणत्वं च शब्दादवगम्यते, न केवलं प्रत्यक्षाद्युलब्द्ध्या, *विज्ञानं चाविज्ञानं च* अनीशया शोचति मुह्यमानः* अनीशश्चात्मा बध्यते भोक्तृभावात्* इत्यादेः।।

	*आपो वा अकामयन्त *तं पृथिव्यादेरपि ज्ञानकार्यं व्यपदिश्यते; तस्मात्, *अविज्ञानञ्चेत्येतदन्यपरमित्यत उत्तरं पठति--
 *2-1-5
	तुशब्दश्चोद्यं व्यावर्तयति; पृथिव्याद्यभिमानिदेवतानामयं व्यपदेशः। कुतोऽवगम्यते, विशेषानुगतिभ्यां-विशेषः-विशेषणम् *हन्ताहमिमास्तिस्रो देवताः इति पृथिव्यादेर्देवताशब्देन विशेषणं दृश्यते, *सर्वा ह वै देवता अहं श्रेयसे विवदमानाः *इति च वागादिप्राणर्यन्तस्य च। तथा अनुगतिः-अनुप्रवेश, अग्न्यादीनां वागाद्यनुप्रवेशो दृश्यते, *अग्निर्वाग्भूत्वा मुखं प्राविशत् आदित्यश्चक्षुर्भूत्वाऽक्षीणी प्राविशत् वायुः प्राणो भूत्वा नासिके प्राविशदित्यादौ।।

 *2-1-6
	तुशब्दः पक्षं व्यावर्तयति, माक्षिकादिभ्यो विलक्षणानां क्रिम्यादीनामुत्पत्तिर्दृश्यते; अतो ब्रह्मविलक्षणस्यापि जगतस्तत्कार्यत्वं संभवति।।

 *2-1-7
	यदि कार्यस्य कारणाद्विलक्षणाद्रव्यत्वमभ्युपगम्यते, तर्हि कारणे कार्यं न सद्भवतीत्यसत्कार्यवादोऽभ्युगतस्स्यात्; तथा सति* सर्वं खल्विदं ब्रह्मेति सामानाधिकरण्यव्यपदेशो न घटत इति चेत्; तन्न, कार्यकारणयोस्सालक्षण्यनियमप्रतिषेधमात्रत्वादस्माभिः पूर्वमभिहितस्य। कार्यकारणयोरेक द्रव्यत्वं स्वीकृतमेव। एकमेव कारणावस्थं द्रव्यं कार्यावस्थां भजमानं सलक्षणावस्थामपि भजते, विलक्षणावस्थामपीत्यर्थः।।

 *2-1-8
	यदि ब्रह्मैव सर्वज्ञं सत्यसङ्कल्पं निरतिशयानन्दमपहतपाप्मत्वादिस्वरूपं तद्विपरी तजगदवस्थां भजते; तर्हि पिण्डत्वघटत्वावस्थमृद्द्रव्यवत् सर्वज्ञत्वमपहतपाप्मत्वमज्ञत्वं कर्मवश्यत्वं च ब्रह्मणा प्रसज्येतेति विरुद्धार्थाभिधानाद्वेदान्तवाक्यमसमञ्जासं स्यात्। 
अपीताविति सृष्ट्यादेः पर्दर्शनार्थम्। जगतो ब्रह्मण्यपीतौ ब्रह्मण उत्पत्तावपीत्यर्थः। अपीतिरप्ययः।।

 *2-1-9
	न ब्रह्मण्यज्ञत्वादयः प्रसज्येरन्; अत एव न वेदान्तानामसामञ्जस्यम्। तुशब्दः प्रसक्तस्यासंभावनीयतां द्योतयति। एकस्यैवावस्थाद्वयान्वयेऽपि गुणदोषव्यवस्थायां दृष्टान्तसद्भावात्, यथा मनुष्यो जातो बालो युवा स्थविरो भवतीत्यत्र मनुष्यशरीरकस्य चेतनस्यैव सर्वावस्थान्वयेऽपि जन्मबालत्वयुवत्वस्थविरत्वादीनि नात्मनि सङ्गच्छन्ते; तथा ज्ञानसुखदुःखादयश्च न शरीरे। एवं चिदचिद्वस्तुशरीरकस्य परस्य ब्रह्मणः, कार्यकारणोभयावस्थान्वयेऽपि कर्मवश्यत्वाज्ञात्वादयः शरीरभूतचिदचिद्वस्तुगतः। अपहतपाप्मत्वसर्वज्ञत्वादयः परमात्मन्यात्मभूतेऽवतिष्ठन्ते। सर्वावस्थस्य चिदचिद्वस्तुनो ब्रह्मशरीरत्वम्, ब्रह्मणश्च तदात्मत्वम्, *यस्य पृथिवी शरीरमित्याद्यन्तर्यामिब्राह्मणादिषु अवगतमिति न कश्चिद्विरोधः।।

 *2-1-10
	न केवलं ब्रह्मकारणवादस्य निर्दोषतया तत्समाश्रयणम्, प्रधानकारणवादे दोषाच्चैतत्परित्यज्य स एव समाश्रयणीयः। प्रधानकारणवादे हि निर्विकारस्य चिन्मात्रस्य पुरुषस्य प्रकृतिसन्निधानकृततद्धर्माध्यासमूला जगत्प्रवृत्तिरभ्युपगम्यते; तत्र प्रकृतिसद्भावमात्रे सन्निधाने सति मुक्तस्यापि तद्धर्माध्यासप्रसङ्गः; विकारविशेषे सति सन्निधाने कृत्स्नस्य विकारस्याध्यासपूर्वकत्वान्नाध्यासस्य विकारो हेतुरिति विरुद्धार्थाभिधानादसामञ्जस्यदोष इति न तत्पक्षसभवगन्धः।।

 *2-1-11
	कापिलतन्त्रस्य तर्कमूलत्वेन शाक्यादितर्कप्रतिहततयाऽस्य तर्कस्याप्रतिष्ठितत्वाच्च न तत्पक्षसंभवः।।

 *2-1-12
	इतः पूर्वं विद्यमानैस्तर्कैरप्रतिहतत्वं यथा संभवति, तथा प्रधानकारणवादमनुमास्यामह इति चेत्; तथापि तर्काप्रतिष्ठानदोषात् अनिर्मोक्षप्रसङ्गो दुर्वारः, त्वदधिककुतर्ककुशलसद्भाववसंभवात्।।  इति विलक्षणत्वाधिकरणम्।।

 *2-1-13
	न परिगृह्यन्ते वैदिकैरित्यपरिग्रहाः; शिष्टाश्च ते अपरिग्रहाश्च शिष्टारिग्रहाः; एतेन- तर्काप्रतिष्ठानलक्षणकपिलस्मृतिनिरसनहेतुना, परिशिष्टाः कणभक्षादिस्मृतयोऽपि निरस्ता व्याख्याताः। परमाणुकारणवादस्सर्वसंमत इति न तेषां तर्कस्याप्रतिष्ठितत्वमेवेति परिहारः।।
 *2-1-14
	सर्वात्मभूतस्य परस्य ब्रह्मणः स्वशरीरभूताज्जीवान्निरतिशयानन्द स्वभावतया यो विभाग उक्तः, स किं विभागस्संभवति, उत नेति संशयः। न संभवतीति पूर्वः पक्षः। सर्वचिदचिद्वस्तुशरीरतया सशरीरत्वाद्ब्रह्मणः, सशरीरस्य च सुखदुःखयोर्भोक्तृत्वापत्तेः। तदापत्तिश्च *न ह वै सशरीरस्य सतः प्रियाप्रिययोरपहतिरस्ति अशरीरं वाव सन्तं न प्रियाप्रिये स्पृशतः* इति श्रुतेः। राद्धान्तस्तु- स्यादेव विभागो जीवात्परस्याकर्मवश्यतया। न सशरीरत्वप्रयुक्तस्सुखदुःखयोगः; अपि तु शास्त्रवश्यतया तदतिवृत्तिकृतः; *स एकधा भवति त्रिधा भवतीत्यादिनाऽवगतशरीरस्य मुक्तस्य सशरीरस्याप्यशास्त्रवश्यतया निरस्तनिखिलदुःखत्वदर्शनात्। यथा लोके राजशासनवश्यानां तच्छासनातिवृत्तिनिमित्त दुःखान्यः। विभागः वैलक्षण्यम्। सूत्रमपि व्याख्यातम्। इति भोक्तापत्त्यधिकरणम्।।

 *2-1-15
	किं ब्रह्मकार्यं जगत ब्रह्मणोऽन्यत्, उतानन्यदिति संशयः। अन्यदिति पूर्वः पक्षः, तथोपलब्धेः। न हि बुद्धिशब्दान्तरादयः कारणात्कार्यस्यानन्यत्वे कथंचिदुपद्यन्ते; कारकव्यापारवैयर्थ्यं चानन्यत्वे। अतो वस्तुविरोधादनन्यत्वश्रुतयो लक्षणया नेयाः। राद्धान्तस्तु- *वाचारम्भणं विकारो नामधेयं मृत्तिकेत्येव सत्यम् *सदेव सोम्येदमग्र आसीदेकमेवाद्वितीयं तदैक्षत बहुस्यां प्रजायेयेति तत्तेजोऽसृजत *ऐतदात्म्यमिदं सर्वं तत्सत्यं स आत्मा तत्त्वमसि श्वेतकेतो* सर्वं खल्विदं ब्रह्म तज्जलानिति *तद्धेदं तर्ह्यव्याकृतमासीत्तन्नामरूपाभ्यां व्याक्रियत* इत्यादिश्रुतिशतसिद्धं कार्यस्य जगतः कारणाद्ब्रह्मणोऽनन्यत्वम्। न चात्र वस्तुविरोधगन्धः; कारणीभूतमृदादिद्रव्यस्यैव पृथुबुध्नोदराद्यवस्थान्तरापत्त्या बुद्धिशब्दान्तरादयोऽप्युपपद्यन्ते। तत एव कारकव्यापाराद्यर्थवत्त्वञ्च। एवं कारणस्यैव कार्यावस्थायामपि प्रत्यभिज्ञायमानस्यावस्थान्तर आपत्त्यैव सर्वेषूपपन्नेषु अनुपलब्धद्रव्यान्तरकल्पना न संभवति। तस्मात् ब्रह्मकार्यं जगत् ब्रहमणोऽनन्यदेव।
	सूत्रार्थस्तु-तस्मात् ब्रह्मणः, अनन्यत्वं कार्यस्य जगतः आरम्भणशब्दादिभ्यो वाक्येभ्यस्तदुपपादयद्भ्योऽवगम्यते, आरम्भणमिति शब्द आदिर्येषां पूर्वोक्तानां वाक्यानाम्, तान्यारम्भणशब्दादीनि; तान्यनन्यत्वमुपपादयन्ति।

 *2-1-16
 	घटादिकार्यभावे च तदेवेदं मृद्द्रव्यमित्थमवस्थितमिति कारणस्य उपलब्धेश्च कारणादनन्यत्वं कार्यस्य। यथा देवदत्तस्य बालत्वयुवत्वाद्यवस्थाविशिष्टस्यानन्यत्वम्।।

 *2-1-17
	अपरस्य कार्यस्य कारणे सत्त्वाच्च कारणादनन्यत्कार्यम्। सर्वमिदं घटशरावादिकार्यं पूर्वाह्ने मृदेवासीदिति हि कारणे कार्यमुपलभ्यते। घटशरावादिसंस्थानसंस्थितमेव मृद््द्रव्यं 
पूर्वकाले पिण़्डाकारमुपलब्धमित्यर्थः।।

 *2-1-18
	*असदेवेदमग्र आसीत् * इदं वा अग्रे नैव किञ्चनासीत् *इत्यादिषु कारणावस्थायां कार्यस्यासत्त्वव्यपदेशात् कारणे कार्यं सदित्येतन्नोपपद्यत इति चेन्न, सदितिव्यपदेशहेतुभूतनामरूपावस्थाविरोधिसूक्ष्मावस्थाख्यधर्मान्तरेण योगादसदिति व्यपदिश्यते। कथमिदमवगम्यते? वाक्यशेषाद्युक्तेश्शब्दान्तराच्च। वाक्यशेषस्तावत्- *तदसदेव सन्मनोऽकुरुत स्याम्* इति। असदिति व्यपदिष्टस्यैव मनस्कारप्रतिपादनेन असद्व्यपदेशो धर्मान्तरयोगादित्यवगम्यते। युक्तिश्च धर्मान्तरयोगमेवासद्व्यपदेशहेहुम् अवगमयति। घटोऽस्ति घटो नास्तीति सदसद्व्यपदेशयोर्घटत्वकपालत्वयोः परस्परविरोधिधर्मयोरेव हेतुत्वे सिद्धे तदतिरिक्तानुपलब्धतुच्छत्वस्य हेतुत्वकल्पनानुपपत्तेः। तथा शब्दान्तरं च *सदेव सोम्येदमग्र आसीदिति समानपरकरणस्थमसच्छब्दं धर्मान्तरयोगनिमित्तमवगमयति।।

 *2-1-19
	यथा तन्तव एव व्यतिषङ्गविशेषभाजः पट इति नामरूपाभ्यां कार्यान्तारदिकं भजन्ते, तद्वद्ब्रह्मापि।।

 *2-1-20
	यथा च वायुरेक एव शरीरे वृत्तिविशेषं भजमानः प्राणापानादिनामरूपकार्यान्तराणि भजते, तद्वद्ब्रह्मापीति तदनन्यत्वं जगतस्सिद्धम्। इति आरम्भणाधिकरणम्।

2-1-21
	ब्रह्मणो जगत्कारणत्वं संभवति, नेति संशयः। न संभवतीति पूर्वः पक्षः, *अयमात्मा ब्रह्म* तत्त्वमसीति सामानाधिकरण्येन जीवो ब्रह्मेत्यवगमात्, जगत्सर्गस्य च जीवदुःखहेतुत्वात्, आत्महिताकरणादिदोषप्रसक्तेः सर्वज्ञस्य सत्यसङ्कल्पस्य ब्रह्मणो जगत्कारत्वानुपपत्तेः। जीवपरयोर्भेदवादिन्यश्श्रुतयः, जगद्ब्रह्मणोरनन्यत्वं वदता त्वयैव परित्यक्ताः, भेदे सत्यनन्यत्वासिद्धेः। औपाधिकभेदविषयाः भेदश्रुतयः, स्वाभाविकाभेदविषया अभेदश्रुतयः इति चेत्; तत्रेदं वक्तव्यम्, स्वभावतः स्वस्मादभिन्नं जीवं किमनुपहितं जगत्कारणं ब्रह्म जानाति, न वा? न जानाति चेत्, सर्वज्ञत्वहानिः। जानाति चेत्, स्वस्मादभिन्नस्य जीवस्य दुःखं स्वदुःखमिति जानतो ब्रह्मणः हिताकरणाहितकरणादिदोष प्रसक्तिरनिवार्या। जीवब्रह्मणोरज्ञानकृतो भेदः, तद्विषया भेदश्रुतिरिति चेत्; तत्रापि जीवाज्ञानपक्षे पूर्वोक्तो दोषस्तत्फलं च तदवस्थमेव। ब्रह्माज्ञानपक्षे स्वप्रकाशस्वरूपस्य


।।अथ द्वितीयाध्याये द्वितीय पादः।।
 *2-2-1
	सांख्यतन्त्रसिद्धः प्रधानकरणवादः किं समचीनयुक्तिमूलः, उत नति संशः। समीचिनयुक्तिमूल इति पूर्वः पक्षः। घटादिवद्विचित्रसन्निवेशं जगत्कार्यम् तद्वदेव स्वरूपकारणविशेषारब्धम्। सुखदुःखमोहाध्यात्माकतया सत्त्वाध्यात्मकं जगत् सत्त्वरजस्तमोमूलकम्।तत्र महदादिपृथिव्यन्तानां घटादिवत्परिणामित्वेन कारणापेक्षित्वाविशेषात् ते जगदुत्पत्तौ कारणकाष्ठा न भवन्ति; तेषां परिमितत्वेन अपरिमितत्वेन अपरिमितजगदुत्पादनाशक्तेः। अन्युनानतिरिक्तानि साम्यावस्थान्यपिरमितानि सत्त्वरजस्तमांसि अव्यक्तप्रधानादिशब्दाभिधेयानि जगत्कार्णम्। राद्धान्तस्तु--रथप्रासादिहेतुभूतदार्वादिवत् अचेतनं प्राधानं स्वस्वभावाद्यभिज्ञचेतनानधिष्ठितं विचित्रजगद्रचनासमर्थमिति न केवलं प्रधानं कारणम्। सूत्रार्थस्तु-- रचनानुपपत्तेश्च नानुमानम्- अनुमीयत इत्यनुमानम् प्रधानम्; तस्याचेतनस्य प्राज्ञानधिष्ठितस्य विचित्रसन्निवेशजगद्रचनानुपपत्तेः तन्न कारणम्। चकारात्सत्त्वादीनां द्रव्यगुणत्वेन शौकल्यादेरिवोपादानकारणत्वासंभवं समुच्चिनोति। सत्त्वादयो हि कार्यगतलाघवप्राकशादिहेतुभूताः कारणभूतपृथिव्यादिगतास्तत्स्वभाविशेषाः। प्रवृत्तेश्च- अनुपपत्तेरिति वर्तते; प्राज्ञानधिष्ठितस्य प्रधानस्य विचित्रजगद्रचनानुगुणद्यपरिस्पन्दरूपप्रवृत्त्यनुपपत्तेश्च न प्रधानं कारणम्।।

2-2-2
	पयसः अम्बुनश्च यथा प्राज्ञानधिष्ठितस्यैव दधिभावेन नारिकेलचूतादिविचित्ररसरूपेण च परिणामो दृश्यते; तद्वत्प्रधानस्यापि केवलस्यैव जगदाकारेण परिणाम उपपद्यत इति चे, परिहरित तत्रापीति। तदपि पक्षीकृतमत्यर्थः। यत्ररथादिष्वचेतनस्य प्राज्ञाधिष्ठितत्वं दृष्टम्, तद्व्यतिरिक्तं हि सर्वं पक्षीकृतमेव। *योऽप्सु तिष्ठिन्नित्यादि श्रुतेः तदपि प्राज्ञांधिष्ठितम्।
	
2-2-3
	सर्गव्यतिरेकेण प्रतिसर्गावस्थायाऽनलस्थइतिप्रसङ्गाश्च केवलं प्राधानं न कारणम्; अन्यानपेक्षत्वात्प्रधानस्य सर्वदैव सृष्टिः प्रसज्यते।।

2-2-4
	धेन्वादिनोपयुक्तं हि तृणोदिकादि स्वयमेव क्षीराकारेण परिणमते; तद्वत्प्रधानमपीति च वक्तुं न शक्यते; धेन्वादिनपयुक्तस्यापि तृणादेः क्षीराकारेण परिणामः प्रज्ञाधिष्ठितत्वादेव भवतीत्यभ्युपेतव्यम्; कुतः? अन्यत्राभावात्-- अनडुहाद्युपयुक्तस्य प्रहीणस्य वा तृणादेः क्षीराकारेण परिणामाभावात्।।

2-2-5
	प्राज्ञानधिष्ठितमपि प्रधानं चैतन्यमात्रपूर्निष्क्रियः पुरुषस्स्वसन्निधिमात्रेण सर्गादौ प्रवर्तयति। यथा दृक्छक्तियुक्तः गमनशिक्तिविकलः पङ्गः पुरुषः, अन्धं दृक्छक्तिविकलं  प्रवृत्तिशक्तियुक्तं पुरषं स्वसन्निधानात्प्रवर्तयति; यथा चायस्कान्ताश्मा स्वसन्निधानादायः प्रवर्तयति तद्वदपि प्रधानस्य  तत्र हि  प्रवृत्तिर्नोपपद्यते पङ्गोः पुरुषस्य गमनशक्तिविकलस्यापि मार्गोपदेशादिव्यापारः कादाचित्को दृश्यते; अन्धस्य चाक्षुषव्यापारविरहेऽपि पङ्गूपदेशग्रहणादिश्चेतनधर्मोऽस्ति।अयस्कान्तमणेरप्ययः प्रवृत्तौ कादाचित्कमयस्सन्निधानं विद्यते। इह तु सन्निधिमात्रातिरेकी तादृशः कश्चिद्वशेषः उभयत्रापि न विद्यते। पुरुषसन्निधानस्य नित्यसर्गप्रसक्तिः।तथा सति प्रतिसर्गाभावो़पवर्गाभावप्रसङ्गश्च।।
इतश्च---
2-2-6
	गुणानामुत्कर्षापकर्षरूपाङ्गङ्गिभावेन जगत्प्रवृत्तिः प्रतिसर्गावस्थायां साम्यावस्थआनामेकस्योत्कर्षरूपाङ्गित्वानुपपत्तेश्च न संभवति। तत्राऽप्यत्कर्षोऽस्ति चेत्, सर्वदा सर्गप्रसङ्गः।।

2-2-7
	उक्तप्रकाराद्वतिरिक्तप्रकारेण प्रधानामुनितौ च प्रधानस्य  ज्ञातृत्वशक्तिवियोगाद्रचनानुपपत्त्यादयो दोषाः तदवस्थाः।।

2-2-8
	प्राधानाभ्युपगमेऽपि प्रधानेन प्रयोजनाभावान्न तदनुमेयम्।पुरुषस्य भोगापवर्गार्थतया हि प्रधानप्रवृत्तेस्सप्रयोजनत्वम्। चैत्यमात्रवपुषो निष्क्रियस्य नित्यनिर्विकारसय पुरुषस्य इतरेतराध्यासकृतप्रकृतिदर्शनरूपभोगः, तद्विवेकरूपापवर्गश्च न संभवति। नुर्विकारस्यैव,  चप्रकृतिसन्निधानेनभोगस्संभवति चेत्, तद्विदानस्य नित्यत्वादपवर्गासिद्धिः  वतथाविधसन्निधेरेवापवर्गहेतुत्वे भोगासिद्धिश्च।।

2-2-9
	विप्रतिषिद्ध् चेदं साङ्ख्यदर्शनम्; प्रकृतेः परार्थतया पुरिषो द्रष्टा भोक्ता अधिष्ठाता चेत्याहुः; प्रकृतेश्च पुरुषस्य भोगापवर्गार्थतया सप्रयोजनत्वं च, प्रकृतस्यैव साधनभूतया पुरुषो भोगमपवर्गं चाश्नुत इति चोक्तः। स च पुरुषष्चैतन्यामात्रवपुर्नित्यो नर्विकारो न द्रष्टा न भोक्ता न कर्तेति च; अत एव पुरुषो न बध्यते, न च मोक्षसाधनमनुतिष्ठति, न च मुच्यत इति च वदन्ति। प्रकृतिरचेतनभूतैव पुरुषसन्निधानात्पुरुषर्मं चैतन्यं स्वस्मिन् स्वधर्मं कर्तृत्वं पुरुषे चानुसन्धाय बध्यते; मोक्षसाधनमुतिष्ठति, मुच्ये इति चाहुः। अध्यासरूपमनुसन्धां हि चेतनधर्मः; तथा प्रकृतिरनुपकारिणः पुरुषस्य भोगापवर्गस्वरूपं प्रयोजनं साधयतीत्युपकारिणीति चाहुः। अध्यासरुपबन्धादयः पुरुषस्य न सन्तीति चेत्, कस्तस्योपकारः? एवद्यन्योविरुद्धभाषणादसम़ञ्जसम्। इति रचनानुपत्त्यधिकरणम्।।
	
2-2-10
	किं काणादाभ्युपगत परमाणुकारणवादः समीचीनयुक्तमुलः, उत नेति संशयःसमीचिनयुक्तिमूल इति पूर्वपक्षः, अवयवसंयोगागवयव्युत्पत्तेर्दशनात्, अवयवाल्पत्वप्राचुर्याभ्यां सर्षमहीधरवैषम्यदर्शनाच्च अवयवाल्पत्वकाष्ठाऽलश्याभ्युपगमनीयेतिपरमाणुद्धइः।ते चतुर्विधाः परमाणवो विपादकशापन्नक्षेत्रज्ञादृष्टसचिवाः परमेश्वराधिष्ठिताः द्व्यणुकादिक्रमेण जगदारम्भका इति।राद्धान्तस्तु--अवयवास्स्वकीयैः ष्ड्भिः पार्श्वैरसंयुज्यमानास्स्वस्मान्महान्तमवयमिनमुत्पादयन्तीति परमाणुष्वपि तथैवोत्पागकत्वभ्युपेतव्यम्।तथा सति परमाणवोऽपि संशास्स्सवकीयैरवयवैः, ते च स्वकीयैरिति न क्वचित्कारणस्य व्यवस्थतिः।सूत्रार्थस्तु--महद्दीर्घवद्वा ह्रस्वपरिमण्डलाभ्याम् महद्दीर्घवद्वा ह्रस्वपरिमण्डलाभ्याम्; असमञ्जसमिति वर्तते ; वा शब्दश्चार्थे -- द्व्यणुकपरमाणुभ्याम् महद्दीर्घवत् -- त्र्यणुकद्वयणकत्पत्तिवदन्यच्च तदभ्यपगतं सर्वमसमञ्जसम्।।
    

द्व्यणुकादिक्रमेणारम्भकत्वं कारणानवस्तितेरसमञ्जसम्।किमत्रान्यदसमञ्जसमित्यत्रा---
2-2-11
	परमाणुनामाद्यं कर्म अदृष्टकारितमित्यते; तदृष्टं किमगुणगतम्? उत क्षेत्रज्ञगतम्? उभयथाऽप्यदृष्टस्य अकादाचित्कत्वेन सदोत्पादकत्वप्रसङ्गात्कादाचित्कं कर्म न संभवति।अतः कर्मणा परमाणुसंयोगाभावः।विपाकापेक्षत्वेऽपि नानाविधानन्तादृष्टानामेकदैवैकरूपविपाश्च न संभवति।।।

2-2-12
	समवायाभ्युपगमाच्च असमञ्जसम्; समवायो हि जातिगुणादीनां द्रव्यविशेषापृथक्सिद्धइहेतुतयाऽभ्युपगम्यते; समवायस्यापि तथाभावे हेत्वपेक्षासाम्यादनवस्थितेः।समवायस्य तथाभावस्स्वभाविक इति चेत्; जातिगुणादीनामेवैष स्वभाव इति युक्तम्।।
	
इतश्च---       
2-2-13
	समवायसंबन्धस्य नित्यत्वाभ्युबगमात्, संबन्धइनित्यत्वमन्तरेण तदनुपपत्तेः; अवयवावयमिनरूभयोरपि मित्यमेव भावात् कार्यकारणभाव एव न सिद्ध्यति।।

2-2-14
	परमाणूनां नित्यत्वनिरवयवत्वादिविपर्ययश्च स्यात्, रूपादिमत्त्वात्तेषाम्, घटादिषु रूपादिमत्सु तथा दर्शनात्; दर्शनादेव हि त्वदभिमतं परिकल्प्यते।।
	
2-2-15
	अनित्यत्वादिभयात्परमाणुनां रूपादिशून्यत्वेन कार्यगुणस्य कारणगुणपूर्वकत्वासिद्धिः, तत्सिद्धये रूपादिमत्त्वे चानित्यत्वादिदोषप्रसक्तिरिति, उभयथा च दोषादसमञ्जसमेव।।

2-2-16
	कापिलपक्षे हि श्रुतिन्यायविरुद्धेऽपि सत्कार्यवादादि कॢञ्चिद्वैदिकैः परिगृह्यते; काणादे तु कस्यचिदप्यंशस्य वैदिकैः परिग्रहाभावादनुपपन्नत्वाच्च निःश्रेयसार्थिभिरत्यन्तमनपेक्षा कार्या।।इति महद्दीर्घाधिकरणम्।।

2-2-17
	सौगताश्चतुर्विधाः--प्रत्यक्षसिद्धस्थूलद्रव्यवादिनः केचिद्वैबाषिकाः; अन्ये विज्ञानानुमेयस्थुलद्रव्यवादिनः।ते च सौत्रान्तिकाः।अपरे निरालम्बनविज्ञानमात्रसद्भावं वदन्ति योगाचाराः।त्रयोऽप्येते स्वाभ्युपगतवस्तुनः क्षणिकत्वं वदन्ति।अन्ये तु सर्वशून्यवादिनो माध्यमिकाः।तत्राद्ययोर्बाह्यसद्भावमभ्युपगच्छतोः जगत्पत्तिप्रकारः लोकव्यवहारश्च सूपपादः; उत दुरपपाद इति संशयः।सूपपाद इति पूर्वः पक्षः।तथा हि-- पर्थिवाप्यतैज,वायवीया गन्धािदयुक्ताः परमाणवो हि पृथिव्यादिरूपेण संहता भवन्ति; भुतेभ्यश्च शरीरेन्द्रियविषयलक्षणसङ्घाताः ; तत्र आन्तरः विज्ञानासन्तानो ग्राहकाभिमानारूढः आत्मत्वेनातिष्ठते।एषु क्षणिकेष्वपि स्थिरत्वादिगोचरबुद्ध्याख्याविद्यया सर्वमुपपद्यत इति जगदुत्पत्तिर्लोकव्यवहारश्च युज्यते।।राद्धान्तस्तु--क्षणध्वंसिनः परमाणवः कदा संहतौ व्याप्रियन्ते? कदा संहयन्ते? संहतौ व्यपृताः तस्मिन्नेव क्षणे विनष्टाश्चेत्, के पुनः संहयन्ते? कश्चविज्ञानात्मा कदा कं विषयं स्पृशति? कश्च कदा कमर्थमुपादत्ते? स्प्रष्टा नष्टः,स्पष्टं च नष्टम्, वेदिता नष्टः वेद्यं च नष्टम्।कथमन्येन स्पृष्टमन्यो विजानाति? कथं वा़ऽन्येन विदितमनय उपादत्ते? सन्तानैकत्वे सिद्धेऽपि सन्तानिभ्यस्सन्तानस्य परमार्थतः वत्स्वन्तत्वानभ्युपगमात्, सन्तानैक्यमपारमार्थिकमकिञ्चत्करम्।स्थरत्वाद्यविद्ययाऽपि सङ्घातोत्प
त्तिर्न संभवति; न हि शुक्तिकादिषु रजताविद्यया रजताद्युत्पत्तिसंभवः।विदुषश्च पूर्वस्य नष्टत्वेन उत्तरेणाविदुषापूर्वमिनष्टेन विदुषाऽनुसंहितार्थोपादानं न संभवति; संस्काराश्रयत्वेन चैकोऽर्थः स्थिरो नाभ्युपगम्यते।अतो जगदुत्पत्तिर्लोकव्यवहारश्च दूरपपाद एव।सूत्रार्थस्तु--- समुदाय उभयहेतुकेऽपि तदप्राप्तिः--उभयहेतुकेऽपि समुदाये समुदायत्वाप्राप्तिः; क्षणकत्वाभ्युपगमादुक्तेन न्यायेन न सिद्ध्यतीत्यर्थः।।
	
2-2-18
	यद्यपि क्षणिकसर्वेभावाः; तथाप्यविद्यादीनामितरेतरहेतुकत्वादुपपन्नं लोकव्यवहारहादिकम्।अस्थिरेषु स्थिरत्वबुद्धिरूपया अविद्यया तत्रतत्र रागद्वेषादयो जायन्ते;  इत्येवमादिपरम्परया पूनरप्यविद्येति चक्रवत्परिर्तत इति चेत्; नैतदुपपद्यते, सङ्घातभावनिमित्तत्वादविद्यायाः--- यद्यप्यविद्याख्या विपरितबुद्धिः क्षणिकं स्थिरत्वेन विषयीकरोति, तथापि तन्न वस्तुतः स्थिरं भवतीति वस्तुतस्थइरकार्यं न करोति; अतस्सङ्घातभावो न सिद्ध्यतीत्यर्थः।अस्थिरे स्थिरत्वबुद्धियुक्तस्य विज्ञानात्मनस्तदैव नष्टत्वात्कस्य रागद्वेषादयो जायन्त इति, रोगद्वेषादिपरम्परा च न सिध्यतीत्यभिप्रायः।।

इतश्च---
2-2-19
	उत्तरघटक्षणोत्पत्तिवेलाया मिनष्टत्वादभावस्यैव हेतुत्वेनाविशेषात्सर्वेषां सर्वदोत्पत्तिः प्रसज्यते।पूर्वक्षणवर्तिनो हेतुत्वोपगमेऽपि देशादेर्विशेषकस्य स्थिरस्यैकस्थानभ्युपगमादविशेषेणोत्पत्तरक्षणवर्तिनस्सर्वस्य हेतुस्स्यात्।।

2-2-20
	असत उत्पत्तौ प्रतिताविरोधश्च भवताम्; अधिपतिसहकार्यादीनां विज्ञानोत्पत्तिहेतुत्वप्रतिज्ञानात्। अथैतत्परिजिहीर्षया पूर्वो घटक्षणस्तिष्ठतीत्युच्येत, तदा युगरद्धटक्षणद्वयोपरब्धिप्रसङ्ग ; न चोपलभ्यते।उपरोधो विरोधः।।

अतो निरन्वयविनाशोऽपि न संभवतीत्याह--
2-2-21
	प्रतिसंख्याप्रतिसंख्यानिरोधाप्राप्तिः-- स्थूलसूक्ष्मविनाशयोरप्राप्तिरित्यर्थः ; स्थूलविनाशः मुद्गराभिघाताद्यनन्तरभाव्युपरलब्धियोग्यः ; सूक्ष्मस्तु, प्रतिक्षणभाव्युलब्ध्यनर्हः।तौ निरन्वयौ न भवतः, उत्पत्तिविनाशधर्मभागिनो द्रव्यस्याविच्छेदात्।* तदनन्यत्वमिति सत्कार्यवादस्योपपादितत्वादित्यभिप्रायः।घटादौ कपालादिरूपावस्थया निरन्वयविनाशादरर्शनात्प्रदीपनिर्वाणेऽपि सूक्ष्मावस्थाप्राप्तिरित्यविरोधः।।

2-2-22
	उत्पन्नस्य तुच्छतापत्तौ, तुच्छादुत्पत्तौ च, इत्युभयप्रकारे च दोषापत्तेः, ते न संभवतः।उत्पन्नस्य तुच्छातापत्तौ हि पश्चात्तुच्छादुत्पद्यमानं जगत्तुच्छात्मकमेव स्यात्; म-त्सुवर्णादेरुत्पद्यमानमृत्सुवर्णाद्यात्मकधटमुकुटादिवत्।अतस्तुच्छादुत्पत्तिस्तुच्छतापत्तिश्चन संभवतः।।

2-2-23
	आकाशे तुच्छस्वरूपता न संभवति,अवाघितप्रतीतिसिद्धपृथिव्यादिवत् आकाशेऽप्यबाधितप्रतीतेरविशेषात्।प्रतीयते ह्याकाशः, अत्र श्येन पतत्यत्र गृह इति श्येनादेः पतनदेशत्वेन।।
2-2-24	
	प्रत्यभिज्ञानाच्च न घटादेः क्षणिकत्वम्।तदेवदेवमिति हि प्रत्यभिज्ञायते।(प्रत्यभिज्ञानं हि नाम, अतीतिवर्तमानकावर्त्येकवस्तुविषयमेकं प्रत्यक्षज्ञानम्।तस्य कालद्वयसंबन्धविशिष्टमेव वस्तु विषयः।न च तदित्यंशस्स्मरणम्, इदमित्यंशश्च ग्रहणम्, अतीतिकालसंबन्धिनीन्द्रियसंप्रयोगाभावादिति वाच्यम्, तदिदमिति सामानाधिकरण्येन ग्रहणस्यैकत्वस्फुरणात्।पूर्वकालानुभवजनतिसंस्कारसहकृतेन्द्रियसंप्रयोगयुक्तस्य पुरुषस्य यथा ग्रहणमुपपद्यत एव।अन्वयव्यतिरेकाधीनं हि सर्वत्र सामाग्रीपरिकल्पनम्)। न च ज्वालादिवत्सादृश्यनिबन्धना प्रत्यभिज्ञेति त्वया वक्तुं शक्यम्, कालद्वयवर्तिनोर्द्वयोस्सादृश्यस्यानुसन्धातुः ज्ञातुरेकस्यानभ्युपगमात्।।

	पृथिव्यादिविज्ञानानुमेयार्थवादिनं प्रत्याह।स हि ज्ञाने नीलपीतादिविचित्राकारं दृष्टा ज्ञानात्पूर्वंक्षणवर्तिनं ज्ञाने स्वाकारं समर्प्य विनष्टमर्थमनुमिनोति।तत्रोत्तरम्---
2-2-25
	असतो धर्मिणो धर्मस्यान्यत्र सक्रमणं न संभवति, कुतः? अदृष्टत्वात्----न हि धर्मिणि विनिष्टे तद्धर्मस्यान्यत्र संक्रमणं क्वचिद्दृष्टम्।।

2-2-26
	वैभाषिकसौत्रान्तिकर्द्वयोरपि साधारणमिदं दुषणम्।एवं सर्वभावानां क्षणिकत्वाभ्युगगमे सति, उदासीनानां---निष्प्रयत्नानामपि एहिकामुष्मिकसर्वार्थसिद्धिस्यात्, प्रयत्नाद्यनुतिष्ठतस्तदानीमेव विनष्टत्वात्, तत्तत्संकारादेरिप कस्यचित् स्थिरस्यानुवर्तमानस्यानभ्युपगमाच्च, पश्चादागता सिद्धिरहैतुकीति निष्प्रयत्नानामप्यैहिकामुष्मिकसर्वार्थसिद्धिस्यात्।।इति समुदायाधिकरम्।।

2-2-27
	योगाचाराभिमतः ज्ञनमात्रसद्धावावदः किं समीचीनयुक्तिमूवः, उत नेति संशयः। समीचीनयुक्तिमूल इति पूर्व पक्षः।बाह्यार्थसद्भाववादिनाऽपि तत्तदर्थाकारज्ञानस्य प्रकाशमानत्वमवश्याश्रयणीयम्।सर्वस्य वस्तुनः प्रकाशमानस्य स्वाधारणेनाकारेण प्राकश इष्यते।तत्र घटपटादिज्ञानस्य घटपटाद्याकार एवाकारः।अन्यथा घटाद्यसाधारण्यं च तत्तज्ज्ञानस्य न संभवति।एकश्चायमाकार उपलभ्यते।स तु ज्ञनस्यैवेति तद्व्यतिरिक्तार्थसद्भाववादोऽनुपपन्नः।तावतैव घटोऽयं ज्ञात इति व्यवहारश्चोपपद्यते।तस्य बहिर्वदवभासो निरमूलत्वाद्विभ्रमकृतः।राद्धान्तस्तु--घटमहं जानामति सकर्मक्स्य सकर्तृकस्य ज्ञाधात्वर्थस्य च्छेदनादिवत्लर्वलोकसाक्षिकमुपलभ्यामानस्य कर्तृकर्मव्यतिरेकेण केवलस्यैव सद्भावमनुमन्तः को ब्रवीत्? स्वाधारणकारश्च छेदनादिवत्तत्तदर्थव्यवहारयोग्यतापादनाकारेणोपलभ्यते।एवं छेदनादेरप्याकारो द्विधाभावनादिहेतुतयैव कर्तृगतस्योपलभ्यते।न ह्यमूर्तानां कर्तृकर्मनिरूपणीयस्वाकाराणां कर्माकारत्वमाश्रीयते।सूत्रार्थस्तु--नाभाव उपलब्धेः---ज्ञनव्यतिरिक्तार्थाभावो न शक्यते वक्तुम्, उपलब्धेः----घटमहं जानामीति जानातेः कर्मतया कर्तृतया चोपलब्धेः।।

2-2-28
	स्वप्नज्ञानादिवच्च जागरितज्ञानानां न मिथ्यार्थत्वम्, तद्वैधर्म्यात् निद्रादिकारणदोषबाधकप्रत्ययरहितत्वादित्यर्थः।चाकारान्तान्यपि यथार्थानीत्याभिप्रायः।।
	
2-2-29
	न केवलस्यार्थशून्यस्य ज्ञानस्य भावस्संभवति, क्वचिदप्यनुपलब्धेः।अबाधितप्रीतिसिद्धस्यासद्भावे सति ज्ञानमात्रस्याप्यसद्भावो न शक्यते वारयितुमित्यभीप्रायः।। इति उपलब्धाधिकरणम्।।

2-2-30
	माध्यमिकोक्तसर्वशून्यवादस्संभवति, नेति संशयः।संभवतीति पूर्व पक्षः।विज्ञानं घाटादयश्च सर्वे भावा न सन्ति, कुतः? उत्पत्त्यनिरूपणात् घटादिभावानाम्।भावात्तावदुत्पत्तिर्न संभवति; न हि घटादिरुत्पद्यमानः असंमृदितेन मृत्पण्डादिनोत्पद्यते।नाफ्यभवात्, पश्चादभावादुत्पद्यमानो घटादिरभावात्मक एव स्यादिति सर्वशून्यत्वमेव युक्तिमत्।राद्धान्तस्तु---लोके भावभावशब्दयोस्तद्बुद्ध्योश्च प्रमाणेनोपलभ्यमानस्यैव वस्तुनः अवस्थाविशेष एव भावरूपो विषयः।वर्तमानतयोपलभ्यमानवस्थाविशेषो भावबुद्धइविषयः।तद्धिरोध्यवस्थाविशेषः अभावबुद्धिविषयः।अतो न कुतश्चित्त्वदभिप्रेतं तुच्छत्वं सिद्ध्यति।सूत्रार्थस्तु---सर्वथानुपपत्तेश्च--सर्वशून्यवादी सर्वं सदिति प्रतिज्ञाय स्वाभिप्रेतं साधयति? उतासदिति प्रतिज्ञाय? अथ प्रकारान्तरेण प्रतिज्ञाय? सर्वथापि सर्वशून्यत्वानुपपत्तेस्स्वाभिमतासिद्धिः, सद्भावयोर्विद्यमानवस्तुधर्मतोपपादनात्।।इति सर्वथानुपपत्त्यधिकरणम्।।

2-2-31
	जैनमतं युक्तिमत्; उत नति संशयः ; युक्तिमदिति पूर्वः पक्षः ;  जीवाजीवशब्दाभिलपनीयभोक्तृ भोग्यात्मकं  जगत् सतत्त्वासत्त्वनित्यत्वानित्यत्वभीन्नत्वाभिन्नत्वैरमैकान्तिकम्; षड्द्रव्यातत्पर्यात्मनावस्थितत्वात् कृत्स्नस्य जगतो द्रव्यात्मना सत्त्वैकत्वनित्यत्वानि उपपन्नानि; पर्यायात्मना च विपरीतानि।पर्यायाश्च---घटत्वपटत्वाद्यवस्थाविशेषाः।द्रव्यस्वरूपस्यैकत्वात् स्थिरत्वात् सद्बुद्धिबोद्ध्यत्वात् तेन रूपणैकत्वादि यक्तम्; पर्यायशब्दाभिधेयावस्थाविशेषाणामनेकत्वादस्थिरत्वादसद्बुद्धिबोद्ध्यत्वात्तेन रूपेणासत्त्वानित्यत्वनानात्वानि उक्तानि।प्रतीतिव्यवस्थाप्यत्वात् सर्वस्य वस्तुनः उभयाकारप्रतीतेरूभयमुपपन्नम्।राद्धान्तस्तु--एकस्यास्तित्वनास्तित्वादिभिरनैकान्तिकत्वमयुक्तम्, एकस्मिन्वस्तुन्यस्तित्वास्तित्वादेः विरुद्धस्यच्छआयातपवद्युगपदसंभवात्।तथा हि --द्रव्यस्य तद्विशेषणभूतपर्यायस्य इत्थंशब्दाभिधेयावस्थाविशेषस्य च इदमित्थमिति प्रतीतेः प्राकरप्रकारितया पृथकपदार्थत्वान्नैकस्मिन्विरुद्धप्रकारभूतसत्त्वासत्त्वरूपधर्मसमावेशो युगपत्संभवति।उत्पत्तिविनाशाख्यपरिमाणविशेषास्पदत्वं च द्रव्यस्यानित्यत्वं तद्धइपरीतं च नित्यत्वं तस्मिन्कथं समवैति? विरोधिधर्माश्रयत्वं च भिन्नत्वं तद्विपरीतं चाभिन्नत्वं कथं वा तस्मिन्समवैति? यथा अश्वत्वमबिषत्वयोः युगपदेकस्मिन्नसंभवः।(एकस्य पृथिवीद्रव्यस्य घटत्वं शरावत्वं च प्रदेशभेदेन ; न त्वेकेन प्रदेशेनोभयाश्रयत्वम्; यथाकस्य देवदत्तस्योत्पत्तिविनाशयोगित्वं कालभेदेन।न ह्येतावता वस्तुनो द्व्यात्मकत्वम्, अपि तु परिमाणमशक्तियोगमात्रम्) अतो न युक्तिमत् जैनमतम्।सूत्रार्थस्तु--नैकस्मिन्नसंभवात्-न जैनमतं युक्तम्, कुत? एकस्मिन्वस्तुन्युक्तरीत्या युगपद्विरूद्धधर्मसमावेशासंभवात्।अतस्सुत्रविरुद्धं वेदान्तवादिभिरपि भेदाभेदसमाश्रयणम्।।

2-2-32
	एवमात्माकार्त्स्न्यञ्चानुपपन्नम्; शरीरपरिमाणत्वे आत्मनो बृहतश्शरीरादल्पीयसि शरीरे प्रविशतः अकार्त्स्न्यम्--अपरिपूर्णत्वं प्रसज्यते।तदानीमल्पपरिमाणत्वात्।।

2-2-33
तथाविधाल्पत्वावस्थायोगोनाप्यविरोधो न संभवति।घटपटादेरिव विकगारत्प्रयुक्तदोषास्पदत्वनप्रसङ्गात्।

2-2-34
	जीवस्य यदन्त्यं परिमाणं मोक्षावस्थम्, तस्य पश्चादेकरूपेणावस्तितेस्तदेव स्वाभाविकं परिमाणमिति, आत्मनश्च तत्वपरिमाणस्य चोभयोर्नित्यत्वात्पूर्वमपि न शरीरपरिमाणत्वसिद्धिरिति पूर्वावस्थायां 
न विशेषः; अतः असङ्गेतवेद जैनमतम्।।इति एकस्मिन्नसंभवाधिकरण्।।

2-2-35
	पशुपतिमतं निःश्रेयसार्थिभिरादरणीयम्, उत नेति संशयः।आदरणीयमिति पूर्वः पक्षः। परमपूरुषार्थसाधनावबोधित्वेन निखिलवस्तुसाक्षात्कारसमर्थपशुपतिप्रणीतत्वात्।राद्धान्तस्तु-- अनीदिनिधनाविच्छिन्नपाठसंप्रदायनिरस्तप्रमादादिनिखिलदोषगन्धवेदसिद्धअपरावरतत्त्वव्यत्ययप्रतिपादनात्, निमित्तोपादानभेदाधिनात्, सुराकुम्भस्थानदेवतार्चनमुद्रिकाषट्कविज्ञानतद्धारणादिधेतविरूद्धाचारप्रतिपादनपरत्वाच्च, असामञ्जस्यात् आनादरणीयमिति।सूत्रार्थस्तु--पत्युरसामञ्जस्यात्--* नाकस्मिन्नसंभवादियत्यतो नेत्यवनुर्तते। पत्युः -- पशुपतेः, मतम् अनादरणीयम्। कुत? वेदविरुद्धतत्त्वाचारावबोधित्वेन असामञ्जस्यात्।

2-2-36
	अनुमेयेश्वराभ्युगमने हि प्राधनस्याधिष्ठानमीश्वरस्योच्यते।सशरीरस्यैव कूलालदेरधिष्ठानदर्शनात् अशरीरस्येश्वरस्य प्राधानाधिष्ठानानुपपत्तेश्चासामञ्जस्यम्।सशरीरत्वाभ्युपगमेऽपि तच्छरीरस्य सावयवस्य नित्यत्वेऽनित्यत्वे च  दोषः पूर्वोक्त इत्यभिप्रायः।

2-2-37
	क्षेत्रज्ञस्य स्वकरणकलेवराद्यधिष्ठानवदुपपद्यत इति चेत्, न, पूण्यापुण्यरूपकर्मनिमित्तत्वात् क्षेत्रज्ञाधिष्ठानस्य; ईश्वस्यापि तद्वत्तया तत्फलभोगादिनिखिलतत्तस्वभावप्रसक्तेः।।

2-2-38
	वाशब्दश्चार्थो।पूण्यापुण्यवत्त्वे त्वन्तवत्त्वं सृष्टिसंबारास्पदत्वमसर्वज्ञता च प्रसज्यत इत्यसमञ्जसमेवेदम्।। इति पशुपत्यधइकरणम्।।

2-2-39
	साङ्ख्यादितन्त्रवत् पाञ्चरात्रतन्त्रमप्यप्रमाणम्, उत नेति संशयः।अप्रमाणमिति पूर्वः पक्षः। *वासुदेवात्सङ्कर्षणो नाम जीवो जायते * इति श्रुतिविरूद्धजीवोत्पत्त्यादिप्रतिपादनात्, * चतुर्षु वेदेषु पुरुषार्थमलभमानः * इति वेदगनानादरवचनाच्च।राद्धआन्तस्तु--सङ्कर्षणप्रद्युम्नानिरुद्धानां परब्रह्मभावानाम् * अजायमानो बहुधा विजायते * इति श्रुतिप्रसिद्धस्वेच्छावतारप्रतिपादनान्न क्वचिछ्रुतिवरोधः।जीवाहङ्कारमनश्शब्दाश्च तत्तच्छरीकाणां सङ्कर्षणादिनामेवाभीधायकाः, * तत्तेज ऐक्षत  * इति तेजः प्रभृतिशब्दवत्। * चतुर्षु वेदेषु पुरषार्थमलभमानः  * इति च अनुदितहोमनिन्दावत्; यथा  * ऋग्वेदं भगवो़ऽध्येमि  * इतिहासपूराणां पञचमम्  * इत्यादिना सर्वेषु विद्यास्थानेषु चात्मनो वेदनाभाववचनं वक्ष्यमाणप्रशंसार्थम्।तन्त्रेऽस्मिन्वेदान्तोदितब्रह्मोपासनविधानाद्वेदाविरुद्धतदर्चनादिविधानाच्चावगम्यते इति प्रमाणमेव।सूत्रार्थस्तु--उत्पत्तयसंभवात्-- * न जायते मियते वा  * इत्यादिश्रुतेः जीवस्योत्पत्त्यसंभवाज्जीवोत्पत्तिवचनाच्च न प्रमाणम्।।

2-2-40	
	*सङ्कर्षणात्प्रद्युम्नसंज्ञं मन उत्पद्यते  * इति मन करणस्य कर्तुर्जीवादुत्पत्तिश्च श्रुतिविरुद्धत्वान्न संभवति;  * एतस्माज्जायते प्रमाणो मनस्सर्वेन्द्रियाणि च  * इति मनसो ब्रह्मण उत्पत्तिश्श्रूयते।।
2-2-41
	वाशब्दात्पक्षो विपरिवर्तते।विज्ञानं चादि च विज्ञानादि ब्रह्म।सङ्कर्षणादीनां ब्रह्मभावे  सति  * अजायमानो बहुधा विजायते  * इति श्रुतिप्रसिद्धस्वेच्छावतारस्यैवात्राभिधानात्, तदप्रतिषेधः, प्रामाण्याप्रतिषेधः।सङ्कर्षणादीनां जीवादिसमानाधिकरणतया निर्देशस्तेषामधिष्ठातृतयोपपद्यते।।

2-2-42
	अस्मिन्नपि तन्त्रे जीवोत्पत्तिविप्रतिषेधाच्च अविरुद्धमिदं तन््तरम्;  * व्याप्तिरूपेण संबन्धस्तस्याश्च पुरशस्य चषस ह्यनादिरनन्तश्चल परमार्थेन निश्चतः।।  * इति हि पुरशस्योत्पत्तिः प्रतिषिध्यते।।इति उत्पत्त्यसंभवाधिकरणम्।।
।।इति श्रीभवद्रमानुजविरचिते श्रीवेदान्तदीपे द्वितीयस्याध्यायस्य द्वितीयः पादः।।


।।अथ द्वितीयाध्याये तृतीयः पादः।।

2-3-1
	वियत् उत्पद्यते, नेति संशयः।नोत्पद्यते इति पूर्वः पक्षः।, निरवयवस्य सर्वगतस्यात्मन इवोत्पत्तयसंभवात्।असंभावनीयस्य श्रवणं च न संभवित।अत उत्पत्तिश्रुतिर्गौणीति।राद्धान्तस्तु--वियत् उत्पद्यत एव, उत्पत्तिश्रुतेः।अतीन्द्रीयार्थविषयया श्रुत्याऽभिहितेऽर्थे निरवयवत्वादिहेतुकं नानुत्पत्त्यमानमुदेतुमलम्।आत्मनोऽप्यनुत्पत्तिश्रुतेरेव नित्यत्वम्, न निरवयवत्वादिना।सूत्रार्थस्तु--नवियदश्रुतेः-वियत् नोत्पद्यते।कुतः? अश्रुतेः----अश्रवणात्; असंभावनीयस्य श्रवणासंभवात्।।

2-3-2
	अस्ति तु वियत उत्पत्ति,  * आत्मन आकाशस्संभूतः  * इति श्रुतेः ; अतीन्द्रियार्थविषयया श्रुत्या प्रमाणान्तराप्रतिपन्नवियदुत्पत्तिप्रतिपादनं संभवत्येव।न अग्निना सिञ्चेदितिवदयोग्यमित्यर्थः।।

2-3-3
	* तत्तेजोऽसृजतेति प्रतिपन्नेतेजः प्राथम्यविरोदात् मध्ये वियदुत्पत्तिर्नसंभवतीत्युत्पत्तिश्रुतिर्गौणी,  * वायुश्चान्तरिक्षं चैतदमृतिमित्यमृतत्वश्रवणाच्च।।

2-3-4
	* आकाशसंसभूतः, आकाशाद्वायुः वायुरगनिः  * इत्यादिषु सर्वत्रानुषक्तस्यैकस्य संभूतशब्दस्य आकाशे  गौणत्वम्, वाय्वादिषु मुख्यत्वं च संभवित; ब्रह्मशब्दवत्--यथैकस्य ब्रह्मशब्दस्यैकप्रकरणे श्रूयमाणस्य  * तस्मादेतद्ब्रह्म नामस्वरूपमन्नं च जायते  * इति प्रधाने गैणत्वम्,  * तपसा चीयते ब्रह्म  * इति ब्रह्मणि मुख्यत्वं च।श्रवणावृत्ताविवानुषऽङ्गेप्यभिधानावृत्तेरनुषङ्गोऽपि तत्तुल्य इत्यभिप्रायः।।

परिहरति---
2-3-5
	* येनाश्रुतं श्रुतमिति  ब्रह्मविज्ञानेनाकाशादिसर्वविज्ञानप्रतिज्ञया अहानिः, आकाश्सयापि ब्रह्मण उत्पत्त्या तदव्यतिरेकादेव भवति।।
2-3-6
	इतश्च  * सदेव सोम्येदमग्र आसीत्  * ऐतदाम्यमिदं सर्वम्  * इत्यादिभ्यो ब्रह्मणः प्राक्सृष्टेरेकत्वावधारणसर्वात्मकत्वादिवादिभ्यश्शब्देभ्यश्च वियदुत्पत्तिः प्रतीयते।  * तत्तेजोऽसृजत  * इति एतस्मिन्ववाक्ये आकाशोत्पत्त्यवचनात्प्रीयमानं तेजःप्राथम्यं समाप्रकणस्थैः प्रकरणान्तरस्थैश्च सब्दैः प्रतीयमानां वियदुत्पत्तिं न निवारयतीत्यभिप्रायः।	

2-3-7
	यद्यपि च्छान्दोग्ये  * तत्तेजोऽसृजतेतिवजाकाशोत्पत्तिः स्वरूपेण नाभिधीयते;  तथापि तस्मिन्नेव  * ऐतदात््यमिदे सर्वमित्यादिनाऽऽकाशादेस्सर्वस्य वस्तुनो ब्रह्मविकारत्ववचनात् यावद्विकारं विभागः--उत्पत्तिरूक्तैवेति गम्यते।लोकवत्--यथा लोके सर्व एते देवदत्तपूत्रा इत्यभिधाय तेषां केषाञ्चिद्देवदत्तादुत्प्ततिवचनं सर्वेषां तत उत्पत्तिप्रतिपादनार्थमिति गम्यते।आकाशस्यामृतत्ववचनं सुरादिवच्चिरकालस्थायित्वविषयमित्भिप्रायः।।

2-3-8
	अनेनैव न्यायेन मातरिश्वनोऽप्युत्पत्तिरुक्ता।नायं न्यायातिदेशः, अधिकाशङ्काभावात्।  * तेजोऽतस्तथा ह्याह  * इति वायोस्तेजस उत्पत्तिं वक्तुं पृथगुपादानम्।।
	
2-3-9
	तुशब्दोऽवधारणार्थः। सतः परमकारणस्य परस्यैव ब्रह्मणः असंभवः- उत्पत्त्यसंभवः। तद्व्यतिरिक्तस्य कृत्स्नस्यैव एकविज्ञानेन सर्वज्ञानप्रतिज्ञाद्यनुपपत्तेः संभव उक्त इत्यभिप्रायः।। इति वियदधिकरणम्।।

2-3-10
	*आकाशाद्वायुः  * इत्यादिव्यवहितकार्याणि किं स्वानन्तराकाशादेः केवलादुत्पद्यन्ते, उत तत्तच्छरीरत्परस्मद्ब्रह्मणः इति संशयः।स्वानन्तरादेवेति पूर्वः पक्षः---  * आकाशाद्वायुः वायोरग्निः  * इति तस्मात्केवलादेवोत्पत्तिश्रवणात्।  * एतस्माज्जायते प्राणः  * इति परस्माद्ब्रह्मणस्सर्वस्योत्पत्तिवादः, परम्परयाप्युपपद्यते।राद्धान्तस्तु-- * तत्तेज ऐक्षत पहु स्याम्  * ता आप ऐक्षन्त  * इति बहुभवनसङ्कल्पपूर्वकसृष्ट्युपदेशात्।केवलस्य त्वीदृशसङ्कल्पानुपपत्तेः,  * यस्तेजसि तिष्ठन् यस्य तेजश्शरीरिम्...... यस्याकाशश्शरीरम्  * इति सर्वेषां परब्रहमशरीरत्वश्रवणाच्च तत्तच्छब्दवाच्यात्परस्माद्ब्र्हमण एव साक्षात्तेजःप्रभृतीनामपि सृष्टिः।सूत्रार्थस्तु--तेजोऽतस्तथाह्याह--अतः वायोरेव केवलादुत्पद्यते तेजः, तथा ह्याह श्रुतिः---  * वायोरग्निरिति।।

2-3-11
	*अतस्तथा ह्याहेत्यनुवर्तते।अतः--तेजस एव केवलात् आपः उत्पद्यन्ते,  * अग्नेरापः  * तदपोऽसृजत  * इति ह्याह।।
	
2-3-12
	एवं पृथिव्यपि उत्पद्यते,  * अद्ङ्यः पृथिवी * ता अन्नमसृजन्त  * इति ह्याह।।
	
अन्नशब्देन कथं पृथिव्यभिधीयत इत्यवगम्यते? तत्राह--
2-3-13
	अन्नश्ब्देन पृथिव्युच्यते, महाभूतसृष््ट्यधिकारात् पश्चादपि महाभूतरूपसङ्कीर्तने  * यत्कृष्णं तदन्नस्येति रूपकीर्तनात्, समानप्ररणे  * अद्भ्यः पृथिवीति पृथइवीशब्दश्रवणाच्च।।

2-3-14
	तु शब्दः पक्षव्यावृत्त्यर्थः।न तेजःप्रभृतयः केवलाः स्वानन्तराणां कारणानि; अपि तु तत्तच्छइरीरः सः--परमाः तेषां कारणम्; कुतः? परमात्म सृष्टिलिङ्गात् तथाविधाभिध्यानात् यथैव हि * तदैक्षत  बाहु स्यां प्रजायेयेति तत्तेजोऽसृजतेति  * तत्तेज ऐक्षत बहु स्यां प्रजायेयेति बहुभवनसङ्कल्परूपाभिध्यानं दृश्यते; ईदृषमभिध्यानं परमात्मन एव हि संभवति।।

2-3-15
	* आकाशाद्वायुः, वायोरग्निरिति  पारम्पर्यक्रमात् विपर्ययेण  * एतस्माज्जायते प्राणो मनस्सर्वेन्द्रियाणि च, खं वायुर्ज्योतिरापः पृथिवी  * इति सर्वेषां ब्रह्मानन्तर्यरूपो यः क्रमः, स चात एव तत्तच्छरीरद्ब्रह्मणस्सृष्टेरुपपद्यते।।

2-3-16
	विज्ञानसाधनत्वादिन्द्रियाणि प्राणश्च विज्ञानमित्युच्यते।  * एतस्माज्जायते प्राणः इत्येतद्वाक्यम् आकाशतन्मात्रपञ्चकयोरन्काले विज्ञानमनसा क्रमणे उत्पद्येते इत्येतत्परम्।विज्ञानमनसि इति प्राणस्यापि प्रदर्शनार्थम्,  * पृथिव्यप्सु प्रलीयते इत्यारभ्य  * वायुराकाशे लीयते आकाशमिन्द्रियेषु इन्द्रियाणि तन्मात्रेण तन्मत्राणि भूतादौ लीयन्ते  * इति प्रलयक्रमप्रत्ययभिज्ञानात् तल्लिङ्गात्।अतो न श्रुत्यन्तरविरुद्धत्वात्साक्षाद्ब्रह्मणस्सर्वेषां सृष्टिपरमिदं वाक्यम्।अपि तु श्रुत्यन्तरसिद्धपारम्पर्यक्रमपरमिति चेत्; परिहरित नाविशेषात् - भीततन्मात्रान्तराले विज्ञानमनसोरुत्पत्तावपि तत्तच्छरीरब्रह्माभियित्वात् भूतेन्द्रियमनःप्राणशब्दानां सर्वेषां साक्षादुत्पत्त्यविशेषात् तत्परमेवेदं वाक्यम्।।
	लोके तत्तद्वस्तुवाचितया शब्दजातस्य ब्रह्मणि वृत्तिरमुख्येत्याशङ्क्याह----

2-3-17
	 तुशब्दश्शङ्कानिवृत्त्यर्थः। स्थावरजङ्गमवस्तुव्यपाश्रयः तद्व्यपदेशः तद्वाचिशब्दो ब्रह्मणि अभाक्तः--मुख्य एव। कुतः। तद्भावभावित्वात्-तेजः प्रभृतिषु आत्मतया ब्रह्मभावभावित्वेन सर्वस्य वस्तुनस्तच्छरीरतया त्त्वकारत्वात् तत्तद्वाचिनां शब्दानां तत्रैव पर्यवसनात्। प्रकारवाचिनां शब्दानां प्रकारिपर्यवसायित्वेनाभाक्तत्वं गवादिशब्देषु सिद्धम्। इति तेजोधिकरणम्।।

2-3-18
	किमात्मोत्पद्यते, न वेति संशयः। उत्पद्यत इति पूर्वः पक्षः। एकविज्ञानेन सर्वविज्ञानप्रतिज्ञादेः, *तोयेन जीवान्व्यससर्ज भूम्याम् *प्रजापतिः प्रजा असृजत* इत्यादि सृष्टिवचनाच्च; नित्यादिश्रुतिराकाशाद्यमृतत्ववचनवन्नेया। राद्धान्तस्तु-नात्मोत्पद्यते, अनुत्पत्तिश्रुतेः। *न जायते म्रियते वा विपश्चित्* इति जीवोत्पत्तिर्निषिध्यते; *अजो नित्यः *नित्योनित्यानामित्यादिश्रुतिभ्यो नित्यत्वावगमात्। जीवोत्पत्तिपक्षे अकृताभ्यागमकृतविप्रणाशादिप्रसङ्गात्, वैषम्य नैर्घृण्यप्रसङ्गाच्च। जीवस्य सृष्टिवचनं भोक्तृत्वानुगुणज्ञानविकासाभिप्रायम्। प्राक् सृष्टेरेकत्वावधारणादविभागवचनं नामरूपविभागाभावाभिप्रायम्। सूत्रमपि व्याख्यातम्।। इति आत्माधिकरणम्।।

2-3-19
	किं जीवश्चैतन्यमात्रवपुः, उत जडस्वरूप एवगन्तुकचैतन्यगुणः; अत ज्ञातृत्वैकस्वरूप इति संशयः। चैतन्यमात्रवपुरिति प्रथमः पक्षः। *विज्ञानं यज्ञं तनुते  *यो विज्ञाने तिष्ठन्  *ज्ञानस्वरूपमत्यन्तनिर्मलम् *इत्यादिश्रुतिस्मृतिभ्यः। द्वितीयस्तु- सुषुप्तिमूर्च्छादिषु सतोऽप्वात्मनश्चैतन्याऽनुपलब्धेः, जाग्रतोऽपीन्द्रियव्यापारान्वयव्यतिरेकानुविधायित्वाच्चैतन्यस्य, *न प्रेत्य संज्ञास्तीति मुक्तस्य चैतन्यप्रतिषेधाच्च, पाषाणकल्प एवागन्तुकचैतन्यगुणः। सर्वत्र कार्योपलब्धेस्सर्वत्र सन्निधानात्, शरीरगमनेनैव कार्यसंभवे गतिकल्पनायोगात्, सर्वगतश्चेति। राद्धान्तस्तु *अथ यो वेदेदं जिघ्राणीति स आत्मा मनसैतान्कामान्पश्यन्त्रमते* *न पश्यो मृत्युं पश्यति *सर्वं ह पश्यः पश्यति *द्रष्टा श्रोता घ्राता रसयिता *इत्यादिश्रुतिभ्यो बद्धमुक्तोभयावस्थो ज्ञातैवात्मा। ज्ञानमात्रव्यपदेशस्तु ज्ञानस्य प्रधानगुणत्वात्, स्वरूपानुबन्धित्वेन स्वरूपनिरूपकगुणत्वात्, आत्मस्वरूपस्य ज्ञानवत्स्वप्रकाशत्वाद्वोपपद्यते। सुषुप्तिमूर्च्छादौ सदेव ज्ञानं कर्मणा संकुचितमनभिव्यक्तमपि जागरादौ विकसितमभिव्यज्यत इति न विरोधः। *न प्रेत्य संज्ञाऽस्तीति सांसारिकदेहाद्यस्मरणविषयम्, *नोपजनं स्मरन्निदं शरीरमित्यादिनैकार्थ्यात्। सर्वगतत्वं तु अणुत्वगत्यादिश्रुतिविरुद्धम्। सूत्रार्थस्तु-ज्ञोऽत एव। अतः-श्रुतेः, ज्ञातैव।।

2-3-20
	श्रुतेरिति वर्तते। *तेन प्रद्योतेनैष आत्मा निष्क्रामति *ये वै केचास्माल्लोकात्प्रयन्ति चन्द्रमसमेव ते सर्वे गच्छन्ति *तस्माल्लोकात्पुनरेत्यस्मै लोकाय कर्मणे* इत्याद्युत्क्रान्तिगत्यामतीनां श्रवणादणुर्जीवः।।

2-3-21
	चशब्दोऽवधारणार्थः। यद्यप्युत्क्रान्तौ स्थितस्य शरीरविश्लेषेण कथंचित्संपाद्यत्वमस्ति; उत्तरयोः--गमनागमनयोस्तु स्वात्मनैव संपाद्यत्वमवश्याभ्युपेयम्।।

2-3-22
	*योऽयं विज्ञानमय इति जीवं प्रस्तुत्य *त वा एष महानज आत्मा *इति महत्वश्रुतेः नाणुर्जीव इति चेन्न; इतराधिकारात्- जीवेतरपरमात्माधिकारात्* यस्यानुवित्तः प्रतिबुद्ध आत्मा *इति हि मध्ये परमात्मा प्रस्तुतः।।

2-3-23
	*एषोऽणुरात्मा चेतसा वेदितव्यः यस्मिन्प्राणः पञ्चधा संचिवेशेति साक्षादणुशब्दादणुरेवायम्। उन्मानाच्चाणुरेव। उन्मानम्-उद्धृत्य मानम्। *आराग्रमात्रो ह्यवरोऽपि दृष्टः *इत्याराग्रमुद्धृत्य तन्मानत्वं हि जीवस्य श्रूयते।।
	
	आत्मनोऽणुपरिमाणस्य सकलदेहव्यापि सुखाद्यनुभवः कथमित्यत्र मतान्तरेण परिहारमाह-
2-3-24
	यथा हरिचन्दनबिन्दुः देहैकदेशवर्त्यपि सकलदेहवर्तिनमाह्लादं ननयति, तद्वदविरोधः।।

2-3-25
	चन्दनबिन्दोर्देहैकदेशविशेषस्थित्यपेक्षस्तथाभावः; आत्मनस्तु न तथेति चेन्न, आत्मनोऽपि तथाभावाभ्युपगमात्; हृदि ह्ययमात्मा स्थित इति श्रूयते- *योऽयं विज्ञानमयः प्राणेषु हृद्यन्तर्ज्योतिरित्यादौ
स्वमतेनाह-
2-3-26
	वा शब्दो मतान्तरव्यावृत्त्यर्थः। आत्मा स्वगुणेन ज्ञानेन सकलदेहं व्याप्यावस्थितः; यथा द्युमणिमणिप्रभृतीनामेकदेशवर्तिनामालोकः तद्गुणः अनेकदेशव्यापी दृश्यते।।

	*विज्ञानं यज्ञं तनुते* इत्यादौ ज्ञानमेवात्मेति व्यपदिश्यत इति चेत्; तत्राह-
2-3-27
	जानामीत्यात्मगुणत्वेन प्रतीतेः व्यतिरेकोऽभ्युपगमनीयः। यथा गन्धवती पृथिवी इत्युपलब्धौ गन्धस्तद्गुणस्तद्व्यतिरिक्तः। दर्शयति च श्रुतिः *जानास्येवायं पुरुष इति।।

2-3-28
	न केवलं जानामीति पृथगुपलब्धिमात्रम्; आत्मनः पृथक्त्वेनोपदिश्यते च ज्ञानम्, *न हि विज्ञातुर्विज्ञातोर्विपरिलोपो विद्यते *इति।।

	*विज्ञानमात्मेति व्यपदेशः कथमुपपद्यत इत्यत्राह-
2-3-29
	ज्ञानगुणसारत्वादात्मनो ज्ञानमिति व्यपदेशः; यथा प्राज्ञः, *ब्रह्मणा विपश्चिता *यस्सर्वज्ञस्सर्ववित्* इति सर्वज्ञ एव  ज्ञानगुणसारत्वात् *सत्यं ज्ञानमिति व्यपदिश्यते।।

2-3-30
	ज्ञानस्य यावदात्मस्वरूपभावित्वाच्च तेन तद्व्यपदेशो न दोषः, खण्डादिषु तथा दर्शनात्; खण्डादिषु हि यावत्स्वरूपभाविधर्मत्वेन गोत्वस्य गौरिति व्यपदेशो दृश्यते; चकारादात्मनः खप्रकाशत्वेन ज्ञानमिति व्यपदेशो न दोष इत्युच्यते।।

	सुषुप्त्यादिषु ज्ञानस्यानुपलब्धेर्न यावदात्मभावित्वमित्याशङ्क्याह-
2-3-31
	तुशब्दश्शङ्कानिवृत्त्यर्थः; सुषुप्त्यादिष्वपि सतो ज्ञानस्यानभिव्यक्तस्य जागर्यादिष्वभिव्यक्तिसंभवात् यावदात्मभाव्येव ज्ञानम्। पुंस्त्वादिवत्-पुंस्त्वमिति पुरुषासाधारणधातुरुच्यते; यथा सप्तधातुमयत्वेन शरीरस्य पुंस्त्वस्य बाल्येऽपि सतोऽनभिव्यक्तस्य सप्तमधातोः युवत्वेऽभिव्यक्तिः।।
	
	एवमात्मनो ज्ञातृत्वमणुत्वं चोक्त्वा पक्षान्तरे दोषमाह-
2-3-32
	अन्यथा-ज्ञानात्मवादे सर्वंगतात्मवादे च उपलब्ध्यनुपलब्धी नित्यवत् प्रसज्येयाताम्; उपलब्ध्यनुपलब्ध्योरन्यतरनियमे वा। ज्ञानात्मपक्षे तावत् ज्ञानस्य प्रकाशस्वभावत्वात्प्रकाशपर्यायोपलब्धेर्नित्यवत्प्रसक्तिरनिवार्या। ज्ञाने विद्यमाने सति हेत्वन्तरेणानुपलब्धिजननायोगात् ज्ञानमुपलब्ध्यनुपलब्ध्योरन्यतरहेतुरास्थीयते, तदाऽन्यतरनियमस्स्यात्। सर्वगतत्वपक्षे यथा ज्ञानात्मवादिनाम्, तथैव हेतुजन्यज्ञानवादिनोऽपि सर्वेषामात्मनां सर्वगतत्वे सर्वस्यात्मनस्संयोगादेः हेतोस्सर्वेषां साधारणत्वात् उक्तरीत्या तथैव प्रसक्तिः। अदृष्टोत्पत्तिहेतोरपि सर्वस्य साधारणत्वाददृष्टेनापि न व्यवस्था।। इति ज्ञाधिकरणम्।।


2-3-33
	आत्मनो  ज्ञातृत्ववत्कर्तृत्वमप्यस्ति, नेति संशयः। प्रधानस्यैव कर्तृत्वादात्मनो न कर्तृत्वमस्तीति पूर्वः पक्षः। *अहङ्कारविमूढात्मा कर्ताऽहमिति मन्यते *नान्यं गुणेभ्यः कर्तारम्* इत्यादिषु गुणानामेव कर्तृत्ववचनात्। राद्धान्तस्तु-स्वर्गापवर्गसाधनानुष्ठानविधानश्शास्त्राणामर्थवत्त्वाय कर्तैवात्मा, बोद्धुरेव हि शासनम्; नाचेतनस्य प्रधानस्य। *यजेत *उपासीतेति कर्तरि लकारः। अतः कर्तारमेव बोधयति शास्त्रम्। सूत्रमपि व्याख्यातम्।।

2-3-34
	उपादानात् उपदिश्यमानात्, विहारोपदेशाच्च। उपदिश्यते उपादानं, विहारश्च, *एवमेवैष एतान्प्राणान्गृहीत्वा स्वे शरीरे यथाकामं परिवर्तते* इति उपादानविहारयोः कर्तृत्वोपदेशाच्च कर्ता।।

2-3-35
	*विज्ञानं यज्ञं तनुते कर्मणि तनुतेऽपिचेति यज्ञादिकर्मस्वात्मनः कर्तृत्वोपदेशाच्च कर्ता। विज्ञानशब्देन नात्मनो व्यपदेशः, अपि त्वन्तः करणरूपबुद्धेरेवेति चेत्- तथा सति विज्ञानेनेति करणविभक्तिनिर्देशस्स्यात्।।

2-3-36
	प्रधानस्य कर्तृत्वेन आत्मनो भोक्तृत्वमिति पक्षे पूर्वोक्तोपलब्ध्यनियमवत्प्रधानस्य सर्वसाधारणत्वात् भोक्तृत्वानियमः। अन्तःकरणभेदेऽपि सर्वेषामात्मनां सर्वगतत्वेन साधारण्यमनिवार्यम्।।

2-3-37
	बुद्धेः कर्तृत्वे कर्तुरन्यस्य भोक्तृत्वायोगात् भोक्तृत्वशक्तिरपि बुद्धेरेवेति आत्मनो भोक्तृत्वशक्तिविपर्ययः- हानिरित्यर्थः।।

2-3-38
	प्रकृतेः कर्तृत्वे मोक्षसाधनभूतसमाध्यभावश्च स्यात्; प्रकृतेरन्योस्मीति समाधाने प्रकृतेः कर्तृत्वायोगात्।।


2-3-39
	आत्मनः कर्तृत्वेऽपि भोगवाञ्छायां करोति, अन्यथा न करोतीत्युभयप्रकारव्यवस्थोपपद्यते; यथा तक्षा स्वकार्ये इच्छया व्यवस्थितः। बुद्धेः कर्तृत्वे अचेतनत्वेन स्वेच्छाया अभावाद्व्यवस्था न सिध्यतीत्यभिप्रायः।। इति कर्त्रधिकरणम्।।

2-3-40:41
	इदानीं  जीवस्य कर्तृत्वं किं परमात्मायत्तम्, उत स्वायत्तमिति संशयः। स्वायत्तमिति पूर्वः पक्षः, विधिनिषेधशास्त्रानर्थक्यापत्तेः। यस्स्वबुद्ध्यैव प्रवृत्तिनिवृत्तिशक्तः, स एव हि नियोज्यो निग्रहानुग्रहास्पदं च भवतीति। राद्धान्त्स्तु *अन्तः प्रविष्टश्शास्ता जनानां सर्वात्मा *य आत्मानमस्तरो यमयति इत्यादिश्रुतेः परमात्मायत्तमेव कर्तृत्वम्; तच्च जीवेन स्वबुद्ध्या कृतं प्रयत्नमपेक्ष्य तदनुमतिदानेनेति विधिनिषेधावैयर्थ्यम्। अत एव निग्रहानुग्रहास्पदं च। सूत्रद्व्यमपि व्याख्यातम्।। इति परायत्ताधिकरणम्।।
2-3-42
	किं जीवः परमात्मनोऽत्यन्तभिन्नः, उत परमात्मैवाज्ञः, अथ परमात्मैवोपाधिसंबद्धः, परमात्मांशो वेति संशयः। अत्यन्तभिन्न इति प्रथमः पक्षः, *पृथगात्मानं प्रेरितारं च मत्त्वा *तयोरन्यः पिप्पलं स्वाद्वत्ति अनश्नन्नन्यो अभिचाकशीति *अनीशश्चात्मा बध्यते भोक्तृभावात् *सर्वस्य वशी सर्वस्येशानः *इत्यादिभेदश्रुतेः, जीवपरमात्मनोः कर्मपरतन्त्रतातद्विपरीतत्वश्रुतेश्च; अभेदश्रुतयः नरपतिरेव सर्वलोक इतिवदौपचारिक्यः इति। भेदश्रुतीनामविद्वद्विषयतया वा उपाधिसंबन्धविषयतया वा अमुख्यवृत्तिसंभवाद भेदश्रुतिमुख्यत्वाय अज्ञः परमात्मा, उपाधिसंबद्धो वा जीवः इति युक्तम्। राद्धान्तस्तु- नानात्त्वैकत्वव्यपदेशात् परमात्मनस्सत्यसह्कल्पत्वसर्वज्ञत्वनिरवद्यत्व श्रुतेरज्ञत्वोपाधिसंबन्धाद्यनुपपत्तेर्जीवशब्दस्य जीवशरीरकपरमात्मवाचित्वेन* तत्त्वमसि *अयमात्मा ब्रह्मेति सामानाधिकरण्यस्य मुख्यत्वाच्छरीरशरीरिणोर्विशेष्यभूतयोः स्वरूपस्वभावभेदेन च भेदश्रुतेश्च मुख्यत्वाद्विशिष्टवस्त्वेकेशतया च विशेषणस्य परमात्मांशो जीवः। जीवशरीरत्वं  परमात्मनः* यस्यात्मा शरीरमित्यादिषु सिद्धम्। सूत्रार्थस्तु अंशः- परमात्मांशो जीवः, नानाव्यपदेशात्-भेदव्यपदेशात्, अन्यथा च - अभेदव्यपदेशाच्च; उक्तनीत्या उभयमुख्यत्वायेत्यभिप्रायः। दाशकितवादित्वमप्यधीयत्र एके *ब्रह्मदाशा ब्रह्मदासाः *इत्यादिना दाशकितवादित्वमप्यधीयत एके शाखिनः; सर्वजीवव्यापित्वादभेदोपदेशस्य तत्रात्यादरः प्रतीयत इत्यर्थः।।

2-3-43
	मन्त्रवर्णाच्चांश एव जीवः, *पादोऽस्य विश्वां भूतानीति; पादशब्दोऽशवाची।।

2-3-44
	*ममैवांशो जीवलोके जीवभूतस्सनातनः* इति जीवस्य परमात्मांशत्वं स्मर्यते च।।

	एकद्रव्यैकदेशत्वं ह्यंशत्वम्; अतो जीवस्य ब्रह्मैकदेशत्वेन जीवदोषा ब्रह्मणो दोषा एवेत्याशङ्क्याह-
2-3-45
	तुशब्दश्शङ्कानिवृत्त्यर्थः; प्रकाशवतां मणिद्युमणिप्रभृतीनां प्रकाशविशिष्टानां विशेषणभूतः प्रकाशः यथांशः, तद्वज्जीवशरीरतया जीवविशिष्टस्य ब्रह्मणोंऽशो जीवः। विशिष्टवस्त्वैकदेशतया विशेषणस्य, विशेषणं विशिष्टस्यांशः। आदिशब्दात् द्रव्यविशेषणतैकस्वभावजातिगुणशरीराणि गृह्यन्ते। विशेषणविशेष्ययोः, स्वरूपस्वभावभेदाद्विशेषणभूतो जीवः यत्स्वरूपो यत्स्वभावश्च, नैवं परः-सर्वज्ञस्सत्यसङ्कल्पो नित्यनिरवद्यश्चेत्यर्थः।।

2-3-46
	प्रकाशादिवत् जीवस्यांशत्वं पराशरादयः स्मरन्ति *एकदेशस्थितस्याग्नेर्ज्योत्स्ना विस्तारिणी यथा। परस्य ब्रह्मणश्शक्तिस्तथेदमखिलं जगत्।। तथा परं प्रति शरीरत्वं च* यत्किञ्चिस्सृज्यते येन सत्त्वजातेन वै द्विज। तस्य सृज्यस्य संभूतौ तत्सर्वं वै हरेस्तनुः।। इति।।

	ब्रह्मांशत्वेन च सर्वेषामात्मानां समत्वाद्वेदाध्ययनादौ केषांचिदनुज्ञा, केषांचित्परिहारश्च कथमुपपद्यत इत्यत्राह-
2-3-47
	ब्राह्मणादिशुच्यशुचिदेहसंबन्धात् अनुज्ञापरिहारौ उपपद्येते, ज्योतिरादिवत्। ज्योतिः-अग्निः यथा श्रोत्रियागारादग्निराह्रियते, श्मशानादेस्तु परिह्रियते; यथाचान्नादिः श्रोत्रियादेरनुज्ञायते, अभिशस्तादेश्च परिह्रियते; तद्वत्।।

2-3-48
	जीवानां प्रतिशरीरं भिन्नत्वादणुत्वेन तत्रतत्रावच्छिन्नत्वाच्च न भोगव्यतिकरश्च। अज्ञब्रह्मजीववादे चोपहितब्रह्मजीववादे चाज्ञानसंबन्धि चाज्ञानसंबन्धि चोपाधिसंबन्धि च ब्रह्मैवेति भोगव्यवस्था न सिद्ध्यतीत्यभिप्रायः।

2-3-49
	अज्ञब्रह्मजीववादे सर्वज्ञस्य ब्रह्मणः अज्ञानकल्पनस्वरूपतिरोधानकल्पनाहेतवः आभासा एव। चकारान्निरवद्यत्वादिश्रुतिविरोधश्च।।

	पारमार्थिकोपाधिसंबन्धिब्रह्मजीववादे अनाद्यदृष्टप्रवाहेणोपाधिप्रवाहानादित्वात्तत्संबन्धिनि ये दोषाः, न ते ब्रह्मणि प्रसज्यन्त इत्यत्राह-
2-3-50
	अदृष्टैस्तत्कृतोपाधिभिश्च ब्रह्मणश्छेदासंभवात्तत्कृता दोषा ब्रह्मण्येव संभवेयुः।।

2-3-51
	अदृष्टहेतुभूताभिसन्ध्यादिष्वप्युपाधिब्रह्मव्यतिरिक्तवस्त्वन्तराभावात्पूर्वपूर्वोपाधियुक्तं ब्रह्मैवेति न कश्चिद्विशेषः।।

2-3-52
	उपाधिसंबन्धिब्रह्मप्रदेशादनुपहितब्रह्मदेशो भिद्यते; अतो व्यवस्थेति चेन्न, उपाधिषु गच्छत्सु पूर्वमनुपहितब्रह्मप्रदेशस्याप्यन्तर्भावात्।। अंशाधिकरणम्।।
।।इति श्रीभगवद्रामानुजविरचिते श्रीवेदान्तदीपे द्वितीयस्याध्यायस्य तृतीयः पादः।।

।।अथ द्वितीयाध्याये चतुर्थः पादः।।

2-4-1
	किं जीववदिन्द्रियाण्यपि नोत्पद्यन्ते, उत वियदादिवदुत्पद्यन्त इति संशयः। नोत्पद्यन्त इति पूर्वः पक्षः। प्रलयकाले अवस्थानश्रुतेः; उत्पत्तिवादाः जीवोत्पत्तिवादवन्नेयाः। *असद्वा इदमग्र आसीत्... ऋषयो वा व तेऽग्रे सदासीत् के ते ऋषय इति प्राणा वा व ऋषयः* इतीन्द्रियाणां तदानीं स्थइतिश्श्रूयते। राद्धान्तस्तु- प्राक्सृष्टेरेकत्वावधारणात्, इन्द्रियाणाम् *एतस्माज्जायते* इत्युत्पत्तिवादात्, उत्पत्तिनिषेधनित्यत्ववचनाभावाच्च, वियदादिवदुत्पद्यन्ते। *प्राणा वा व ऋषयः* इति प्राणशब्दनिर्दिष्टः परमात्मा। सूत्रार्थस्तु- तथा प्राणाः- यथा जीवा नोत्पद्यन्ते तथा प्राणा अपि।।

	बहुत्वासंभवाद्बहुवचनश्रुतिर्गौणीत्याह-
2-4-2
	*प्राणा वा* इति बहुवचनश्रुतिर्गौणी, तदानीं बहुत्वासंभवात्, तस्य परमात्मन एव प्रागवस्थानश्रुतेश्च।।
[अत्र पाठान्तरम्]
	चस्त्वर्थः; तुशब्दात्पक्षो व्यावृत्तः। इन्द्रियाण्युत्पद्यन्त एव। कुतः? तत्प्राक् श्रुतेः-तस्य परमात्मन 
एव प्रागवस्थानश्रुतेः *सदेव सोम्येदमग्र आसीत्* आत्मा वा इदमेक एवाग्र आसीत् *एको ह वै नारायण आसीत्* इति। प्राणशब्दस्य *प्राणमभिसंविशन्ति* इति परमात्मन्यपि प्रसिद्धेः, *प्राणा वा व ऋषयः इति तस्यैव द्रष्टृत्वसंभवात्।।

2-4-3
	इतश्च; वाचः परमात्मव्यतिरिक्तनामधेयस्य तत्पूर्वकत्वात्-वियदादिसृष्टिपूर्वकत्वादित्यर्थः; *तद्धेदं तर्ह्यव्याकृतमासीत्तन्नामरूपाभ्यां व्याक्रियत* इत्यादिश्रुतेः। अतः परमात्मैव प्राणशब्दनिर्दिष्टः।। इति प्राणोत्पत्त्यधिकरणम्।।

2-4-4
	किमिन्द्रियाणि सप्तैव, उतैकादशेति संशयः। सप्तैवेति पूर्वः पक्षः। *सप्त प्राणाः प्रभवन्ति* इत्यादिषु सप्तानामेव जीवेन सह सञ्चारश्रवणात्, *यदा प़ञ्चावतिष्ठन्ते ज्ञानानि मनसा सह। बुद्धिश्च* इति सप्तानामेव योगकाले ज्ञानानीति वेशेषितत्वाच्च; श्रोत्रादीनि ज्ञानेन्द्रियाणि मनो बुद्धिश्चेति सप्तैव। राद्धान्तस्तु-- श्रोत्रादीनि ज्ञानेन्द्रियाणि वागादीनि च कर्मेन्द्रियाणि मन इत्येकादश; कथम्? वाग्घस्तादीनामपि श्रोत्रादिवत्कार्यभेदेन जीवोपकरणत्वाविशेषात् *दशेमे पुरुषे प्राणा आत्मैकादशः *इन्द्रियाणि दशैकं च* इत्यादिश्रुतिस्मृतिभ्यः। वागादीनां जीवेन सह गमनाभावात्सप्तानामेव प्रयाणकाले गतिश्रवणम्; योगकाले विशेषितत्वं च ज्ञानेन्द्रियाणां मनसस्तद्वृत्तिरूपबुद्धेश्च प्राधान्यात्। सूत्रार्थस्तु- सप्तगतेर्विशेषितत्वाच्च-सप्तानामेव गतिश्रवणात्, ज्ञानानि पञ्च मनो बुद्धिश्चेति विशेषितत्वाच्च तानि सप्तैव।।

2-4-5
	नैवम्- न सप्तैवेन्द्रियाणीत्यर्थः; श्रोत्रादीनि ज्ञानेन्द्रियाणि पञ्च वाग्घस्तादीनि च कर्मेन्द्रियाणि पञ्च मनश्चेत्येकादश; तत्र श्रोत्रादीनि जीवेन सह शरीरान्तरगमनेऽिप गच्छन्ति; वाग्घस्तादीनि कर्मेन्द्रियाणि तु स्थिते शरीरे तेनैव सहोत्पत्तिविनाशयोगीन्युपकारकाणि; अतो नैवम् इत्यन्वयः; एषां जीवोपकारकत्वाविशेषात्, *दशेमे पुरुषे प्राणा आत्मैकादशः* इत्यादिवचनाच्चेत्यभिप्रायः।। इति सप्तगत्यधिकरणम्।।

2-4-6
	इन्द्रियाणि किं सर्वगतानि, उताणुपरिमाणानीति संशयः। सर्वगतानीति पूर्वः पक्षः; *त एते सर्व एव समास्सर्वेऽनन्ताः * इति प्राणानामानन्त्यश्रवणात्। राद्धान्तस्तु *प्राणमनूत्क्रामन्तं सर्वे प्राणा अनूत्क्रामन्ति* इति श्रवणात्, परिमितत्वे सति अप्रत्यक्षत्वात् अणवः। आनन्त्य श्रुतिस्तु* अथ यो हैताननन्तानुपास्ते* इत्युपासनविधानादुपासनफलबाहुल्यविषया।।

2-4-7
	श्रोष्ठः प्राणश्चोत्पद्यते। नात्र न्यायातिदेशः, अधिकाशङ्काभावात्। पृथग्योगकरणमुत्तरचिन्तार्थम्। श्रेष्ठः पञ्चवृत्तिः प्राणः। प्राणश्रैष्ठ्यं तु प्राणसंवादे तस्य श्रैष्ट्याभिधानात्।। इति प्राणाणुत्वाधिकरणम्।।


2-4-8
	किमयं श्रेष्ठप्राणो वायुमात्रम्, उत तत्क्रिया, अथ वायुरेव कंचन विशेषमापन्नः? इति संशयः। वायुमात्रमिति प्रथमः पक्षः, *यः प्राणस्य वायुः* इति व्यपदेशात्। वायुमात्रे प्राणप्रसिद्ध्यभावात्, उच्छ्वासनिश्वासरूपवायुक्रियायां प्राणप्रसिद्धेः, वायोः, क्रियाविशेष एव प्राण इति द्वितीयः पक्षः। राद्धान्तस्तु-न  वायुमात्रं तत्क्रिया वा प्राणः; अपि तु देहधारणयोग्यतादिरूपविशेषमापन्नो वायुः, *एतस्माज्जायते प्राणो मनस्सर्वेन्द्रियाणि च, खं वायुः *इति वायुप्राणयोः पृथगुत्पत्त्युपदेशात्। क्रियायाश्च पृथगुपदेशो न संभवति, तेजःप्रभृतिष्वदर्शनात्। चक्षुरादिकरणैस्सह जीवोपकरणतयोपदेशात्, देहेन्द्रियधारणरूपोपकाराधिक्याच्चक्षुरादिभ्यः प्राधान्यवचनाच्च न क्रियामात्रम्। सूत्रार्थस्तु- न वायुक्रिये पृथगुपदेशात्- वायुमात्रं तत्क्रिया वा न प्राणः; पृथगुपदेशात्- *प्राणो जायते *खं वायुरिति हि पृथगुत्पत्तिरुपदिश्यते।।

	वायोः पृथगुपदिष्टतया तस्मादन्योऽयं प्राणः किमग्न्यादिवद्भूतान्तरमित्याशङ्क्याह-
2-4-9
	तुशब्दश्शङ्कानिवृत्त्यर्थः; प्राणो नाकाशादिवद्भूतान्तरम्; अपि तु वायुरेवावस्थान्तरमापन्नः चक्षुरादिवत् जीवोपकरणम्। तच्च उपकरणत्वमुपकरणभूतैरिन्द्रियैः सह शिष्ट्यादिभ्योऽवगम्यते। शिष्टिः-शासनम्, उपदेशः। उपदिश्यते ह्ययं प्राणश्चक्षुरादिभिस्सह प्राणसंवादादिषु। तत्सजातीयत्वे ह्येतदुपपद्यते। प्राणशब्दगृहीतेषु करणेष्वस्य * अथ ह य एवायं मुख्यः प्राणः* इति विशिष्याभिधानमादिशब्देनोक्तम्। तदपि तत्सजातीयत्वे हि संभवति।।

2-4-10
	अकरणत्वात् करणं क्रिया, अकरणत्वं क्रियारहितत्वम्। अक्रियत्वादस्य प्राणस्य जीवं प्रत्युपकारविशेषरूपक्रियारहितत्वाच्च यो दोष उद्भाव्यते; स नास्ति। यत उपकारविशेषरूपां शरीरेन्द्रियधारणात्मकक्रियां दर्शयति श्रुतिः- *यस्मिन्नुत्क्रान्त इदं शरीरं पापिष्ठतरमिव दृश्यते स वश्श्रेष्ठः *इति वागादिमुख्यप्राणपर्यन्तानि करणानि प्रत्येकमभिधाय प्राणोत्क्रमणे शरीरेन्द्रियशैथिल्याभिधानात्।।

	प्राणापानादिनामभेदेन पञ्चधाऽवस्थित एक एव प्राण इत्याह-
2-4-11
	प्राणापानादिवृत्तिभेदात्प्राण एव पञ्चधा व्यपदिश्यते; मनोवत्- यथैकमेव मनः कामादिवृत्तिभेदेन तैश्शब्दैरभिधीयत इति श्रुतिराह, *कामस्सङ्कल्प* इत्यारभ्य *ह्रीर्धीर्भीरित्येतत्सर्वं मन एव*इति। अपानादि समानपर्यन्तं व्यपदिश्य *एतत्सर्वं प्राण एव* इति व्यपदेशात्प्राण एव पञ्चवृत्तिरित्यवगम्यते।। इति वायुक्रियाधिकरणम्।।

2-4-12
	किमयं प्राणस्सर्वगतः, उताणुरिति संशयः। सर्वगत इति पूर्वः पक्षः, *समएभिस्त्रिभिर्लोकैस्समः* इत्यादिना प्राणस्यानन्त्यव्यपदेशात्। राद्धान्तस्तु-*तमुत्क्रामन्तं प्राणोऽनुत्क्रामति* इत्युत्क्रान्तिवचनादिन्द्रियवत्प्राणश्चाणुः। एवमणुत्वे निश्चिते सति सर्वस्य प्रामायत्तस्थितित्वेन वैभववादः। सूत्रमपि व्याख्यातम्। इति श्रेष्ठाणुत्वाधिकरणम्।।

2-4-13
	अग्न्यादीनां जीवस्य चेन्द्रियाधिष्ठानं परमात्मायत्तमिति *परात्तु तच्छ्रुतेरित्युक्तमेव स्मारयति विषमव्याप्तिज्ञापनाय। प्राणवता जीवेन सह, ज्योतिरादेः- अग्न्यादेः वागाद्यधिष्ठानम्, तदामननात्- परमात्मामननाद्भवति। आमननम्- आभिमुख्येन मननम्; तत्सङ्कल्पादेव भवतीत्यर्थः; *योऽग्नौ तिष्ठन्... 
योऽग्निमन्तरो यमयति* इत्यादिशब्दात्।।

2-4-14़
	सर्वेषामात्मतयाऽनुप्रविश्य, सर्वनियमनस्य नित्यत्वात्-- परमात्मनः अवर्जनीयत्वादित्यर्थः, *तत्सृष्ट्वा, तदेवानुप्राविशत्* इति श्रुतेः।। इति ज्योतिराद्यधिष्ठानाधिकरणम्।।

2-4-15
	किं प्राणशब्दनिर्दिष्टात्सर्वं एवेन्द्रियाणि, उत श्रेष्ठव्यतिरिक्ताः प्राणा इति संशयः। सर्व एवेति पूर्वः पक्षः; सर्वेषामविशेषेण प्राणशब्दनिर्देशात्, करणत्वाच्च। राद्धान्तस्तु-श्रेष्ठव्यतिरिक्ताः प्राणा इन्द्रियाणि, तेष्वेवेन्द्रियशब्दनिर्देशात्; *इन्द्रियाणि दशैकञ्च *एकादशं मनश्चात्र* इति। एषामपि प्राणशब्दनिर्देशः प्राणाधीनवृत्तित्वेन। तथा च श्रुतिः *त एतस्यैव सर्वे रूपमभवन्-तस्मादेत एतेनाख्यायन्ते*इति। रूपमभवन्- शरीरमभवन्, तदधीनवृत्तयोऽभवन्नित्यर्थः। सूत्रार्थस्तु-श्रेष्ठादन्यत्र ये प्राणाः; त इन्द्रियाणि, तेष्वेव तद्व्यपदेशात्-- इन्द्रियव्यपदेशात्।।

2-4-16
	*एतस्माज्जायते प्राणो मनस्सर्वेन्द्रियाणि चेति समनस्केन्द्रियेभ्यो भेदेन प्राणस्योत्पत्तिश्रुतेः, इन्द्रियेषूपरतेष्वपि प्राणवृत्तेर्वृत्तिवैलक्षण्याच्च।। इति इन्द्रियाधिकरणम्।।

2-4-17
	किं प्रपञ्चव्यष्टिसृष्टिः जीवभूतचतुर्मुखात्, उत तच्छरीरकात्परमात्मन एवेति संशयः। केवलाच्चतुर्मुखादिति पूर्वः पक्षः, *अनेन जीवेनात्मनाऽनुप्रविश्य नामरूपे व्याकरवाणीति व्यतिरेकश्रुतेः। जीवस्य परमात्मांशत्वेन व्याकरवाणीत्युत्तमपुरुषनिर्देशोऽपि कथंचिदुपपद्यते। राद्धान्तस्तु-*नामरूपे व्याकरवाणि तासां त्रिवृतं त्रिवृतमेकैकां करवाणीति त्रिवृत्करणं कुर्वत एव नामरूपव्याक्रियोपदेशात्परमात्मन एव नामरूपव्याकरणरूपव्यष्टिसृष्टिः। त्रिवृत्करणं तु न चतुर्मुखेन कर्तुं शक्यम्, अण़्डसृष्ट्युत्तरकालभावित्वाच्चतुर्मुखोत्पत्तेः, त्रिवृत्कृतैरेव तेजोबन्नैरण़्डसृष्टिसंभवाच्च। *तदण्डमभवद्धैमं सहस्रांशुसमप्रभम्। तस्मिन्जज्ञे स्वयं ब्रह्मा सर्वलोकपितामहः। इति हि स्वर्यते। *नानावीर्याः पृथग्भूतास्ततस्ते संहतिं विना। नाशक्नुवन् प्रजास्स्रष्टुमसमागम्य कृत्स्नः।। समेत्यान्योन्यसंयोगं परस्परसमाश्रयाः। महदादिविशेषान्ता ह्यण्डमुत्पादयन्ति ते।। इति च। अतश्चतुर्मुखशरीरकात्परमात्मन एव व्यष्टिसृष्टिः। एवं सति व्याकरवाणीत्युत्तमपुरुषनिर्देशस्समञ्जसः। जीवशब्दस्तेजःप्रभृतिशब्दवज्जीवशरीरकब्रह्मवाचीति ह्युक्तम्। *अनेन जीवेनात्मनेति सामानाधिकरण्यञ्च मुख्यम्; *अनुप्रविश्य नामरूपे व्याकरवामीति समानकर्तृकत्वनिर्देशश्च। सूत्रार्थस्तु-संज्ञामूर्तिक्लृप्तिस्तु-तु शब्दश्शङ्काव्यावृत्त्यर्थः। नामरूपक्लृप्तिः परमात्मन एव; कुतः? त्रिवृत्कुर्वत उपदेशात्- त्रिवृत्करणं कुर्वत एव नामरूपव्याकरणोपदेशात्। त्रिवृत्करणं तु परमात्मन एव कर्मेत्युक्तम्।

	*अन्नमशितं त्रेधा विधीयते* इत्यादिना चतुर्मुखसृष्टवस्तुषु त्रिवृत्करणप्रकारो ह्युपदिश्यते; अतश्चतुर्मुखेन केवलेन तच्छक्यमित्याशङ्क्याह-
2-4-18
	*तासां त्रिवृतं त्रिधृतमेकैकां करवाणीति निर्दिष्टं त्रिवृत्करणम् *अन्नमशितं त्रेधा विधीयते* इत्यादिना नोपदिश्यते; *तस्य यस्स्थविष्ठो धातुस्तत्पुरीषं यो मध्यमस्तन्मासं योऽणिष्टस्तन्मनः *इति मांसाद्यपि हि भौममेवोपदिश्यते। *अन्नमशितं त्रेधेति प्रक्रमात्, *अन्नमयं हि लोम्य मनः *इति वाक्यशेषा
च्च। तोजोबन्नानां त्रिवृत्करणप्रकारे ह्युपदिश्यमाने मांसमनसोः पुरीषाद्भौमादणीयस्त्वेनाप्यत्वं तैजसत्वं च प्रसज्यते। तथेतरयोरप्यप्तेजः पर्याययोः *आपः पीताः* तेजोऽशितम्* इति त्रयाणां भागानां यथाशब्दमाप्यत्वं तैजसत्वमेवोपदिश्यते। तत्रापि हि *आपः पीताः *तेजोऽशितमित्युपक्रमः; वाक्यशेषाश्च *आपोमयः प्राणः तेजोमयी वाक् * इति। प्रागुक्तत्रिवृत्करणप्रकारे हि मूत्रप्राणयोस्स्थविष्ठत्वाणीयस्त्वाभ्यां भौमत्वतैजसत्वप्रसक्तिः। *तेजोऽशितमित्यत्रापि पूर्वयोर्भौमत्वाप्यत्वप्रसक्तिः। अतोऽत्र प्रागेव त्रिवृत्कृतस्यान्नादेस्स्वस्यैव त्रेधा परिणाम उपदिश्यते।।
	
	प्रागेव त्रिवृत्कृतं चेत्, कथं केवलान्नादिशब्दैरुच्यते? इत्यत्राह--
2-4-19
	वैशेष्यं--विशेषभावः। त्रिवृत्कृतेऽप्येकैकस्मिंस्तत्रतत्रान्नाद्याधिक्यरूपविशेषभावादन्नादिवादः। द्विरुक्तिरध्यायपरिसमाप्तिद्योतनार्था। इति संज्ञामूर्तिक्लृप्त्यधिकरणम्।
।।इति श्रीभगवद्रामानुजविरचिते श्रीवेदान्तदीपे द्वितीयस्याध्यायस्य चतुर्थः पादः।।


