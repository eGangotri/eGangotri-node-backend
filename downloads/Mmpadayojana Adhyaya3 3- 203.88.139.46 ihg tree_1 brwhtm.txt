					श्रीः
			।।तृतीयाध्यायस्य तृतीयपादः पदयोजना।।
      *3.3.1.
	1. तत्त्वज्ञानानुविद्धमित्यादि।मोक्ष्यमाणस्य --'तेनैव मोचनीयास्ते' इति प्रमाणानुसारेण प्रसदनव्यापारशान्तहृदयकालुष्येण भगवता भवपाशात् मोक्ष्यमाणस्य पुरुषस्य। अनघम् -- उपनिषत्प्रमाण प्रतिपन्नतया फलव्यभिचारादिदोषशून्यम्।तत्त्वज्ञानानुविद्धम् -- तत्त्वज्ञानेन पूर्ववर्तिना नित्यसम्बन्धम्।तत्त्वज्ञाने सिद्धे ह्यनन्तरमुपासनानुष्ठानम्। हिततमम् -- अनाद्याज्ञातिलङ्घनजनितस्य दायवत् स्वतः प्राप्तनिरन्तभगवदुभवादिरूप परमपुरुषार्थप्रत्यूहभूतस्य भगवद्धृदयकालुष्यस्य शमनद्वारा पुरुषार्थसाधकमुपासनम्।
वक्तुम् -- तृतीयपादे सम्यगुपपादयितुम्।तत्त्वे -- तदुपोद्धाततया प्रथममवश्यज्ञातव्यचिदचिदीश्वराख्यप्रामाणिकार्थजातविषये। तर्कज्वरनितमहासन्निपातप्रलापान् --तर्का  व्यप्तिशून्यत्वादिदोषाविचारेण प्रवर्त्यमाना व्याप्याभासारोपेण व्यापकाभासारोपरूपास्तएव ज्वरः तज्जनितो महान् -- अप्रतिचिकित्स्नः सन्निपातो महामोहो येषां तेषां प्रलापान् पूर्वोत्तरविरुद्धवचनानि। निर्धूय -- निराकृत्य।दशपादात्मकेन शास्त्रभागेनेतिशेषः। तत्त्वबोधे निष्पन्ने विदुषा किमपि न साध्यमित्युद्गणभ्यः ---
 अधुना तृतीयपादेन तत्त्वज्ञाने सम्पादिते ततःपरं विदुषः कर्तव्यमुपासनादिकं वान्यद्वा नित्यनैमित्तिकादिकर्म किमपि नास्ति --
	'दग्धाखिलाधिकारत्वात् ब्रह्मज्ञानाग्निना मुनिः। वर्तमानश्श्रउतेर्मूर्ध्नि नैव स्याद्वेदकिङ्करः।।'
  इति हि प्राचीनजरन्मायिजनानुष्टुबित्युद्धोषयद्भयो मायावादिभ्यः। चतुर्थ्यन्तं पदम्। अन्धकाराय दीप इत्यत्रान्धकारं निवर्तुतुमितिवत् तान्निवर्तयितुमित्यर्थः। 'क्रियार्थोपपदस्य च कर्मणि स्थानिनः' इति सूत्रेण चतुर्थी।
क्रियार्था क्रिया उपपदं यस्य तस्य स्थानिनोऽप्रयुज्यमानस्य तुमुनः कर्मणि चतुर्थी स्यात्, फलेभ्यो याति फलान्याहर्तुं यातीत्यर्थ इति सूत्रार्थवर्णनमुदाहरणञ्च। मुक्तिलाभाय मुररिपुभजनं यावज्जीवानुवर्त्यं वक्ति -- तत्त्वज्ञानेनावगतपरशेषतैकरसस्वरूपस्य चेतनस्यात्माभिमानानुगुणपुरुषार्थव्यवस्थय परमपुरुषार्थलिप्सोरभिलषितस्य मोक्षाख्यस्य पुरुषार्थस्य लाभाय आश्रितविरोधिवर्तनैकस्वभावभगवद्भक्तिं 'स खल्वेवं वर्तयन्यावदाषुम्' इति श्रुतेर्यावज्जीवमनुवर्तनीयां प्रतिपादयतीत्यर्थः।।
	 2. भीमाभ्य इत्यादि। चेतनः इतिशेषः। भीमाभ्यः --श्रवणमात्रेण महाभयहेतुभ्यः। यातनाभ्यः -- नरकयातनाभ्यः।पितृपथगमनावर्तनादेश्च -- पितृपथस्य धूमादिमार्गस्य गमनात्, आवर्तनात् योनिप्राप्तिपर्यन्तात्।आदिशब्दार्थभूतात् व्रीह्यादिभावकष्टाच्च। बिभ्यत् -- भीतस्सन्। कृष्णामृताब्धौ -- श्रीकृष्ण एवामृताकूपारस्तस्मिन्।परां तृष्णाम् -- भक्तिनिश्श्रेमीपर्वभेदभूतां विषयलाभाभावे स्वरूपशैथिल्यमपि कर्तुं प्रवृत्तां वाञ्छाम् ।यावता परिगणयति -- यावता ज्ञातेनार्थजातेन प्रापयति।तच्चार्थजातमिदमेव इहामुत्रच सञ्चरतः पुनःपुनर्नानायोनिषु प्रविशतस्स्वपतस्सुषुप्तस्य मूर्थ्तश्च जीवस्य यानि कष्टानि तानि सर्वेष्वपि वस्तुष्वन्तर्यामित्वेन अवस्थितस्यापि तद्गतदोषैरसंस्पृष्टस्य भगवतो निखिलहेयप्रत्यनीकत्वसमस्तकल्याणगुणास्पदत्वनिरतिशयपारम्य निखिलफलप्रदत्वादिरूपं यच्च वैभवं तच्चेति। अस्मिन् ह्यर्थजातेऽवगते चेतनस्सांसारिकभोगेभ्यो विरज्येत तृष्णा
ञ्च परमां परमानन्दस्वरूपे भगवति परिणयेत्। इह परस्मिन्पादद्वन्द्वे -- अस्मिस्तृतीयाध्याये तृतीयचतुर्थात्मके उपरितनपादद्वये तु। इत्थम् -- उक्तप्रकारेण वैराग्योभयलिङ्गपादार्थ जातावगतिरूपाहेतुना।लब्धाधिकारः -- प्रतिष्ठितसंसारवैराग्यसंवलितभगवत्तृष्णात्मकब्रह्मविदायाधइकारश्चेतनः। साङ्गे यत्र साधने परमधइकुरुते -- वर्णाश्रमधर्मशणदमादिगुणाद्यङ्गके यस्मिन् भगवद्भजनात्मके मोक्षओपाये विशेषेणानुष्ठानायोद्यङ्क्ते।तत् -- साधमुपासनात्मकम्।बहुभिदाबर्बरम् -- बहुभेदेन बर्बरं विषमितं विकल्पितम्। निर्ब्रवीति -- सूत्रकारइति शेषः। अयमर्थः। ब्रह्मविद्याविशेषाः खलु 'नानाशब्दादि' इति सप्रमाणकं भिन्नतयोपदिष्ठाः 'विकल्पोऽविशिष्टफत्वात्' इत्येकफलसाधनत्वेन त एव विकल्पिताः, वमुभयाकारयुक्तं साधजातमुपपादयतीति।।
	3. एकस्मिन्नित्यादि।एकस्मिन् पाद एव निपुणनयकृता पुरुषेण द्वयोरर्थस्तर्कणं विचारो न स्यात्।अर्थद्वयस्य विचारे सति पादार्थैक्यादिसिद्धेरेकस्मिन्पादे एकएवार्थो विचार्य इति भावः। भेदोऽभेदश्च इह एको विषयो न भवेत् -- भेदोऽभेदश्च परस्परविरुद्धौ द्वावर्थौ तावस्मिन्पादे कथमेकविषयो भवेताम्, अपि तु द्वावेव विषयौ भवेताम्।भवतु, तथापि पादर्थैक्यलाभाय तयोरन्यतरो विषयोऽस्त्विति चेत् अन्यहानप्रसङ्गात् -- द्वयोरेकस्य विचार्थत्वेऽन्यस्य त्यागस्स्यात्। एवं वा अन्हानप्रसङ्गः -- परस्परविरुद्धयोर्भेदाभेदयोः कथाञ्चिदेकविषयत्वस्वीकारेऽपि तस्यैव चिन्तनमस्मिमन्पादे स्यात्, न पुनरन्यस्य दुणोपसंहारानुपसमहारादेश्चिन्तनम्, तच्ञ गुणोपसंहारपादसंज्ञाबललब्धम्, तस्य हानं प्रसज्यते। तस्मात् -- एवं विकल्पदुष्टत्वात्। अस्मिन् -- पादे। नयविततिः प्रकीर्णा -- अधिकरणगणेऽननुगतप्रधानार्थः स्यात्। इति प्रोक्षितग्रन्थचोधे -- प्रोक्षितगुणोपसंहारपादावतारभाष्यग्रन्थस्य कस्यचित् जिज्ञासोश्चोदने सति। वेद्यावच्छिन्नाविद्यानियमकृदयमिति ऐदमर्थ्यम् -- वेद्यैर्ब्रगुणैरवच्छिन्नानां विसद्दशीभ्यो व्यावर्तितां सुसद्दशीभिरैक्यमवगमितानाञ्च विधानं वैश्वानरदहरशाण्डिल्योपको सलादिविद्यानां नियमो नियमनं तत्करोतीति तथा अयं पाद इति ऐदमर्थ्यं ग्रन्थतात्पर्थं समर्थनायम्। तदिदं प्रोक्षितग्रन्थेत्यस्य विवक्षितं भाष्यम् ,इदानीं ब्रह्मोपासनानां गुणोपसंहारविकल्पनिर्णयाय विद्याभेदाभेदचिन्ता प्रस्तूयते इति। अयमाशयः -- नात्र भेदो नाष्यभेदो वा प्रधानतया चिन्त्यते, भेदाभेदौ गुणोपसंहारानुपसंहारार्थावेव तेन गुणोपसंहारपादप्रसिद्धिरपि युज्यते। तर्ह्युपसंहारो ऽनुपसंहारोवा पादर्थ इति पुनश्चोद्यमुन्मज्जतीति चेत् यथायोग्यमुपसंहारानुपसंहारान्यतरनिर्णयः पादार्थ इत्यैकार्थ्यसिद्धिः। वेद्यावच्छिन्नेत्यादिपदेन चायमर्थां लभ्यते -- वेद्यं भिन्नं चेद्विद्या भिन्ना तदभेदे सा चाभिन्नेति वेद्यानुरूप विद्यानियमानमिति पादार्थैक्यसिद्धिरिति।।
	   4. आरव्यावन्तमित्यादि। एतं पादं गुणानामुपसंहारतः आरव्यावन्तं निजगदुः -- गुणोपसंहारपाद इत्यारव्यावन्तं वदन्तीत्यर्थः। तत्--- तस्मात् कारणात् आरव्यासामर्थ्यात्। विद्यैक्यार्थे --विद्यैक्यप्रतिपादके। आस्मन् -- पादे। भेदचिन्ता तु अपवदनताय प्रसक्ता -- अपवादत्वेनैव प्रसक्ता,न पुनः पादार्थता। इत्यम् -- एवंरूपाम्। इह - एतत्पादचिन्त्यविषये। शुश्रुषुशह्रकाम् -- कस्यचित् शुश्रषोश्शह्काम्। शिथिलयितुम् -- परिहर्तुम्।भाष्यकारैः। इह - पादातारिकादानप्रकरणे। अस्मिन्पादे इतिवा अर्थः। तद्भेदाभेदामीमांसनं भाषितम् -- विद्याभेदाभेदविचारणं भाषितम्। द्वयोरपि चिन्तनमुक्तमित्यर्थः। कः पुनरनुवृतः पादार्थ इति चेत्तत्राह -- विषयस्त्वित्यादि। अत्रत्वनुवृत्तो विषयश्चोक्ताः -- अस्मिन्पादेतु अनुगतो विषयश्च वेद्यावच्छिन्नविद्यानियमकृदित्यनेन पूर्वमेवोक्तः।।
	5. निस्सीमेत्यादि। निस्सीमानन्दनाडिन्धमनिरुपधिकानन्तसम्पद्गुणौधे --- निस्सीमानन्दस्य नाडिन्धमा वर्णोत्कर्षहेतुभूता निरुपधिका उपाधिशून्या अनन्ता इयत्ताशून्या सम्पत् अतिशयो योषां ते गुणौधा यस्य तस्मिन्। इह --ब्रह्मणि। विद्याभेदौः। वेद्यगुणभेप्रयुक्तभेदवद्धिद्याभेदैः। विभज्य प्राणिधिर्यदि -- एकदेशमवलम्ब्य उपासनं यदि क्रियेत तर्हि। प्राप्तिरष्यंशतस्स्यात् -- प्राप्तिरपि ब्रह्मण्येकदेशेन स्यात्। यावानुपासनविषय आकारस्तावनेव प्राण्याकारस्स्यात् तथा च न परिपूर्णब्रह्मानुभवः फलमित्यापतेत्। यथाक्रतुश्रुया यथोपासनमेव फलप्राप्तिकथनादिति भावः। भैवम् --एवं न शङ्कयम्। तैरेव धर्मैः -- उपास्यैरेव भगवद्गुणैः। तदितरसहितैः -- अतुपास्यगुणैरपि सहितैः। पुर्णं ब्रह्मैव। पूर्णकामस्य मुक्तस्य प्रष्यम्। अन्यम् किमपि फलम् -- तदतिरिक्तं किमपि फलम्। न -- नास्ति। अतः --अपासितगुणादेः कृत्स्नस्य प्राप्तावबहिष्कारात्। तत्क्रतुन्यायसिद्धिः --यथाक्रतुः ,इत्यादिश्रुतिप्रतिपन्नस्य तत्कतुन्यायस्य सिद्धिः। भवतीति शेषः। अयं भावः -- यथाक्रतुरस्मिल्लोके पुरुषः, इत्यत्रोपास्याकारस्यान्यूनभावेन प्राप्तिरुच्यते। तथैव भवतीति कृत्स्नस्याष्युपास्याकारस्य प्राष्त्यमिधानात्। न्यूनत्वे पुनरुपास्याकारस्य कृत्स्नत्वमेव भज्येत। अधिकाकारभ्बन्धस्त्वत्र न विधीयते नापि निषिध्ये। विशेषविवौ शेषनिषेवन्यात् निषिध्यत इति चेत् अयमपि भ्रान्तिमूल एवोपन्यासः। विधायकप्रमाणान्त राभावे ह्मार्थो निषेधः। अत्र विधायकमस्ति 'निरञ्चनः परमं साम्यमुपैति' इति परमसाम्याभिधानात्। इदञ्च परमसाग्यं भोगमात्रसाम्यलिङ्गाञ्च इति स्थापयिष्ते। तेन नहि वचनविरोधे वचनविरोधे न्यायाः प्रथवतीति न्यायेनधिकनिषेधो दुर्न्यायवेदिनामेव निर्णव इति।। 

	 6. भेद इत्यादि। कर्मकाण्डे द्वितीये -- कर्मकाण्डे द्वितीयाध्याये। शब्दान्तराद्यैः-- शब्दान्तराभ्याससङ््रव्यागुणप्रक्रियानामधेयैः। भेदः, विधिषु -- कर्मचोदनासु। नियमितः -- प्रतिपादितः। तत्र अपर्यायश्शब्दश्शब्दान्तरं यजति जुहोति ददातीत्यादि। अभ्यासः'समिधो यजति' 'तनुनपातं यजति' इत्यादिषु यजतियजतीति पुनः पाठः। तिस्त्र आहुतीर्जुहोति इत्यादिषु त्रित्वादिषु श्रुतो वाजिनादिर्गुणः। उपसद्भिश्चरित्वा मासमग्निहोत्रं जुहोति इत्यादिषु प्रकरणान्तरम्। अथैष ज्योतिरथैष विश्वज्योतिरथैष सर्वज्योतिः इत्यादौ नामधेयम्। एतैः कर्मभेदकैः कर्मभेदः प्रतिपादित इत्यर्थः। सुमुदयनियतात् -- समुञ्चितात्। संयोगद्यैक्यतः --
' एकं वासंयोगरूपचोदनारव्याविशेषात्' इति सूत्रोक्तात् संयोगदीनामैक्यात्। अन्यः -- कर्मणामभेदोऽपि। नियमित तान्त्रिकाः। चोदना लिङ्लोट्तव्यप्रत्ययादिशिरस्कः क्रियावाचिशब्दः। आरव्या ज्योतिष्टोमादिनामधेयम्। तेषामविशेषे कर्मैक्यमिति या कर्मसु नीतिस्सैवनीतिः। चोदनादेरभेदात् तेनैव आदावुदितं शाखान्तरनयं श्रुत्यैवाक्षिष्य -- पूर्वोक्ताञ्चोदनादेः चोदनासंयोगरूपारव्यानामभेदात् अविशेषात् कर्मकाण्डेनैव उक्तं शाखान्तरनयं सर्वशाखा प्रत्ययन्यायं श्रुत्यन्तर्गतभेदकप्रमाणेनैवाक्षिण्य। भेदकान्यार्थतोरक्यत्या --भेदकत्वेनोपन्यस्तानामविशेषपुनश्श्रवण प्रकणान्तरव्रतविशेषयुक्तपुरूषोपदेशनियमरूपाणां अन्यारथतोक्यी प्रतिपत्त्तरप्रतिपत्त्यर्थत्ववेदविद्याङ्गत्वमूलकतदुपदेशविषयत्वरूपार्थान्तरार्थत्वप्रतिपादनेन। तम् -- शाखान्तरनयम्। भयः प्रतिसमधित --- पुनस्समाधिना स्थापयामास सूत्रकार इत्यर्थः।
	7.  शाखास्वित्यादि। शाखासु प्रक्रिया अन्या -- ब्रह्मविद्यावादिनीषु तासुतासु शाखासु प्रकरणमन्यत्। अत्र अविशेषं पुनश्श्रवणमपि द्दष्ठम् --- यत् प्रकरणान्तरमविशेषपुनश्श्रवणञ्च कर्म्भदकत्वेन कर्मकाण्डोपन्यस्तम्, तदत्र द्दश्यत इत्यर्थः। ततः ---- भेदकप्रमाणसद्भावात्। अध्येतृभेदात् युक्तम् -- प्रतिपत्तृभेदादुपन्नम्। न तु विद्याभदकम्। यत्र प्रतिपत्तन्तराभावस्तत्रैवाविशेषपुनश्श्रणं प्रकरणान्तरञ्चभेदकम्, .यत्र प्रतिपतन्तरं द्दश्यतं तत्र तयोस्तार्थ्यभेवेति भावः। तेषामेवेति क्कचिद्वाक्यादुपजनिता भेदशङ्का तु अयुक्ता -- तेषामेवैतां ब्रह्मवििद्यां वदेत शिरोव्रतं विधिवद्यैस्तु चीर्णम्, इति शाखाभेदे श्रुतात् वाक्यात् शिरोव्रतवतामाथर्वणिकानामेव विद्योपदेशप्रतिपादकात् जनिता विद्याभेदाशङ्का तु न शाध्वी। तद्वतेन -- स्वाध्यायाङ्गव्रतभूतेन शिरोव्रतेन सह। अन्वयोक्तेः -- ब्रह्मविद्यापादार्थस्यान्वयाभिधानात्, तेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् इति वाक्ये स्वाध्यायाङ्गभूताशिरोव्रतेन सहाङ्गाङ्गिभावेन सम्बन्धाभिधानात्।
 इह -- अस्मिन्वाक्ये। ब्रह्मविद्यापदं स्वाध्याये हि भवेत् -- ब्रह्मविद्यापदं वेदस्तत्वं तपो ब्रह्म इति निघण्टुपाठात् आथर्वणवेदामित्मकां विद्यामित्यर्थगत्या स्वाघ्यायप्रतिपादकमित्यर्थः। शिरोव्रतस्य स्वाध्यायङ्गत्वं तु
'इदमपि वेदव्रतेन व्याख्याताम् ' इति समाचारारख्यग्रन्थवाक्ये शिरोव्रतस्य शिरोव्रतेन व्यारव्यातम् तद्वदिदमनुष्ठेयमिति अतिदेशवाक्यं हीदम्। किञ्च नैतदचीर्णव्रतोऽधीयीत इति व्यतिरेकविधया व्रतशाब्दितस्य शिरोव्रतस्याध्ययनकर्मभूतवेदसम्बन्धावगमाञ्च। चिन्तामणिकारास्तु -- अत्र ब्रह्मविद्यापदं स्वाध्यायवाचकम्व नपुनर्विद्यावाचकमेव नपुनर्विद्यावाचकम्, नैतदचीर्णव्रतोऽधीयीतेति वेदव्रतेन वेदाध्ययनस्यान्वयोक्तेरित्यर्थः इत्यभ्यधुः।।
	8. रूपैक्यादित्यादि। रूपैक्यादैक्यसिद्धौ किमितरदुपसंहार्यम् --रूपैक्यात् विद्यैक्येसिद्धे सति किमन्यदुपसंहार्यम्। रूपैक्यस्यैववोपसंहार्यत्वे रूपैक्यात् विद्यैक्यं विद्यैक्याद्रुपैक्यमितीतरेताराश्रयत्वं रूपैक्यात् विद्यैक्यं विद्यैक्यात् वेद्याकारूपगुणोपसंहारो गुणोपसंहारो गुणोपसंहारातद्रुपैक्यमिति चक्रकं वा आपतेत्। अन्यो गुणश्चेत् -- वेद्याकारादन्योगुण उपसंहार्य इति चेत्। भेदो न स्यात् --तस्याविरूद्धत्वे वेद्याकार3ादन्यत्वासिद्धया विरूद्धगुणत्वस्याङ्गीकार्यत्वात् तत्तद्विद्यासु व्यवस्थितानां परस्परभेदकानां गुणानां परस्परमुपसंहारे विद्यानां भेदो न स्यादित्यर्थः। विकल्यम् --विकल्पशब्दो भेदपरः, हितार्थयत्प्रत्ययस्साधकवचनः। भेदसाधकमित्यर्थः। तत् -- विद्यान्तरस्यासाधारणं रूपम्। इह ---अस्मिन् विद्याविशेषे। किम् --अत्र किमितिप्रतिक्षेते। न भवत्येव। विद्यान्तरस्यासाधारणं रूपं विद्यान्तरे न भवतिहीति भावः। तेन - एवमुपपादनेन। चिन्ता --भेदाभेदचिन्ता। अफला --गुणोपसंहारानुपसमहारार्थां न भवतीति निष्फलैव। इति चेन्न। वेद्याकारैक्यम्, 
ऐक्यं दिशति -- विद्यैक्यमापादयति। वेद्याकारैक्यमनुपसंहार्यमेव प्रागेव सिद्धत्वात्, तेन च चक्रकान्योन्याश्रयाविति भावः। तदधिकं किञ्चित् अङ्गमाकृष्यते -- तथा च विद्याया ऐक्ये सिद्धे तदाधिकं विद्याया ऐक्यापादकाकारादन्यदेव किञ्चिदङ्गमाकृष्यते उपसंह्यियते। तञ्चापि तत्तच्छाखासु सर्वत्र श्रुतं चेदनुपसंहार्यमेव श्रुतत्वात्। क्वचिदेव श्रुतं चेत् विद्यैक्यात् शाखान्तरेऽष्युपसंहर्तव्यमिति भावः। कर्मण्यष्येवमेव भेदकांशातिरिक्तो हि उपह्यतिविषयः कर्मकाण्डेऽण्येवम्प्रकारेणैव भेदकगुणातिरिक्त एवोपसंहारविषयो गुणस्स्वीकृत इत्यर्थः। अयमाशयः --- कर्मस्वपि परस्परविरुद्धो धर्मो नोपसंहार्यः। रूपाद्यैक्यादैक्ये सिद्धेऽपि तदैक्यापादकञ्च रूपं पूर्वमेव सिद्धत्वान्नोपसंहार्यम्। तद्वयतिरिक्तञ्च रूपमेकत्रैव प्रतिपन्नञ्चेत् इतरत्रोपसंहार्यम्। तञ्चोभयत्रापि प्रतिपन्नंचेत् नैवोपसंहार्यमिति न्यायवित्सम्मतो मार्गः। स एव विद्यास्वष्यनुसर्तव्य इति न कापि हानिरिति।।
	3.3.2. 
	 9.  प्राग्वदित्यादि। प्राग्वत्--वैश्वानरविद्यावत्।शाखाविभेदेऽपि-- वेदभेदे सत्यपि।चोदनाद्यैः-- चोदनासंयोगाख्याभिः।  ताध्क् --शाखान्तरस्थोद्गीथतुल्या। एकाकारचोदनासंयोगासख्यायुक्ततया भिन्नशाखाम्नातापि परस्परतुल्यतया भासमानेत्यर्थः। उपशमितभिदा-- अतएव अनवधार्यमाणपरस्परभेदा। उद्गीथविद्या एका स्यात्। तदसत्। उभयथा रूपभेदोपलब्धेः-- एकधा रूपभेदोपलब्दावपि विद्याभेदस्स्यात्, किमुतोभयथा रूपभेदोपलब्धाविति भावः। कथमित्यत्र तामेव दर्शयति-- गातेत्यादिना। गाता गेय़ञ्च--एकस्यां शाखायां गाता उद्गाता  अध्यस्तप्राणभावउपास्यः, अपरस्यां तु शाखायां उद्गीथाख्यं गेयमध्यस्तपराणभावउपास्यम्, अयमेकोभेद इति दर्शयितुञ्चकारः । गेये सकलम् -- एकस्यां गेये उद्गीथे सकलं सर्वोशजातमुपास्यकोटयन्तर्भूतम्, वाजसनेयेके कृत्स्नोद्गीथोद्गानकर्तद्गातर्यध्यस्तप्राणभावेनोपासनोपासनविधानेन कृत्स्नोऽण्युद्गीथांश उपास्यकोटथन्तर्भूत इत्यर्थः। गेये असकल्ञ्च --अन्यस्यां गेये उद्गीथे असकलं असम्पूर्णं एकांशात्मकं गेयमुपास्यम्। छान्दोग्ये 'ओमत्येतदक्षरमुद्गीथमुपासीत' इत्युद्गीथावयवभूतप्रणवोपासनप्रकमपूर्वकमुपर्युपरि तस्यैवोपासनभेदविधानात् तन्मध्यप्रविष्टैतदुपासनेऽपि उद्गीथावयवभूतप्रणवस्यैवोपास्यत्वमित्यर्थः। अयं द्वितीयो भेद इति दर्शयितुं द्वितीयश्चकारः। इति वैषम्यसिद्वौ-- एवं रूपभेदद्वयेन विद्याभेदसिद्वौ सत्याम्। शेषाभेदोऽप्यभेदं न गमयति-- अवशिष्टानां चोदनादीनां त्रयाणामभेदोऽपि अभेदावगतिहेतुर्न भवति। तत् कुत इत्यत्राह --भिदात्वित्यादि। एकभेदेऽपिभिदातु सिध्येत्-- संयोगरूपचोदनाख्यासु प्रधानस्य रूपस्यैकस्य भेदेऽपि भेदस्सिध्येदेवेत्यर्थः। इत्थं खलु तान्त्रिकव्यवस्था संयोगरूपचोदनाख्यासु प्रधानस्य रूपस्यैकस्य भेदेऽपि भेदस्सिध्येदेवेत्यर्थः। तद्वदत्रापि प्रधानभूतस्य रूपस्यैकस्यापि भेदे सिद्वे विद्याभेदोऽङ्गीकर्तव्य एव। अत्र पुनः प्रधानस्य रूपस्य भेद उभयथा दृस्यते। तेन सुतरामपि विद्याभेदस्सिद्व इति भावः।। 
	10. छन्दोगोद्गीथशब्द इत्यादि। छन्दोगोद्गीथशब्दः -- छन्दोगानां 'तद्ध देवा उद्गीथमाजहुरनेनैनाभिहनिष्यामः' इति च्छान्दोग्योद्गीथप्राणविद्याप्रकरणपठित उद्गीथशब्दः। प्रक्रमादिप्रसिद्धेस्तदवयवपरः --उपक्रमप्रभृतिषु प्रदेशेषूद्गीथशब्दस्य तदवयवभूतप्रणवपरत्वप्रसिद्धेः उद्गीथावयवभूतप्रणवपरः। 'ओमित्येतदक्षरमुद्गीथमुपासीत' इत्युक्रमे प्रणवपरतयोद्गीथशब्दप्रयोगात् तदुपर्यष्येवं
 द्रष्टव्यम्। उपरितनवाक्ये उद्गीथशब्दस्य समस्तैकदेशस्यानुषङ्गः। वाजिनाम् -- वाजसनेयिनां तु। प्रकरणनियमाभावतः --- प्रकरणात्मकव्यवस्थापकाभावात्। उद्गीथशब्दः कृत्सनोद्गीथामिधायी स्यात् -- उद्गीथशब्स्य प्रस्तावोद्गीथप्रतिहारोपद्रवनिधनारव्यसामभक्तिपञ्चकेकतमांशवाचित्वेन तमंशं सकलममिदधातीत्यर्थः। तत्कर्त्र्ता --उद्गीथस्य कर्त्रा उद्गात्रा। साधनीये -- सम्पादनीये। द्विषदुपशमने --शुत्रुपराभवे। तत्फलत्वक्त्यबाधात् -- दण्डिता जितमिति विषये दण्डेन जितामित्युक्तौ तृतीयया दण्डस्य जयसाधनत्वावगतिवत् 'उद्गीथेनात्ययाम' इत्यत्रोद्गीथकर्त्रुद्गातृसाधयेऽपि शत्रुपराभवे नागृहीतविशेषणेतिन्यायेन उद्गीथस्य साधनात्वावगमात् शत्रुपराभवे तत्फलत्वोक्तेर्बाधाभावादित्यर्थः। एषाम् --वाजीनाम्। प्रक्रमस्था -- 'हन्तासुरान् यज्ञ उद्गीथेनात्ययाम' इत्युपक्रमपठिता। उद्गीथोक्तिश्च। गातरि -- उद्गातरि। उपचरितवती न --औपचारिकप्रवृतिमती न भवति। उद्गीथारव्यसामभक्तिरूपशक्यार्थं परत्वेनैव वाक्यार्थोपपत्तिवर्णनादुद्गातृ 
लक्षणा नाङ्गीकार्येति भावः।।
	11. यद्यपीत्यादि। मोक्षशास्त्रे -- मोक्षतत्साधनतदुपयुक्तार्थप्रतिपादकेऽस्मिन् शारीरकशास्त्रे तत्र च
 ब्रह्मोपासनविचारप्रकरणे। परपरिभवनाद्यैहिकार्थप्रयुक्ता -- शत्रुपराभवादीरूपैहिकफले साधनत्वेन श्रुत्या विहिता। अत एव अब्रह्मविद्या --- ब्रह्मवुद्याभिन्ना उद्गीथविद्या। यद्यपि, न ग्राह्या --न विचारणीया। तदपि -- तथापि। समतया-- संयोगरूपचोदानारव्यविशेषादिति न्यायेन तुल्यतया। तत्परीक्षेति -- उद्गीथविद्याविचारः क्रियत इति। केचित् --- एकदेशिन ऊचुः। अन्ये तु। विद्या -- उद्गीथविद्या। काम्यापि --- फलान्तरार्थापि। अनिष्टव्यपनयनमुखैः -- विद्यानुष्ठानविरोधिवादप्रवर्तकपुरूषपरिभवप्रमुखैः। ब्रह्मविद्योपयुक्तैः --अत ए विरोधिनिवृतिद्वारा ब्रह्मविद्यासहकरिभिः। तत्तत्साध्यप्रभेदैः --तत्तत्फलविशेषैः। समुचितालोचना भवतीत्याहुः --उपयुक्तार्थविषयतयोचितविचारैवेत्याहुः।।
	12. अज्ञातब्रह्मतत्व इत्यादि। अज्ञातब्रह्मतत्वः -- अज्ञातब्रह्मस्वरूपयाथात्म्यः पुरुषः। कुत्रचित् ब्रह्मद्दष्टिं कथमिव विमृशेत् -- उद्गीथादिषु ब्रह्मत्वेनोपासनं कथमिवावलम्बेत। तस्मत् -- उद्गीथादिषु ब्रह्मद्दष्टोर्ब्रह्मज्ञानसापेक्षात्। तत्ताद्दशीनाम् -- ब्रह्मद्दष्टिरूपाणामुद्गीथादिविद्यानाम््। अगतेः --अगत्या। अत्र मीमांसनं समुचितं स्यात्  ---आस्मिन्ब्रह्मकाण्डे विचारणमुचितं भवेत्। अयमेकस्समाधिः। समाध्यन्तरमाह -- आदध्युरित्यादिना। कर्मणां स्वफलवितरणे वीर्यवत्त्वातिरेकमादध्युश्च  --- विद्याह्गाकर्मणां स्वफलमूतब्रह्मविद्याविरोधिमवोमलिन्यनिवर्तनादौ अप्रतिबद्धफलत्वरूपवीर्यवत्त्वातिशयं उद्गीदिविद्याः विदध्युः खलु।'यदेव विद्यया करोति श्रद्धयोपनिषदा तदेव वीर्यवत्तरं भवति' इति श्रुत्या 'पृथग्घ्यप्रतिबन्धः फलम्' इति सूत्रेण च ताद्दशफलनिर्णयादिति भावः। तत् -- तस्मत्। ब्रह्मध्यानार्थकर्मातिशयजननतः प्रस्तुतापेक्षितम्--- उक्तरीत्या ब्रह्मविद्याङ्गकर्मसु प्रबलकर्मान्तरप्रतिबन्धाभावेनाविलम्बेन स्वफलवितरणरूपातिशयजननेन प्रकृतब्रह्मविद्योपयुक्तमेवोद्गीथादिविद्याविचारणमिति।।
	   3.3.3.
	   13. ज्यैष्ठ्यश्रैष्ठ्यादिसाम्य इत्यादि। ज्यैष्ठ्यश्रैष्ठ्यादिसाम्ये --छान्दोग्यवाजसनेयककौषीतकिब्राह्मणेषु ज्यैष्ठ्यश्रैष्ठ्यादिगुणानामुपास्याप्राणसम्बन्धितया श्रवणस्य साम्येऽपि। क्वचन -- छान्दोग्यवाजसनेकयोः। वासिष्ठ्यपूर्वं समधिकं भाति -- वसिष्ठत्वादिगुणजातमधिकं प्राणसम्बन्धितया प्रतियते। तेन -- कारणेन। इत्थंरूपभेदात् --एकत्र ज्यैष्ठ्यश्रैष्ठ्यवासिष्ठ्यादिगुणयुक्तः प्राण उपास्यः, अपरत्र ज्यैष्ठ्यश्रैष्ठ्यमात्रगुणकः प्राण उपास्य इत्युपास्थारूपभेदात्। बहुनिगमगता -- अनेकशाखास्वाभ्नाता। प्रकरणादिभेदोऽपि सिद्ध इति भावः। प्राणविद्या भिद्याताम् -- भिन्ना भवतु। मैवम् --
एवं मा शङ्कास्वेत्यर्थः। वागादितत्तद्गुणपरवशतावर्णनस्याविश्षात् --वागादीनां वाक्चक्षुश्श्रोत्रमनसां तेते गुणा वसिष्ठत्वप्रतिष्ठात्वसम्पत्त्वायतनत्वरूपास्तेषां परवशतायाः प्राणधीनताया वर्णन्स्य प्रतिपादनस्य अविशेषात्  तुल्यत्वात्। वागद्यौस्स्वस्वधर्मोपचरणम्  -- वाक्चक्षुश्श्रोत्रमनोभिस्स्वस्वधर्माणां वसिष्ठत्वप्रतिष्ठात्वसम्पत्त्वा यतन्तवरूपाणां उपचरणं छान्दोग्यवाजसनेयकयोः यदहं वसिष्ठास्मित्वं तद्वसिष्ठोऽसि यदहं प्रतिष्ठास्मित्वं तत्प्रतिष्ठासि यदहं सम्पदसि त्वं तत्सम्पदसि यदहमायतनमस्मि त्वं तदायतनमसि इत्यादिरूपेँणैव प्राणसम्बन्धितया समर्पणम्। अकृतम् --न कृतम्। कौषीतकिशाखायामिति शेषः।तावता -- वागादिभिरुपचारमात्राकरणेन। भेदो न स्यात् -- रूपभेदो विद्याभेदस्तत्कृतोऽपि न स्यात्। स्वस्वगुणानां प्राणाधीनत्वोपपादनतुल्यतया तेषां गुणनां प्राणसम्बन्धित्वं तादधीन्यरूपं सिद्धमिति भावः।।
	  3.3.4.
	   14. नानाशब्दादीत्यादि। नानाशब्दादीभेदादिति ब्रह्मविद्यां भिदुरां वक्ष्यति खलु --उत्तरत्रहि सूत्रकारः' नानाशब्दादिभेदात्' इत्येतत्सूत्रेण ब्रह्मविद्यां गुणभेदाद्भिन्नां वक्ष्यति किल। अन्यत् विद्यान्तरस्य प्रकरणपठितं रूपं अन्यत्र न योज्यम् -- तेन स्वप्रकरणपठिताद्रुपादन्यत् विद्यान्तरसम्बन्धि तत्प्रकरणपठितं रूपं गुणाजातं विद्यान्तरे न योज्यं हित्यर्थः। तस्मात् -- एवंन्यायमर्थोदानिर्णीतत्वात्। सत्यत्वपूर्वास्तदितरगूणवत् व्यवस्थापनीयस्स्युः -- सत्यत्वज्ञानत्वानन्तत्वानन्दत्वामलत्वरूपा गुणा अपि ऐश्वर्यादिगुणान्तरवत् यत्रयत्र येये 
पठितास्त्रतत्रतत्रैव तेते स्थापनीयाः। यद्विद्याप्रकरे ये पठितास्तस्यामेव तेऽनुसन्धेया इति। मैवम् -- एवं मा शङ्कीष्ठाः। इह -- शस्त्रे। ब्रह्मस्वरूपावगतिर्यतः - ब्रह्मस्वरूपनिश्चयो यस्माद्गुणजाताद्भवति। तत् -- गुणजातम्। सर्वास्वपेक्षयं हि -- सर्वविद्यास्वनुसन्धेयमेव। अयमाशयः --- लोके हि वस्तूनां गुणा द्विविधाः, तत्र स्वरूपनिरूपकाः केचित्, निरूपितस्वरूपविशेषकाश्चापरे यत् स्वरूपनिरूकं तत् वस्तुस्वरूपप्रसङ्गे सर्वत्रान्वेति यथा घटप्रसङ्गेषु घटत्वम्,निरूपितस्वरूपविशेषकं तु रक्तत्वकृष्णत्वदिकं तत्रतत्र व्यवतिष्ठते एवं स्वरूपनिरूपकत्वात् आन्दादीनि सर्वत्रानुवर्तन्ते परे पुनस्तत्रतत्र व्यवतिष्ठन्ते अतस्सर्वविद्यासाधारणयमेवानन्दादीनामिति। अत्र चिन्तामणिः -- ब्रह्मस्वरूपेति --- ब्रह्मस्वरूपावगातिर्यस्माद्भवति तत् स्वरूपवत् सर्वासु विद्यास्वपेक्षणीयमिति। अयमन्वारोहः। स्वरूपनिरूपकधर्मत्वात् स्वरूपप्रतिपत्त्यर्थमेवेति तत्वम्, इति। वस्तुतस्तु सत्यवादीनामपि तत्तद्विद्यानुसन्धेयागुणवत् व्यवस्थापनीयत्वे शङ्किते तेषां ब्रह्मस्वरूपप्रतिपत्त्यर्थं सर्वविद्यानिष्ठांनामण्येक्षणयत्वमेव,
 अतो न तेषां व्यवस्थावकाशः. अनुसन्धेयगुणां हि व्यवस्था, इमे तु सर्ववद्यानिष्ठैरपि इतरव्यावृत्ततया ब्रह्मस्वरूपविष्कर्षवेलायामेवानुसन्धेया इति समाहितमिति प्रतीयते। अत्र तत्वं तत्वविद एव विदाङ्कुर्वन्तु।।
15. सत्यत्वमित्यादि। विश्वहेतौ -- जगत्कारणभूते ब्रह्मणि। सत्यत्वम्। ब्रहुविधचिदचिद्विक्रियाजालहानेः ब्रहुविधस्य चिदचित्सम्बन्धितया द्दष्ठस्य विक्रियाजालस्य स्वरूपस्वभावविकारवर्गस्य हानेर्निवृत्या भवति। ज्ञानत्वं ज्ञातृभावात् -- कृत्यल्युटो बहुलम्, इति कर्तरिल्युट््प्रत्ययेन व्युत्पत्तौ वा तद्गुणसारत्वात्तु तद्वयपदेशः इति न्यायाश्रणेन व्युत्पत्तौ वा ज्ञानाश्रयत्वात्। स्वप्रकाशत्वतः  -- ज्ञनशब्दप्रवृत्तिनिमित्तभूतस्वप्रकाशत्वस्य ब्रह्मस्वरूपे विद्यमानत्वात्। स्वरबहुलतया च -- अर्थमेदकल्पनानुगुणप्रत्ययभेदकल्पनाय स्वरभेदे कल्पनीये ब्रहुलञ्छन्दसि इति स्वरादीनां बहुलत्वेन सङ्कटाभावाञ्च भवतीत्यर्थः। इह ब्रह्मणोऽन्यत्सर्वंतु त्रिद्वयेकाभिः प्रमितम् ---  इह लोके ब्रह्मभिन्नं सर्वमपि वस्तु यथायोगं तिसृभिः परिच्छित्तिभिर्द्वाभ्यां परिच्छित्तिभ्यामेकया वा परिच्छित्या परिच्छत्त्या प्रमितं परिच्छिन्नम्। तिसृभीः परिच्छिन्ना घटादयो देशतः कालतो वस्तुश्च परिच्छन्नत्वात्। द्वाभ्यां परिच्छिन्नः परमाणुरूपो जीवः, अणुत्वेन सर्वस्त्वनन्तर्यामित्वेन च। एकया परिच्छिन्नः कालो विभुत्वे नित्यत्वे च सति  केवलमनन्तर्यामित्वेन वस्तुपरिच्छिन्नत्वात्। सदा निर्मलानन्दधाभ्नस्तस्य -- सर्वस्मिन्नपि काले दुःखसंवलनसाति शयत्वादिरूपमलरहितापरिच्छिन्नानन्दाश्रयस्य ब्रह्मणः। तिसृभिरपि वियोगात् -- सर्वदेशसम्बन्धित्वात् सर्वकालसम्बन्धित्वात् सर्ववस्त्वन्तर्यामित्वाञ्च तिसृभिरपि देशकालवस्तुरूपाभिः परिच्छित्तिभि र्वियोगात्परिच्छेदनरूपसम्बन्धाभावत्। आनन्त्यम् -- सिध्यतीति शेषः। निर्मलानन्दधाभ्न इतिवचनं ब्रह्मगुणेषु प्राधान्यरव्यापनार्थम्।
     16. उक्तमित्यादि। ननु -- किञ्चिञ्चोद्यत इत्यर्थः। जन्मादिसुत्र्ते -- 'जन्माद्यस्य यतः' इति सूत्रे।निखिलडगद्धेतुता -- निखिलजगत्कारणत्वरूपम्। ब्रह्मलक्ष्म -- ब्रह्मण इतरव्यावर्तकमसाधारण धर्मरूपं लक्षणम्। उक्तम् --उक्तं खलु। तेनैव रूवरूपावगतिस्स्यात् -- तेनैव ब्रह्मस्वरूपस्येतरव्यावृततया अवगतिस्स्यत्। अतः इह सत्यतादि मुधा इति चेन्न  -- अत्र सत्यावादिकं निरर्थकमेवेति शङ्कयते चेतन्न युक्तम्। हेतोरीशस्य हेत्वन्तरगतविविधावद्यवर्गप्रसङगे शङ्कारूडे --जगत्कारणभूतस्य परमात्मनोलोकसिद्धकारणान्तरगते यो विविधावद्यवर्गः अचिति द्दष्टः स्वरूपविकारादिः, तत्संसृष्टचेतने द्दष्टः स्वभावविकारादिः, मुक्ते कादाचित्कज्ञानसङ्कोचादिः, नित्ये प्रसङ्गे ब्रह्मण्यपि स्यादित्यापादने  शङ्कारूठे शङ्कया प्रप्तो सति। क्रमेण -- सत्यज्ञानानन्तपदैरुदाह्यततत्तद्दोषविरोधितत्तदाकार समर्पणक्रमेण। इतरविभजनतः -- इतरेभ्यः अचित्तत्संसृष्टबद्धचेतनमुक्तनित्येभ्यो विभ्जनतो ब्रह्मणो व्यावर्तनात्। तस्य -- सत्यत्वादेः। साफल्यसिद्धेः -- साफल्यसिद्धया उक्तशङ्का न कार्येति पूर्वेणान्वयः। अत्रायं सत्यादिपदानामर्थतो व्यावर्तितम्। नामान्तरभजनार्हानस्थान्तरयोगेन तयोर्निरुपाधिकसत्तायोगरहितत्वात्। ज्ञानपदं 
नित्यासङ्कुचितज्ञानस्वरूपं नित्यासङ्कुचितज्ञानगुणकञ्च ब्रह्माह तेन कदाचित्सङ्कुचितज्ञानेभ्यो मुक्तेभ्यो ब्रह्म व्यावर्तितम्। अनन्तपदं देशकालवस्तुपरिच्छेदरहितस्वरूपं ब्रह्माभिदधाति तत्र सगुणात्वात् स्वरूपेण गुणैशचानन्त्यम्। तेन पूर्वपदद्वयव्यावृत्तकोटिद्वय विलक्षणेभ्यस्सातिशयस्वरूपगुणेभ्यो नित्येभ्यो ब्रह्म व्यावर्तितमिति।।
	 17. नन्वाध्यानमित्यादि। ननु -- प्रश्चे। शिरःपक्षपुच्छादिरूपैः -- शिरःपक्षपुच्छात्मप्रतिष्ठात्वेन प्रतिपादितैः। प्रियाद्यैरपि -- प्रियमोदप्रमोदानन्दब्रह्मभिरपि।आध्यानम् -- ब्रह्मानुध्यानम्। भवति खलु। अतः प्रियशिरस्वादीनामपि ब्रह्मणि नियतमनुसन्धानं स्यादिति शङ्का। बाढमित्यर्धाङ्गीकारे। तत्राङ्गीकृतांशमाह  -- तत्रेत्यादिना। तत्र -- भवदुक्तप्रियशिरस्त्वादिविषये। प्रियाद्येः -- प्रियमोदप्रमोदानन्दब्रह्मभिः। तदवगतिः -- सत्यत्वादिभिरिव ब्रह्मस्वरूपावगतिर्भवति। अतः-- कारणात्। तेतु  --तएव। सर्वानुवृताः -- सर्ववद्यास्वपि स्वरूपावगतिहेतुत्वेनानुगता भवन्तु। पुच्छाद्यंशोनिरंशे न भवति -- पुच्छशिरः पक्षात्मप्रतिष्ठारूर्पोऽशः अंसमेदरहिते ब्रह्मणि न भवितुमर्हति हि। उत्कृष्टत्वे तद्दृष्टिश्च न -- सर्वात्कृष्टब्रह्मस्वरूपे शिरःप्रभृतित्वेनारोपितानुसन्धान्मपि न युक्तम्। ब्रह्मद्दष्टिरुत्कर्षात्, इति न्यायेनोकृष्टे ब्रह्मण्यपकृष्टशिरआदिद्दष्टेरयोगादिति भावः। तस्मात् --शिरः प्रभतीनां स्वरूपासङ्गतत्वद्दष्टिविशेषणतायोग्यत्वरूपात् काराणात्। चित्याग्निरूपक्रमवत् --- पूर्वविकल्पः प्रकरणात्स्यात् इत्याद्युपरितनाधिकारणविषयवाक्यविषयभूतमवश्चिन्नामकचित्याग्नेर्यो रूपक्रमः मसाधीयन्तमनसाचीयन्त मनसैषु ग्रहा अगृह्मन्त मनसास्तुवन्त इत्यादिना क्रियमाणः उपयुक्ताग्न्याधानचयनग्रहणस्तोत्रशस्त्रादिक्लपनाक्रमः, तत्तुल्यम्। इह -- तैतिरीयकान्दमयविद्याप्रकरणेऽपि । ब्रह्मणि -- ब्रहग्रविदाप्नोति परम् इत्यादिना ज्ञापनीयत्वेन प्रक्रियमाणे परमात्मनि। रूपणं कृतं स्यात् बुद्धयारोहाय शिरआदित्वेन कल्पनं कृतं भवेदित्यर्थः।।
	18. आनन्दत्वप्रधानमित्यादि। कतिचित् ---- केचित्। इह --- अस्मिन् प्रकरणे। सौत्रमानन्दशब्दम् --  आनन्दादयः प्राधानस्य इति सूत्रस्थमान्दशब्दम्। आनन्दत्वप्रघाम् -- भावप्रधानं स्वरूपगतानन्दरूपत्वपरमित्यर्थः। विदुः -- उपलब्धवन्तः। केचित्, धर्मानन्दाभिधानम् -- तद्गुणसारत्वात् इति न्यायेनानन्दित्वमेवानन्दशब्दार्थ  इति धर्मानन्दाभिधायकम्। तदुभयवचनं वा इति पश्यन्ति-- यद्वा आनन्दत्वानन्दित्वोभयपरमिति योजयन्ति। द्वितीयपक्षे विकल्पेनाकारद्वयम्। केचिच्छब्दस्यावृत्त्या धर्मानन्दाभिधानमपि केषाञ्चित्पक्षतया कल्पयितुं शक्यते तथा सति पक्षत्रयम्। ज्ञानोक्तौ च -- ज्ञानशब्देऽपि। एतत् -- ज्ञानत्वपरत्वज्ञानित्वपरत्वतदुभयपरत्वपपक्षद्वयपक्षत्रय परिकल्पनम्। एवम्  -- पूर्वाक्तरीया। योजनीयमिति शेषः। एवं पक्षभेदानुक्त्वा एतदधिकरणे भाष्यकारामिमतं वैशद्याय दर्शयति -- तदितरमतेत्यादिना। तदितस्समता यावता न शङ्क्या स्यात् तावद्धर्मानु वृत्तिर्बहुभजनपदे ब्रह्मणि अत्र स्थाष्यते-- ब्रह्मस्वरूपप्रतिपत्तिवेलायां ब्रह्मव्यतिरिक्तार्थसाम्यश्ङ्का यावता विशेषणेन न स्यात् तावद्धर्मानुवृत्तिस्सर्वब्रह्मविद्यावेद्ये ब्रह्मण्यनुसन्धेयेत्यस्मिन्नधिकरणे स्थाष्यते। तथानु सन्धेयाश्चैते धर्मास्सत्यत्वज्ञानत्वानन्तत्वा -- नन्दत्वामलत्वरूपाः पञ्चैव, तथा भाष्य एवाभिधानात्। ज्ञानानन्दशब्दयोर्ज्ञानित्वानन्दित्वानन्दत्वोभय परत्वमेवाचार्यसम्मतमिति भाति ज्ञानत्वं ज्ञातृभावात् स्वरबहुलतया स्वप्रकाशत्वतश्च इति व्यवाहितपूर्वश्लोकेऽनुगृहीतत्वादिति।।
*3.3.5.
	19. आचामेदित्यादि। इह प्राणविद्यावत आचामेदिति विधेरपूर्वाचमनं स्यात् -- प्राणविद्याप्रकरणे तद्धिद्यानिष्ठस्य अशिष्यन्नाचामेत् इति विधेस्स्मृत्याचारादिप्राप्ताचमनादन्यदेवापूर्वमाचमनं भवेत्। स्मृत्याचारप्राप्तास्याचमवस्यैवात्र विधाने विधेरप्राप्तार्थत्वं न स्यादिति भावः। मैवम् --एवं मा शङ्किष्ठाः। स्मृत्यादिसिद्धेः -- भोजनाङ्गस्याचमनस्य स्मृत्यादिसिद्धत्वात् तस्य विधानायोगात् आचमनान्तस्य विधाने गौरवात्। प्राणवासस्वद्दष्टिः परमनुविहिता -- आचमनीयास्वष्सु 
प्राण्वासस्वानुसन्धानमपूर्वमेव विधीयते। भुञ्चीतेत्यादित्या प्राप्ताधात्वर्थविष्ठोऽपि विधिर्धटते --- स्नात्वामुञ्चीतेत्यादाविव प्राप्ताधात्यर््थनिष्ठतया प्रतीयमानोऽपि विधिरप्राप्तास्नानादिपरतानयनेनेवोक्तप्राणवासस्वा नुसन्धानपरतामनयनेन युज्यते। प्राणविद्या प्रागुक्ता -- प्राणविद्या सर्वाभदादन्यत्रेमे इत्यधिकरणे भेदाभेदानिर्णयाय प्रतिपादितैव। अस्यास्तदिदमङ्गं त्ववसरे चिन्तितम् -- अस्याः प्राणविद्ययाः उक्तरीत्या प्रतिपादितमाचमनीयास्वष्सु प्राणवासस्त्वानुसन्धानरूपमङ्गमस्मिन्नवसरे विचारितम्। तेनाधिकरणभेदोपपत्तिरिति भावः।।
	20. आदावन्तेचेत्यादि। अत्रादावन्ते चाभिहितो वासः परिधिर्मन्यतिश्च द्दष्ठ्ये -- प्राणविद्याङ्गप्रकरणे 'किं मे वासो भिवष्यतीत्याप इति' इत्युपक्रमे 'तस्माद्वा एतदशिष्यन्तः पुरस्ताञ्चोपरिदधति' इत्युपसंहारे चोको वासःपरिधिर्वासः परिधानं मन्यतिश्च एतमेव तदनमनग्नं कुर्वन्तो मन्यन्ते इति मनधातुश्च द्दष्ट्यै द्दष्टिविध्यर्थएव। सा च -- आचमनीयास्वष्सु प्राणवासस्त्वद्दष्ठिश्च। आराध्यप्रियार्था -- आचमनस्य यथा आराध्यप्रीत्यर्थत्वमेवमियमप्याराध्यप्राण - देवताप्रीत्यर्थैव। गत्यलाभिनन्द्या स्तुतिरिह न भवेत् -- गत्यन्तरालाभस्थले ग्राह्य स्तुतिः अप्राप्तार्थसम्भवयुक्तेऽस्मिन् प्रकरणे न भवेदेव। परिदधतिगिरा-- 'अद्भिः परिदधति' इति वचनेन। अपूर्वभावात्--  अपूर्वस्य अप्सुवासस्त्वानुसन्धानरूपस्यार्थस्य भावात् विद्यमानत्वात्। तद्विधानाभिसन्धिश्च युक्तः --अप्सु प्राणवासस्त्वानुसन्धानविधानाभिप्रायः प्रकरणसुगमत्या युक्त एव। सद्भिराराधनीयः प्राणश्च-- विद्यानिष्टैः पूजनीयः प्राणश्च। अद्भिः परिहितवसनो युज्यते-- अद्बिर्लबधवासा एवाराधितुं यज्यते। आराधनीयदेवताया वस्त्रप्रदानं हि प्रधानाङ्गमिति भावः।।340।।
*3.3.6.
	21. शाखैक्य इत्यादि।शाखैक्येऽध्येतृभेदो न भवति--वाजसनेयकेऽग्निरहस्ये बृहदारण्यके च शाण्डिल्यविद्या आम्नाता तत्र ' समिधो यजति ' इत्यादाविव अविशेषपुनश्श्रवणात् विद्याभेदस्स्यात्, नचाध्येतृभेदादविशेषपुनश्श्रवणमिति न तेन भेदस्स्यादिति वाच्यं शाखैक्ये सिद्वे सत्यध्येतृभदोऽस्तीति न वक्तुं शक्यते। कश्चिदन्यो गुणो न विधेयः-- तेन गुणविधानार्थं पुनरभिधानमिति च न वक्तुं युद्यतइति भावः। तस्मात् -- भेदकस्याविशेषपुनश्श्रवणस्यान्यपर्यासम्भवात्।इह --प्रकरणे। पुनः उक्ताविशेषश्रवणं विद्यां किं न विभिन्द्यात्  -- एकत्रोक्तेऽपि पुनश्चोक्तादविशेण श्रवणं विद्याभेदकं कुतो न स्यात्। मैवम्-- एवं मा शङ्किष्ठाः। यद्यष्स्या अनूक्तिस्तु गुणविधये न कल्पते --- अत्र गुणविधिर्नास्तीति भवतोक्तं तत्तथैक्तं विधेयस्य गुणान्तरस्यादर्शनात् अतोऽस्या विद्याया अनुवादो न गुणविध्यर्थः कल्पते। तथापि व्यसनसमसनन्यायतस्तु व्यक्त्यै सौकर्यश्च -- अनूक्तिः कल्पत इत्यनुषङ्ग। तथापि समसनेन सङ्ग्रहेणोक्तस्यार्थस्य व्यसनेन विस्तरेण कथनन्यायेन विद्याया अनुक्तिर्विवच्याभिधानेनोक्तार्था भिव्यक्तयै शिष्याणां सौकर्याय कल्पत एव। अतः ऐक्यसिद्धेः -- तस्मात् द्वयोर्विद्ययोरैक्यसिद्धेः। मैवमिति सम्बन्धः।।
	22. छन्दोगैरित्यादि। छन्दोगैः, वाजिभिश्च -- वाजसनेयिभिश्च। शाण्डिल्यविद्यास्फुटमनुपाठिता भाति। इह -- विष्ये।भाष्यकारैः,भेदाभेदावमर्शस्तु  -- विद्यामेदाभेदविचारः। किमिति न सन्दर्शितः। तत् -- तत्र भेदाभेदविचाराकणनिमित्तम्। ब्रूमः। यत्र यत्राधिकपरिठनं तत्रतत्राधिकानामन्तर्भावादियुक्तौ -- वाजसनेयके वा छान्दोग्ये वा यत्रयत्र वशित्वाद्यधिकपरिपठनं द्दश्यते तत्रतत्राधिकानां गुणानां सत्यस्ङ्कल्पत्वादिगुणान्तर्भावादियुक्तौ सत्याम्। अधिकमनधिकं वेति साधारणोक्तेः --- अधिकं वा अनधिकं वेति साधारणोक्तेर्युक्तत्वादित्यर्थः। एकत्र निर्णीतन्यायसिद्धार्थस्य पूनरभिधानापेक्षभावादित्यर्थः।।

	 23. स्थानद्वन्द्व इत्यादि। वाजिभिः स्थानद्वन्द्वे वशित्वप्रभृतिविरहिता तद्युता च शाण्डिल्य विद्या अधीता -- वाजसनेयिभिरग्निरहस्यबृहदारण्यतरूपस्थानद्वये क्रमेण वशित्वादिगुणविरहिता 
वशित्वादिगुणयुक्ता च शाण्डिल्यविद्या आम्नाता। तत्-- तसमात् एकत्र वशित्वादिगुणविरहिततया अपरत्रतद्गुणयुक्ततयाचाम्नानेन गुणाधिक्येन रूपभेदात्। इह -- विद्याद्वये। भिदुरता कल्पनीया -- परस्परभिन्नविद्यात्वं कल्पनीयम्। इति चेन्न -- एवमुच्यते चेन्नैतद्यक्तम्। आरण्योक्तं वशित्वाधपि सत्यसङ्कल्पताया विततिः खलु -- बृहदारण्यकोक्तं वशित्वादिगुणजातं सत्यसङ्कल्पत्वरूपगुणविवरणमिति भवतापि सम्मन्तन्यमेव किल। किं तत इति चेत् सा अग्नेः रहस्ये
अधीता -- वशित्वादिकं बृहदारण्यकोक्तं गुणजातं यद्विवरणरूपं सा सत्यसङ्कल्पता अग्निरहस्ये समाम्नाता। अधिकविरहतोऽपि -- अतः उक्तरीत्या रूपाधिक्याभावत् विवरणविवरणिरूपत्वादिहेत्वन्ताराञ्च। अत्र्त विधैक्यबाधो न --आरण्यकाग्निरहस्ययोर्विद्यैक्याबाधकं नास्ति प्रयुत साधकमेवास्तीति भावः।।
*3.3.7.
	 24. अक्ष्यादित्येत्यादि। अक्ष्यादित्योपलक्ष्ये भगवति भजनं चोदनादेरभेदात् एकं स्यात् - बृहदारण्येके 'तद्यत्सत्यमसौ स आदित्यो य एष एतस्मिन्मण्हले पुरूषो यश्चायं दक्षिणेऽक्षन्' इत्युपक्रम्य 'तस्योपनिषदहरित्यधिदैवतम्' तस्योपनिषदहमित्यध्यात्मम् इत्यादिवाक्यस्थले अक्ष्ण्यादित्ये चोपास्ये भगवति परमपुरूषे विहितमुपासनं चोदनादेरविशेषादेकविद्यात्मकं स्यात्।तेन नाम्नोरनिसतिरिति--एवमेकविद्यात्वेन तत्राम्नातयोरहरहमितिनाम्नोर्द्वयोरपि स्थानद्वयेऽष्यनुसन्धानं न त्वेकत्र्तैवेति व्यवस्थेति। न --न साध्वेतत्। तत्स्थत्वबुद्धयै हि स्थानमुपादशिति -- भगवतस्तत्तस्थानावस्थित्वतत्वेन उपासनार्थं हि अक्षिरूपमादित्यरूप़ञ्चेति स्थानमुपदिशति। न चेत् -- स्थानस्योपास्त्यर्थत्वाभावे केवलं निरर्थकोपदेशशश्चेत्। रूपातिदेशो न स्यात्  तर्हि तत्स्वरूपमपि ताद्शमेव निरर्थकमेव स्यात्। योजनान्तरं भाति; न चेत् -- एवमुपासनामेदो नाह्गीक्रियत इति चेत्। रूपातिदेशो न स्यात्  -- तस्यैतस्यतदेव रूपं यदमुष्य रूपम् इत्यादिना रूपातिदेशो न स्यात्। स्वतो ह्मप्राप्तावतिदेशेन प्राण्त्यपेक्षा अतोऽनेनैव रूपातिदेशेनानयोर्विधयोर्गुणोपसंहारो नास्तीति स्पष्टमवगम्यते। एतदधिकरणे 'दर्शयति च' इति गुणास्तसूत्रभाषित एवायमर्थः। तस्मादर्काक्षियोगादहरहामति तन्नामनी स्थापनीये -- आदित्याक्षिरूपस्थान्भेदयोगात् आदित्यमण्डलान्तर्वर्तिभगवदुपासने अहरितिनाम अक्ष्यन्तर्वर्तिभगवदुपासने अहमितिनाम, एवं तन्नामनी व्यवस्था अनुसन्धेये इति।।
	*3.3.8.
	  25.  सम्भृत्यादिरित्यादि। सम्भृत्यदिर्गुणैधः प्रकरणपठनाभावतस्सर्वविधास्वन्वीयेत-- तैत्तिरीयके राणायनीयानां खिलेषु च 'ब्रह्मज्येष्टा वीर्य सम्भृतानि ब्रह्माग्रे ज्येष्टं दिवमाततान। ऋतस्य ब्रह्म प्रथमोत जज्ञे तेनारेहति ब्रह्म णा स्पर्धितुं कः।।' इतयादिवाक्येषु पठितो ज्येष्टवीर्यसम्भृत्यादिको गुणवर्ग एकविद्याप्रकरणपाठरूपव्यवस्थापकाभावात् सर्वास्वपि विद्यास्वनुसन्धेयस्स्यात्। इति चेन्न--वइत्युच्यते चेन्नैतत्साधु। अगतिकतो लिङ्गतः क्वचित् स्थापितत्वात्-- लिङगस्यागतिकत्वमनन्यथासिद्वत्वम्, तदेव हि प्राबल्यहेतुः तादृशाल्लिङगात् क्वचिद्विद्याविशेषे. स्थापितत्वात् न सर्वविद्यान्वयित्वमित्यर्थः। एतद्विवरणमेवोपरि, अल्पस्थानासु विद्यास्वघटितपुषस्स्वोचितस्थानवृत्तेर्द्युव्याप्तेः एकमन्त्रे  सहपठनवशात् -- ह्ररदयाद्यल्पस्थानकासु विद्यासु असंयोज्यस्वरूपत्वात् स्वोचितविपुलस्थानकविद्यान्विताया द्युव्याप्तेर्दिवमाततानेत्युक्तस्वर्गलोकादिसकलजगद्वयाप्तिरूपगुणस्य एकमन्त्रे सहपाठरूपहेतोः। अन्ये-- ज्येष्टवीर्यसम्भृत्यादयोऽपि गुणाः।तत्समस्थानिनः--तया सहैकस्थानिनस्स्युः। सा यस्मिन्स्थानेऽनुसन्धीयते तत्रैवान्येऽपि गुणा इत्यर्थः।।345।। 					  

	*3.3.9.
	   26.आख्याद्यैक्यादित्यादि। पुरुषविषययोः-- उपासकपुरुषशरीरात्मगुणादिविषययोः। विद्ययोः -- तैत्तिरीयके 'तस्यैवं विदुषो यज्ञस्यात्मा यजमानः' इत्यारभ्यः 'महिमानमित्युपनिषत्' इत्यन्तेन छान्दोग्ये 'पुरुषो 
वाव यज्ञः'  इत्यारभ्यः 'ज्योतिरुत्तमम्' इत्यन्तेन चाम्नातयोः पुरषविद्याभिधानयोर्द्वयोर्विद्ययोः। आख्याद्यैक्यादभादः-- पुरुषविद्येति द्वयोर्विद्ययोर्नामैक्यात् यज्ञाङ्कल्पनारूपस्य रूपस्य चैक्यात् तैत्तिरीयके फलस्याश्रवणात् छान्दोग्ये 'प्र ह षोडशं वर्षशतं जीवति' इत्युक्तया षोडशोत्तरशतवर्षजीवितवित्वरूपायुष एव स्थलद्वयोऽपि फलत्वेन कल्पनीयत्वत् फलसंयोगश्च चैक्यात् द्वयोरपि विद्ययोरैक्यं स्यात्। इत्युक्तम्। इह यज्ञाद्याकारक्लृप्तेर्विषमतया रूपभेदप्रसिद्वेः -- स्थलद्वयेऽपि यज्ञाद्याकारभुतानां प्राप्तस्सवनादीनां या क्लृप्तिस्तस्या वैषम्येण रूभादस्य प्रकर्षेण सिद्वत्वात्। 'यत्सायं प्रातर्मध्यन्दिनञ्च तानि स्वनानि' इति सायं 
प्रातर्मध्यन्दिनानां सवनत्रयत्वेन कल्पनं तैत्तिरीयके कृतम्। त्रेधो विभक्तं पुरुषायुषं छान्दोग्ये श्रुतानामशिशिषादीनां दीक्षादित्वकल्पनं  तैत्तिरीयके न कृतम्। यजमानपत्न्यादिकल्पनञ्चान्यथा। अतो यज्ञाद्याकारक्लृप्तेर्भिन्नभिन्नतया रूपभेदादित्यर्थः। तैत्तिरीये तादर्थ्यात् परबजनफलं मुक्तिरत्राप्1यनूक्ता-- तैत्तिरीयशाखायां 'तस्यैवं विदुषः' इत्यनुवाकानातपुरुषविद्यायाः पूर्वानुवाके 'ओमित्यात्मानं युञ्जीतः' इति प्रतिपादितब्रह्मविद्याशेषत्वात् पूर्वानुवाकोक्तपरमात्मभक्तिफलभूता मुक्तिरस्यामप्यङ्गविद्यायामनुद्यते।अङ्गिफलमेवाङ्गस्यापि फलमित्यर्थः।  छान्दोग्ये तु पूरणमायुः फलम् -- 'प्र ह षोडशं वर्षशतं जीवति' इति प्रतिपादितं पूरणमायुश्छान्दोग्ये पुरुषविद्यायाः फलम्। इति तयोस्संयोगभेदो भाति-- एवमुक्तक्रमेण तयोर्द्वयोः पुरुषविद्ययोर्ब्रह्मविद्याङ्गत्वेन ब्रह्मप्राप्तिफलकत्वपूर्णायुः प्राप्तिपलकत्वाभयां फलसम्बम्दन्धभेदः प्रतीयत इति।।346।।
		27. स्पष्ट इत्यादि। रूपादिभेदे  स्पष्टे--पूर्वश्लोकदर्शितक्रमेण यज्ञाङ्गकल्पनादिरूपरूपभेदे             स्पष्ट सति। नामसाम्यादिमात्रात् हठसमुपनतः -- पुरुषविद्येति द्वयोरपि विद्ययोर्नामसाम्यमात्रात् बलात्कारवशेन कल्पितः। पुंविद्यापूर्वपक्षो मृदुरित्येषा अधिक्रिया विफला--  द्वयोरपि   पुरुषविद्ययोर्भेदादिनिष्कर्षाय कृतोऽभेदपूर्वपक्षो दृढतरहेत्ववलम्बाभावात् मन्दः अत इदमधिकरणं विफलम्। इति चेन्न -- इति शङ्कयते चेत्तन्न युक्तम्। न्यासविद्या अन्यैव प्रकरणपठिता तद्विधानप्रधाना अन्यैवेत्यस्वातन्त्र्यादिसिद्वये अनयोर्विभजनमित्यर्तावार्थवत्त्वात् -- अत्र खलु द्वे विद्ये 'ब्रह्मणे त्वा महस ओमित्यात्मानं युञ्जित' इति पूर्वं विहिता न्यासविद्यान्या इयं तु 'तस्यैवं विदुषः' इति तद्विद्याप्रकरणपठिता पुरुषविद्या तद्विधानप्रधाना तच्छेषभूता अन्यैवेति तैत्तिरीयकपुरुषविद्याया अस्वातन्त्र्यमङ्गित्वाभावः, अङ्गिद्वारा ब्रह्मप्राप्तिहेतुत्वमादिशब्दार्थः, तत्सिद्वयै अनयोर्विद्ययोर्भेदसाधनम्, एवम्प्रकारेणाधिकरणस्यात्यन्तं साफल्यात्। इति चेन्नेति पूरवेणान्वयः। छान्दोग्यपुरुषविद्या तु आयुः प्राप्त्यर्थत्वेन विधानात् न ब्रह्मविद्याङ्गभूतया अनया पुरुषविद्यया सह तादात्म्यमर्हतीति।। 347।। 
		28. यद्येवमित्यादि। सानुबन्धे परविदि पुरुषे एवं यज्ञदृष्टिशचोदयते यदि--श्रद्वाशरीरोरः प्रभृत्यात्मशरीरतदनुबन्धिवर्गयुक्ते न्यासविद्यानिष्टे पुरुषे तदनुवाकोक्तरीत्या  यज्ञदृष्टिः कर्तव्यतया विधीयत इति यद्यङ्गीक्रियते। इह तत्रतत्र यज्ञस्यानङ्गभूतं विविधं कथं कल्प्यते-- तथासत्यस्निन्ननुवाके 'ये अर्धमासाश्च मासाश्च ते चातुर्मास्यानि य ऋतवस्ते पशुबन्धा ये संवत्सराश्च परिवत्सराश्च तेऽहर्गुणाः' इत्यादौ तत्तद्वाक्ये यज्ञस्यानङ्गभूतं  चातुर्मास्यपशुबन्धाहीनयागादिरूपं नानाविधं वस्तु कथं कल्प्यते। तसमात्-- यज्ञानाङ्गनामपि कल्पनात्।  इयं प्रक्रान्तविद्यास्तुतिरुचितेत्येके आहुः-- इयं विद्यावत् भासमाना श्रुतिः पूर्वानुवाकान्ते उपक्रान्ततया न्यासविद्यायास्तन्निष्टपुरषसाध्याङ्गनैरपेक्ष्यसूचनद्वारा अङ्गसापेक्षवद्यान्तरापेक्षयोत्कर्षप्रकटनरूपा स्तुतिरित्येवोचितेति केचिन्मेधानविनः प्राहुः। अन्येऽन्यथा-- अन्ये केचित् श्रुतरपर्यनुयोज्यस्वभावत्वात् तथाविधं यज्ञान्तरमस्तीत्येव प्रत्याय्यम्*, तथा चेयं न्यासविद्याङ्गविद्यैवेत्युचुः।'यक्तियुक्तत्वात् प्राक्तन एव पक्षः परिग्राह्यः' इति चिन्तामणिः। एतत् तिष्ठतु द्विधापिप्रकृतसुघटता-- उक्तपक्षद्वयबलाबलचिन्तनादिकमत्र मा भूत् निक्षेपरक्षादिष्वस्तु प्रकृते पक्षद्वयेऽपि भाष्यकारपरिकल्पिताधिकरमप्रकारस्य सुघटतैव विद्यते। प्रथमपक्षे न्यासविद्यास्तुतिरूपत्वेन विद्यात्वाभावात् द्वयोरैक्यासिद्धिः पक्षान्तरे तु रूपादिभेदादैक्यासिद्धिरिति। तर्हि कः परमार्थ इति चेत् यथासम्प्रदायमस्तु असाम्प्रदायिकः पक्षो न ग्राह्य इति तात्पर्येणाह ---सम्प्रदायस्तु चिन्त्य इति।।
	*3.3.10.
	 29. युज्येरन्नित्यादि। ब्रह्मविद्यापरिसरपठिताश्शन्न इत्यादिमन्त्रास्तादर्थ्यात् सर्वविद्यासु युज्येरन् -- ब्रह्मविदाष्नोति परम् इत्यादिब्रह्मविद्यासन्निधिपठिताश्शन्नोमित्रइत्यादिमन्त्रास्सन्निधिबलेन ब्रह्मविद्याशेषत्वलाभात् तत्सामान्यभूतासु सर्वासु ब्रह्मविद्यास्वनुसन्धेयतया सम्बध्येरन्।इति न --इति शङकनं न युक्तम्। तदुदिताधीतिशेषत्वलिङ्गात् उक्तमन्त्रेषु 'तेजास्वि नावधीतमस्तु' इत्यधीतस्य तेजास्वित्वप्रार्थंनरूपस्य 'नमो ब्रह्मणे' इति वेदनमस्करणरूपस्य चाध्ययनशेषत्वलिङ्गस्योपलम्भात्। नो चेत् शुक्रं प्रविध्येत्येवम्प्राया अन्येऽपि तद्वत् सविधपठनतस्तदर्थास्सन्तु -- एवमध्ययनशेषत्वानङ्गीकारे विद्याशेषत्वाङ्गीकारे 'शुक्रं प्रविध्य' इत्येवमादिरूपा अन्ये मन्त्राः शन्नो मित्रः' इत्यादिपूर्वाक्तमन्त्रवत् ब्रह्मविद्यासमीपपटनमात्राद्धेतोर्विद्याशेषभूता भवन्तु सन्निधिरूपस्य हेतोस्तुल्यत्वादित्यर्थः।इदं न घटते च -- 'शुक्रं प्रविध्य' इत्यादिमन्त्राणां ब्रह्मविद्याविरोधित्वेन तन्तुवनायस्य मर्कटशिशुपोषणन्यायापत्तेः। लिङ्गतो दुर्बलत्वात् -- सन्निधिसमाम्नानस्य लिङ्गापेक्षया दुर्बलत्वाञ्च। इदं न घटत इत्यन्वयः।।
	*3.3.11.
	 30. शाखे द्वे इत्यादि। द्वे शाखे --'अश्व इव रोमाणि विधूय पापम्' 'तदा विद्वान् पुण्यपापे विधूय' इति द्वे सामाथर्वणशखे। मुक्तिभाजः -- मुक्तिं प्राष्नुवतः पुरुषस्य। क्कचन -- स्थलविशेषनिर्देशं क्वापि स्थले।पुण्यापप्रहाणं कथयतः -- पुण्यपापयोः प्रहाणं त्यागं प्रतिपादयतः। अन्या दायसंक्रान्तिकाले प्रियतदितरसयोप्रवेशं ब्रूते --- तस्य पुत्रा दायमुपयन्ति सुह्यदस्साधुकृत्यां द्विषन्तः पापकृतदुष्कृतयोः प्रवेशं प्रतिपादयति। क्वाचित् हानं चोपायनञ्चेति पृथगाम्नातसम्पर्कसिद्धिः --'तत्सुकृतदुष्कृते धूनुते तस्य प्रिया ज्ञायस्तुकृतमुपयन्त्याप्रिया दुष्कृतम्' इति कौषीतकिशाखायां सुकृतदुष्कृतप्रहाणं प्रियाप्रियोरुपायनञ्च समुञ्चित्य कथितमित्यन्यत्र पृथगाम्नातयोर्न्याया नुगृहीतप्रमाणविषयस्सम्पर्कस्सिध्यतीत्यर्थः। शखान्तरस्थं वाक्यं विहिताकह्क्षया वाक्यशेषं भवति हि --- शाखान्तरस्थं वाक्यं शाखान्तरस्थवाक्यविहितार्थाकाङ्क्षावशेन तदपेक्षितार्थं समर्पयत् तद्वाक्यशेषत्वं भजत इति प्रसिद्धं हि पूर्वकाण्डे। यथा सामस्तोत्रसंरव्यानार्थशङ्कुविशेषरूपकुशाविष्ये वानस्पत्याः कुशाः इति विहितवनस्पतिमयत्वरूपसामान्याकारार्थश्रवणजवितविशेषाकाङ्क्षावशेन तदपेक्षितवनस्पतिविशेषमयत्वसमर्पकं औदुम्बर्यः कुशाः इति शाखान्तरस्थं वाक्यं तद्वाक्यशेषं द्दष्टम् । एवं'देवासुराणां छन्दोभिः' इति वाक्यं छन्दोभिः कार्ये करणीये पौर्वापर्यनियामाकं यावदपेक्षते तावदेव ' देवच्छन्दांसि पूर्वम्' इति वाक्यं तदपेक्षितपौर्वापर्यसमर्पणात् तच्छेषत्वं प्राप्तम्। 'षोडशिनस्तोत्रमुपाकरोति' इति वाक्ये कदेत्यपेक्षमाणे 'समयाविषिते सूर्ये षोडशिनस्तोत्रमुपाकरोति' इत्यर्धास्तमितसूर्यककालविसेषं तस्मैसमर्ष्य तच्छेषभावमिदं वाक्यमटीकत, एवं ऋत्विज उपगायन्ति' इत्युत्विजामविशेषेणोगानं विदधद्वाक्यं यावदपवादं प्रतीक्षते तावदेव 'नाध्वर्युरुपगायेत्' इत्युपगानादध्वर्युं निवर्तयद्वाक्यं तच्छेषत्वं प्राप, एवमिहापीति भावः।।
	31. इत्थमित्यादि। इत्थं ब्रह्मज्ञकर्मत्यजनामितरसंक्रान्तिसम्पृक्तमस्तु -- पूर्वाक्तन्यायेन ब्रह्मज्ञानां सुकृतदुष्कृतरूपकर्मप्रहाणमितरयोस्सुद््द्विषतोस्सङ्क्रणेन सम्पृक्तं सम्बद्धं भवतु। पृथगनुपठनात् चिन्तायां न्यवस्था स्यात् -- क्वचिद्धानस्य क्वचिदुपायनस्य क्वचिदुभयस्य च अनुपठनात् हानोपायनचिन्तने न्यवस्था विकल्पस्स्यात्। इत्यसत् --इति शङ्कनमसाधु। कुतः? क्लृप्तिदौस्स्थ्यात् -- सर्वत्रैकरूष्ये सम्भाव्यमानेऽपि वैरूष्येण कल्पनाया अन्याथ्यत्वादित्यर्थः। अस्यैवोपरि विवरणम् --मुक्तिभाजां सर्वेषां यथोपास्ति द्वितयमपि साध्यं समानम् -- सर्वेषामपि मुमुक्षूणां यथाक्रतुन्यायेन यथोपासनं हानमुपायनञ्चेत्युभयमपि फलं तुल्यम्। तन्महिमविदस्तञ्चिन्ता असौ तथेत्युभयत्र स्थापनीया -- ब्रह्मविन्माहात्म्यविद उपासकस्याधिकारिमणो हानोरपायनचिन्ताष्यसौ तथा तुल्येति हेतोरुभयत्र एकैकाम्नानस्थलद्वयेऽपि स्थापनीया कार्यतया योजनीयेत्यर्थः। इयं चिन्तामणियोजना। योजनान्तरं स्फुरतियथेति भिन्नं पदम्। मुक्तिभाजां सर्वेषामपि उपास्तिसाध्यं द्वितयमपि यथा समानम्, तन्महिमविदस्तञ्चिन्ताचासौ तथा समानेत्युभयत्र स्थापनीयेति।।
	32. कर्त्रा तेनैवेत्यादि।कर्मकाण्डे शुभमितरदपि तेनैव कर्त्रा भोग्थं स्थापितम् -- द्वादशलक्षण्यां शास्त्रफलं प्रयोक्तिरि इत्यादौ पुण्यं पापमपि यः कर्ता तेनैव तदनुभाव्यमिति सिद्धान्तितम्। तस्मात् -- 
अन्यकृतकतकर्मणोऽन्यानुभाव्यत्वात्। ब्रह्मज्ञकर्म द्विषति सुह्यदि वा नापतेत् -- ब्रह्मविदः पापं पुण्यञ्च तद्द्वेषणि तन्मित्रे वा न प्रसजति। इत्ययुक्तम् -इति चिन्तनमयुक्तम्। विदुषो विद्यामाहात्म्यतो यत्कर्म विगल्ति तत्साध्यतुल्यं विद्वत्प्रद्वेषभक्त्योः फलमिति कथने वाक्यतात्पर्यसिद्धेः -- ब्रह्मविद उपासनसामर्थ्यात् यत् पापपुण्यरूपं कर्म प्रहीयते तत्साध्यफलतुल्यं विद्वद्विद्वेषतद्भक्तिरूपपापपुण्यकर्मणोः फलमिति प्रतिपादते तद्वाक्यतात्पर्यसिद्धेः। तथाच नानेन धाक्येनान्यकर्मणोऽन्यकर्मफलस्यवा अन्यास्मिन्संक्रमणमुच्यते किं तु ब्रह्मवदो यत् पापं विद्यामाहात्मयाद्गलति तस्य कर्मणो यावद्दुखं फलं तावद्दुःखं ब्रह्मविद्विद्धेषरूपपापस्य फलं भागवात् ददाति, एवं ब्रह्मविदो यत्पुण्यं विद्यासामर्थ्याद्गलति तस्य सर्वस्य यावत् सुखं फलं तावत् सुखं ब्रह्मविद्भक्तिरूपगुण्यकर्मण इत्येतदेवास्य तात्पर्यमिति।।
	*3.3.12.
	 33. कर्मोद्वूतिरित्यादि। क्वचिदुपनिषदि-- क्वचिदुपनिषदि च्छान्दोग्ये 'अश्व इव रोमाणि विधूय पापं चन्द्र इव राहोर्मुरवात्प्रनुच्य। धूत्वा शरिरमकृतं कृतात्मा ब्रह्मलोकमभिसम्भवाननि।। इति वाक्ये। मुमुक्षोः कर्मोद्वूतिरस्साम्पराये श्रूयते -- मुमुक्षोर्ब्रह्मविदः कर्मनिवृत्तिर्देहवियोगकालेश्रूयते। अन्यस्यां मार्गे -- कर्मोधद्वूतिश्श्रूयते इति पदद्वयस्यानुशङ्गः। अन्यस्यां कौषीतकिशाखायां 'स आगच्छति विरजां नदीं तां मनसात्येति तत्सुकृतदुष्कृते धूनुते' इत्यादिवाक्ये ब्रह्मलोकमार्गे कर्मोद्वूतिश्श्रूयते। इह तच्चिन्तनञ्च शकलशो द्विधैवमस्तु-- तेन कर्तव्यं तच्चिन्तनमपि केषांचित् कर्मणां देहवियोगकाले अपरेषां मार्गे इत्यंशतो द्विधैवमस्तु। मा भूत्-- इदं शङ्कनं न स्यात्। पथि कर्मसाध्यं फलं नोक्तं हि -- ब्रह्मलोकमार्गे कर्मसाध्यं किमपि सुखरूपं वा फलं ब्रह्मविदोऽनुभाव्यतया श्रुत्यानोक्तं हि। तथोक्ते तत्फलर्थं कर्मावशेषोऽस्तीत्युच्येत। अतो मार्गेऽनुभाव्यफवलाभावात् निश्शेषं कर्मदेहवियोगकाल एव नश्यतीत्यर्थः। कर्मनाशे तन्मूलको देहः कथं तिष्ठेत् ब्रह्मविदोऽनुभाव्यंहीत्यत्राह --अथेत्यादि। अथ मुक्त्यै गत्यर्थदेहानुवृत्तिं विद्यैव कुर्यात् --अथ देहवियोगकाल एव निश्शेषकर्मनाशे सति पश्चात्स्वसाध्यमुक्तिरूपफललाभाय मार्गगत्यपेक्षितसूक्ष््मदेहानुवृतिं विद्यैव साध्यादयेत्। अतो न तदर्थं कर्मणा भाव्यमिति भावः तर्हि कौषीतकिश्रुतौ वाक्यं विरुध्येतेत्यत्रोच्यते -- अघहतिवचने पाठतोऽर्थो बलीयानिति। कौषीतकिश्रुतौ तत्सुकृतदुष्कृते धूनुते इति कर्मनिवृतिवाक्ये पाठक्रमादर्थक्रमो बलीयान् हि। अतः 'स एनं देवयानं पन्थानमापद्य' इत्यतः प्राकृ तत्सुकृतदुष्कृते धूनुते इति पठनीयम्। एवं पठिते अश्व इव इत्यादिश्रुत्यन्तरोक्तक्रमेण देहवियोगकालेनिश्शेषकर्मक्षये सति पश्चाद्गत्यर्थं प्राष्नोतीत्यर्थो निष्पद्यते इति भावः।।
	 34. निश्शेषमित्यादि। विदुषः कर्म इह निश्शेषं नश्येद्यदितस्य तावञ्चिरमिति वचः स्थूलदेहान्तमात्रे हि विश्राम्येत्  -- ब्रह्मविदः पुण्यपापात्मकं कर्म स्थूलदेहवियोगकाल एव निश्शेषं नश्येद्यदि तस्य तावदेव चिरं यावन्न विमोक्ष्ये इति च्छान्दोग्यस्थं मोक्षविलम्बप्रतिपादकं वचनं स्थूलदेहावसान एव पर्यवस्येत्। स्थूलदेहावसान एव निश्शेषकर्मक्षयस्योक्तत्वात् तावत्पर्यन्तमेव विलम्ब इत्येवमर्थे पर्यवस्येत्, नतु ब्रह्मलोकमार्गगमनादिविलम्बं सहेतेत्यर्थः। अस्त्वेवमिति चेत्तत्राह-- नार्थवत्त्वमित्यादि। गतेरर्थवत्त्वं न स्यात्-- एवं विलम्बाभावेऽङ्गीकृतेऽर्चिरादिगमनस्य प्रयोजनवत्तवं न स्यात्। मार्गगमनात्पूर्वमेव मुक्तिलाभे मार्गगमनं निरर्तकं स्यात् किलेति भावः। एवमप्यस्तु किं प्रमाणं विरुध्यत इत्यत्राह -- गत्वा सम्पद्य चार्विभवनमिति न संबोभवतीति-- अर्चिरादिना गत्वा परं ज्योतिः प्राप्यावस्थितस्यैव स्वाभाविकज्ञानाविर्भावरूपो मोक्ष इत्येवमर्थकं श्रुतिवाक्यं न सङ्गच्छते, विरुणद्वीत्यर्थः। इत्ययुक्तम्। धीसङ्कोचमात्रस्थितिकृत् सूक्ष्मसंस्कारयोगोऽनुगतस्स्यात्-- ज्ञानसङ्कोचमात्रहेतुसूक्ष्मकर्मशेषोऽनुवर्तत इत्यर्थः। कथमेवमेतदिति चेत् 'परं ज्योतिरूपसम्पद्य स्वेन रूपेणाभिनिष्यद्यते' इति श्रुतिसामर्थ्यात्, न हि स्वाभाविकज्ञानवतः पुरुषस्याकारणक
एव तावन्तं कालं ज्ञानसङ्कोच इति वक्तुं शक्यते; न च तस्य भगवन्निग्रहमन्तरेण कारणान्तमस्ति, तेन भगवन्तं
प्राप्तस्यैवासङ्कुचितब्रह्मानुभवरूपमोक्षसिद्वेस्याक्षादेव श्रतत्वादनुक्रमेणैव भगवन्निग्रहनिवृत्तिरिति सिद्वम्।।
       *3.3.13.
	35. पन्थास्स्यादित्यादि। फलं अर्चिरादिः पन्था इह सकलब्रह्मविद्यासु स्यात् मा वा -- फलभूतऽर्चिरादिमार्गो वेदान्ते प्रतिपन्नासु सर्वब्रह्मविद्यासु तन्निष्टपुरुषगन्तव्यतया सम्बध्यते वा उत 
यत्रयत्राधीतस्तद्विद्यास्वेव सम्बधय्ते वा इत्ययं संशयः। प्रारभ्येत्यादिपूर्वपक्षः। प्ररारभ्याधीतियोगात् प्रकरणनियता तस्य चिन्ता-- प्रकरणनियतपदं पुल्लिङ्गान्ततया प्रथमं विपरिणाम्यम्। अर्चिरादिः पन्था इत्यनुषङ्कः। प्रारभ्याधीतियोगात्  अर्चिरादिः पन्थाः प्रकरणनियतः, तत एव हेतोस्तच्चिन्ता च  प्रकरणनियता।
अर्चिरादिमार्ग उपकोसलदिविद्याविशेषं प्रारभ्यधीतत्वात् तद्विद्याप्रकरण एव  नियतस्स्यात्। अन्यता अनारभ्याधीतस्स्यात्, तद्वदेव तच्चिन्ता च तत्प्रकरणस्था विद्यानिष्ठनियतैव स्यात्। इति चेन्न-- इति शङ्कयते चेन्नैतद्युक्तम्। तद्य इत्थं विदुरिति वचसा अत्र अथ ये चेत्युक्तया च अस्मिन्मार्गे सर्वासां साधारणे तदनुसरणतोऽस्य चिन्ता तद्वदेव --छान्दोग्ये पञ्चाग्निविद्यायां 'तद्य इत्थं विदुः' इति पञ्चाग्निविद्यानिष्ठपरामर्शकवचनेन तत्रैवोपरि 'येचेमेऽरण्ये श्रदा तप इत्युपासते' इति श्रद्वापूर्वकतपश्शब्दितब्रह्मोपासननिष्ठान् पञ्चाग्निविद्यानिष्ठभिन्नान् सर्वान् परामृशता च वाक्येनास्मिन्नर्चिरादिमार्गे सर्वविद्यासाधारणतयाङ्गीकरणीये सति तदनुसारेँणार्चिरादिमार्गचिन्तनमपि तद्वदेव सर्वविद्यानिष्ठ साधारणं भवेदिति।।
-	36. हेयोपादेयेत्यादि।  मुक्तिदाता-- 'अहं त्वा सर्वपापेभ्यो मोक्षयिष्यामि ' 'मामेव ये प्रपद्यन्ते मायामेतां तरन्ति ते ' इति स्वकणठोक्तया 'मोक्षमिच्छेज्जनार्दनात्' इत्यादिसर्वप्रमाणैश्च सर्वेषामप्याश्चितानां मोक्षं दातुम्द्युक्तः पार्थसारथिः। मुमुक्षोः-- मुक्तिकामस्य ब्रह्मविदः। हेयोपादेयमार्गद्वितयमुपादिशन् -- त्याज्यं धूमादिमार्गमुपादेयमर्चिरादिमार्गञ्च 'अग्निर्ज्योतिरहश्शुक्लष्यण्मासा उत्तरायणम्' इत्यादिना 'धूमो रात्रिस्तथाकृष्णष्षण्मासा दक्षिणायनम्' इत्यादिना च वाक्येन उपदिशन् सन्। यः कश्चन योगि एतत्सुरणियुगलवित् न मुह्मत इत्यगतम्-- 'नैते सृती पार्थ जानन् योगी मुह्मति कश्चन' इति वचनेन यः कश्चिद्योगी एतन्मार्गद्वयमनुदिनं चिन्तयति स न मुह्मतीति गीतायामाह। तस्मात् अस्माद्दशाधीत्यविशर्दाकर्तृवाक्यावमर्शात् मार्गचिन्ताविधानं ब्रह्मप्राष्त्यर्हकृत्स्न्प्राणिहितविहतम् -- अत्र प्रणिहितशब्दो भावार्थनिष्ठान्तः। तस्मादस्माद्दशाध्ययनाविशदार्थविशदाकर्तुर्भगवतो यत् पूर्वादाबह्रतं 'नैते सृती' इत्यादिवाक्यं तदर्थपरामर्शाद्धेतोरर्चिरादिमार्गस्यानुदितं चिन्तनविधानं ब्रह्माप्राण्त्युपयुक्तं यद्यत् प्रामाणिकमुपलम्यते
तत्सर्वमपि चिन्तनीयमिति, तथा च देहावसाने सर्वकर्मक्षयः क्षीणयोः पुण्यपापयोः प्रियाप्रियोस्संक्रान्तिः अर्चिरादिमार्गः, विरजातरणादिश्चेत्यादिकं सर्वमपि फलत्वादुपायदशायां चिन्तनीयमिति भावः।।
	37. हानदेरित्यादि। सूत्रकारैर्हानादेरर्चिरादेरपि चिन्तनं किमभिहितम् --- सूत्रकारैर्देहावसानसम्भविकर्म प्रहाणतदुपायनयोरर्चिरादिमार्गस्य च  चिन्तनं कार्यमित्यस्मिन्पादे कुतोऽभिहितम्। विद्याङ्गत्वादिसिद्धयै यदि तदा अनन्तरे पादे एतद्भवतु -- हानादिचिन्तनस्य विद्याङ्गत्वादिसिद्धयर्थमत्राभिधानमिति चेत् तर्हि विद्याङ्गविचारार्थे एतदध्याचतुर्थपादे एतदभिधानस्तु। नत्वस्मिन् विद्यास्वरूपविशोधके पादे इति भावः। तथाचाङ्गपादे कथनमसङ्गमिति। मैवम् --एवं न शङ्क्यम्। विद्याङ्गतायामपि भजनमिव इदञ्च धीत्वाविशेषात् कर्मादिभ्यो विभक्तं  कथयितुमिह तत्सूत्रणं स्थानपाति --- हानादिचिन्तनस्य विद्याङ्गत्वेऽपि उपासनमिव हानादिचिन्तनपीदं ज्ञानरूपत्वेन विद्यातोऽविशेषात् कर्मादिम्यो विशेषाञ्च कर्मादिभ्यो विलक्षणमिति दर्शयितुमस्मिन्पादे हानदिचिन्तसूत्रप्रण्यनम्, अत इदमुचितस्थान एव विन्यस्तमिति नासङ्गत्यशङ्कावकाश इत्यर्थः।।
	*3.3.14.
	 38. यस्यामित्यादि। यस्यामस्थूलतादि प्रपठितं तस्य चिन्तनं तस्यामुचितम् --गार्गीब्राह्मणादिश्रुतौ यस्यां विद्यायां 'अस्थूलमनण्वहूस्वम्' इत्यादिना अस्थूलत्वादिगुणजातं प्रपठितं तस्य गुणजातस्य तस्यां विद्यायां चिन्तनमुचिम्। नान्यस्याम् --तञ्चिन्तमुचितमिति पदद्वयस्यानुषङ्गः। अन्यस्यां विद्यायां तञ्चिन्तनं नोचितम्। कुत इति चेत् मानहानेः --- प्रमाणाभावत्। यद्विद्याप्रकरणे यद्गुणजातमाम्नातं तस्यामेव तच्चिन्तनीयमित्यत्र तत्प्रकरणं प्रमाणम्, अन्यस्यां तदनुसन्धाने किं प्रमाणमस्ति। न यदि कस्य कुत्र नियमनम्-- एवं प्रकरणादिनाव्यवस्थानङ्गीकारे सर्वस्यापि गुणजातस्य सर्वविद्यास्वनुसन्धेयत्वापत्तौ कस्य गुणस्य कुत्र व्यवस्था सिध्येदित्यरथः। इति चेन्न-- इत्याशङ्क्यते चेत्तन्न युक्तम्। इह-- ब्रह्मणि। हेतुत्वौन्नेयदोषव्यपनयनम्-- हेतुत्वेन 
निमित्तोपादानत्वरूपेण उन्नेया आरोप्यमाणा ये स्थूलत्वागुणुत्वादयो दोषास्तेषां निषेधनम्। सर्वासु ब्रह्मविद्यासु आनन्दाधिक्रियोक्तक्रमनिमितमिति-- सर्वासु ब्रह्मविद्यासु 'आनन्दादयः प्रधानस्य' इत्यधिकरणोक्तेन क्रमेणेतरव्यावृतब्रह्मस्वरूपावगतिहेतुत्वरूपनियामकेन नियमितं व्यवस्थापितमिति हेतोः। अस्य -- अस्थूलत्वादिगुणजातस्य। सार्यत्रिकत्वात्-- सर्वविद्यानुवृतत्वात्। इति चेन्नेतयन्वयः। अत्र चिन्तामणौ  पङ्क्तिर्दृश्यते 'अयमत्र शब्दार्थः-- कारणत्वेन वस्त्वन्तरनिष्ठादोषा आशङ्कयन्ते। तेषां व्यपनयनं सत्यज्ञानान्तानन्दामलपदैः क्रियते। तेन क्रमादोषव्यपायप्रतिपत्तिः। प्रतिपत्तिसौकर्यार्थमनुक्रमादर्थविशेषप्रतिपत्तौ दृष्टान्तमाह --आनन्देति। आनन्दमयाधिकरणे अन्नमयप्राणमयमनोमयविज्ञानमयानन्दमया उत्तरोत्तरं क्रमादेवाधिकत्वेन प्रतिपाद्यन्ते। एवमत्राप्यनुक्रमेण सर्वाधिकत्वेन भगवान् प्रतिपाद्यते। तेन प्रथमत एवामलत्वेन भगवतस्सर्वाधिकत्वप्रतिपत्तौ किमेभिस्सत्यत्वादिभर्विशेषणैरिति चोद्यं परिहृतमेवेति। अस्य सार्वत्रिकत्वात्-- एतस्यानुक्रमेबोधनन्यायस्यसर्वलोकप्रसिद्वत्वादित्यर्थः' इति। अस्मिन्व्याख्याने विशेषाः पण्डितैश्चिन्तनीयाः। श्लोकाननुरूपत्वादिभिः प्रक्षिप्त एवायं ग्रन्थ इति मन्ये।।
	39. सत्यत्वाद्यैरित्यादि। सर्वविद्यानुवृत्त्या सत्यत्वाद्यैस्स्वरूपागतिरभिहिता -- सर्वविद्यानुत्तत्वेन सत्यत्वज्ञानत्वानन्तत्वानन्दत्वामलत्वैब्रह्मस्वरूपावगतिः 'आनन्दादयः' इत्यधिकरणे अभीहिता। भूयस्त्तुल्यधर्मेषु इदमधिकरणं वृथैव स्यात् -- तेन पुनरपि तत्तुल्यधर्मेषु अस्थूलत्वादिषु प्रवृत्तमिदमधिकरणं वृथैव स्यात्। इति चेन्न --इति शङ््कयते चेत् तन्न सम्भवति। कैश्चित् ज्ञातस्वरूपेक्वाचित् इतरगतमन्यत् किञ्चिन्निषेध्यम् -- कैश्चिद्विशेषणैर्ज्ञातस्वरूपे हि क्वचिद्धर्मिणि वस्त्वन्तरगतमन्यत् किञ्चिन्नषेध्यम्। अतो व्यावृत्या न स्वरूपावगतिरति प्रेक्षणस्य रोधादपि  -- तस्मादितरव्यावृत्या स्वरूपावगतिर्नास्तीति कस्यचिन्मन्दबुद्धेरुत्प्रेक्षणस्य निरोधनेन साफल्याञ्च। इति चेन्नेत्यन्वयः। अत्र चिन्तामणिः 'अयमत्र भावः' लोके कर्मव्यतिरिक्तत्वे सति जातिमात्राश्रायो गुण इत्यादो व्यावृत्तिप्रतिपत्तिरपि गुणादिस्वरूपप्रतित्तावुपयुज्यते। तद्वदत्रापि ब्रह्मस्वरूपप्रतिपत्तौ व्यावृत्तेः प्रतिपत्तिरुपयुज्यते। तर्हिल्ब्ररूपे क्वचित् कॢञ्चित् ताद्दगन्यन्निषिध्ये इत्यस्य कोऽर्थः? केनापि प्राकारेण सिद्धे नस्तुनीतरव्यावृतिरूपं प्रकारान्तप्रपि प्रतीयत इति न कश्चिद्दोषः। अयमर्थः-- विधिनिषेधयोः पूर्वं विधिरूपेण केनापि प्रकारेण प्रतिपन्ने वस्तुनि पश्चान्निषेधप्रवृत्तिः, नपुनरत्यन्ताप्रतिपन्ने इति। तथाचेतरव्यावृत्तस्वरूपावगतौ अस्थूलत्वादिकमष्युपयुज्यत इति न लब्धरूपे इत्यादिन्यायावलम्बनेन निषेधरू पाणामस्थूलत्वदीनां स्वरूपावगतिहेतुत्वाभाव इति भावः।।

	  40. व्यावर्त्यानन्त्यत इत्यादि। व्यावर्त्यानन्त्यतस्तद्वयुदसनमपि अनन्तं स्यात् हि-- व्यावर्त्यानामन्तत्वात् व्यावृत्तिरष्यनन्ता स्याद्धि। ततस्तञ्चिन्ता जलधितरणवत् किञ्चिज्ज्ञसाध्यानोपदिश्येत -- तस्मात् कारणात् ताद्दशव्यावृत्तिचिन्ता जलधितरणवत् किञ्चिज्ज्ञसाध्यतया नोपदिश्येत। मैवम् --एवं मा शङ्किष्ठाः। तत्तत्सामान्यधर्मानुगतिकबलिताशेषमेदोपदेशे ताद्दकिचन्तोपपत्तेः --द्रव्यत्वगुणत्वकर्मत्वादिसामान्यधर्मोपादनेनानन्तानामपि व्यक्तिनां यथा लोके निरासः, एवमत्रापि तत्तत्सामान्यधर्माणामनुगत्या यावद्वयक्तिव्याष्त्या कबलितास्संगृहीता येऽशेषामुपदेशे कृते सति द्रव्यत्वाश्र्यन्यक्तीनां
गुणात्वाश्रयव्यक्तीनां कर्मत्वाश्रयव्यक्तीनाञ्चानन्त्येऽपि तावद्वक्तिव्यावृतिसौकर्याय द्रव्यभिन्नं गुणभिन्नं कर्मभिन्नं सामान्यमित्यनन्तव्यक्तिभेदानां द्रव्यत्वादिधर्मत्रयानुगत्या ग्रहणवत् सामान्यधर्मानुगत्या निखिलभेदानां कतिपयरूपत्वेन चिन्तमनोपपत्तेः। अनवममिति वा संगृहीतिर्गृह्यताम् --अवमानि दोषाश्रितानि यावन्ति वस्तूनि तद्भिन्नमित्येकविशेषणरूपेण वा समगृबहीति स्सर्वमेदसंग्रहः परिगृह्यताम्। एतदर्थमेव हेयप्रतिभटमित्युच्यत इति भावः।।
	*3.3.15.
	 41. सूत्रस्वारस्येत्यादि। सूत्रस्वारस्यलाभात् प्रथमं पूर्वपक्षे असूभृतो निवेशः --कृत इति शेषः।  'भूतग्रामवत्स्वात्मनः'  इति जीववाचकपदस्य सूत्रे दर्शनात् तत्परत्वेन पूर्वपक्षे सूत्रस्वारस्यं लभ्येतेति मन्यमानैर्भाष्यकारैः प्रथमयोजनायां पूर्वपक्षे जीवस्य निवेशः कृतः। जीवपरतया पूरवपक्षोपन्यासः कृत इत्यर्थः। 
सिद्वान्त च ब्रह्मणो निवेशः-- तद्योजनायामेव सिद्वान्ते च ब्रह्मणो निवेशः। ब्रह्मपरतया सिद्वान्तः कृत इति भावः। इत्यधिकरणगतिः-- एवमधिकरणकल्पना। ताकशङ्कापनुत्त्यै-- बालशङ्कापनुत्त्यै भवति। पूर्वपक्षस्य दुरबलत्वादिति भावः। साक्षाह्रह्मेति वाक्यद्वयमवमृशतामन्यशङ्केव न स्यादित्यालोच्याथ भाष्ये परविषयतयति पूर्वपक्ष उपातः -- 'यत्साक्षादपरोक्षाद्ब्रह्म' इतयुषस्तप्रश्नः 'यदेव साक्षादपरोक्षाद्ब्रह्म' इति कहोलप्रश्नः, एवं प्रश्नद्वयगतं परमात्मासाधारणसविशेषणब्रह्मपदघटितं वाक्यद्वयं पर्यालोचयतां विदूषां वाक्यस्य जीवपरत्वशङ्कैव न स्यादित्यालोच्यातृप्तेर्भाष्यकारैः पश्चाद्भाष्ये परमात्मविषयकमेव प्रश्नद्वयमङीकृत्य रूपभेदेन विद्याभेदपूर्वपक्ष उपन्यस्त इत्यर्थः।।

         42. यत्साक्षादित्यादि। यत्साक्षादित्यमुष्मिन् यदेवेत्येतस्मिं श्रुतिशिरसि परं ब्रह्म वेद्यमस्तु अथापि प्रतिवचनभिदा तत्र रूपं भिनति-- 'यत्साक्षात्' इत्यस्मिंश्च वाक्ये  परं ब्रह्मैव वेद्यमस्तु अथापि प्रतिवचनभेदो विद्याद्वये रूपं भिनत्त्येव, रूपभेदात् विद्याभेदश्च सिद्वः। अयं प्रष्टृभेदोऽपि विद्याभित्-- पूर्वत्रोषस्तः प्रष्टा अपरत्र कहोलः प्रष्टा, अथः प्रष्ट्टभेदोऽपि विद्याभेदकः। इति यदि --एवं शङ्क्यते यदि। न -- नैतद्युक्तम्। अनूद्य भूयोऽनुयोगात्  --यदेव साक्षादपरोक्षाटुह्म इत्युषस्तपृष्टमेव सावधारणमनूद्य पुनरपि कहोलेनानुयोगत्। नेति पूर्वेणान्वयः पश्चादुक्तो दोषात्ययश्च साधारणत्वत् इह भिदां सौति -- पश्चादुक्तं ह्यशनायाद्यतीतत्वं पूर्वाधिकरणोक्तामलत्वान्तर्गतमेव तच्चामलत्वं सर्वविद्यासाधारणत्वान्न विद्याभेदकमित्यर्थः। अथवा द्वयोरपि प्रष्टोस्साधारणत्वात् सब्रह्मचर्येण सन्निहितयोस्साधारणत्वादित्युक्तं भवति। एवं विद्यैक्ये सिद्वे विशदप्रतीत्यर्थः प्रष्टृभेदो न विद्यां भिनत्तीति भावः ।। 

	43. सद्विद्यायामित्यादि। विद्यैकत्वे यथा सद्विद्यायां प्रश्नभेदानुसारात् प्रतिवचनभिदा परां देवतां विशेष्यं प्रकटयति हि -- उपक्रमोपसंहारादिपरामर्शेन विद्यैकत्वे प्रतिपन्नेसति यथा सद्विद्यायां प्रश्नभेदानुसारात् प्रतिवचनभेदः परामेव देवतां विशेष्यतया प्रकटयति हि।एवमत्र -- एवमत्रापि सर्वान्तरं ब्रह्मैव प्रतिपत्तव्यम्। तेनोषस्तः कहोलश्रुतमपि स च तत्संश्रुतं सङ्कलय्य ब्रह्म सर्वान्तरमिति ध्यायेताम् -- तेन उक्तोपपादनेनोषस्तः कहोलश्रुतं सच कहोलश्च तत्संश्रुतं उषस्तश्रुतं सङ्कलय्य मिश्रीकृत्य सर्वान्तरत्वगुणविशिष्टमिति ब्रह्म ध्यायेताम्। तत्र सब्रह्मचर्यं फलवत् -- 'एकब्रह्मव्रताचारा मिथस्तब्रह्मचारिणः' इत्युक्तरीत्या प्रतिवचनद्वयेऽपि व्यावर्तकधर्मैः प्राणेन प्राणितृत्वाशनायाद्यतीतत्वादिभिर्ब्रह्मसकलेतरविलक्षणतया अनुसन्धाय सर्वान्तरत्वगुणविशिष्टब्रह्मध्यानरूपैकविद्यानुष्ठाने द्वाभ्यां कृते सब्रह्मचर्यं फलवद्भवेदित्यर्थः।।
	*3.3.16.
	44. आकाशमित्यादि।ताण्डिन आकाशमधिजगुः --ताण्डिनश्छन्दोगाः। 'हानौ तूपायन' इत्यदिकरणे शङ्करभाष्ये "अस्ति ताण्डिनां श्रुतिः 'अश्व इव रोमाणि विधूय पापं चन्द्र इव राहोर्मुखात्प्रमुच्य।धूत्वा शरीरमकृतं कृतात्मा ब्रह्मलोकमभिसम्भवानि" इत्युदाह्यतम्। अस्मिन्नेवाधिकरणे श्रीभाष्ये "छन्दोगा आमनन्ति 'अश्व इव रोमाणि'" इत्युदाहुतम्। इयञ्च श्रुतिश्छान्दोग्ये अष्टमाध्याये द्दश्यते। अन्यत्र च पुरुषविद्यायाम् इत्यस्मिन्नधिकरणे शङ्करभाष्ये अस्मितताण्डिनां पैङ्गिनाञ्च रहस्यब्रह्मणे पुरुषविद्यायाम् इत्यादि। एवं बहुस्थलेषु च्छन्दोगानां ताण्डिन इति व्यवहारात् छन्दोग एव ताण्डिनः। ते 'अथ यदिदमस्मिन्ब्रह्मपुरे दहरं पुण्डरीकं वेश्म दहरोऽस्मिन्नन्तराकाशः' इति आकाशं ध्येयमधीयते स्म। वाजीनस्तच्छयितमधिजगुः -- वाजसनोयिनस्तु 'स वा एष महानज आत्मा योऽयं विज्ञानमयः प्राणेषु य एषोऽन्तर्हुदय आकाशस्तस्मिच्छेते सर्वस्य सर्वस्येशानः इत्यादिवाक्ये तच्छयितमाकाशे शयितं पुरुषं ध्येयमधीयते स्म। तेन -- रूपभेदेन । अत्र - उक्तशाखाद्वये आकाशत्वेन तच्छयितत्वेन च द्विविधोऽपि एष निर्देर्शो ब्रह्मनिर्देश इति निर्णीतः। अतः पूर्वादाहुतवाक्यद्वये विद्या न भिधेतेत्यर्थः। तदेव विवृणोत्युत्तरार्धेन सामगकाशब्दस्सर्वाधारत्वपूर्वैः परतरविषयः
-- सामगैः पूर्वोदाहुतदहरविद्या वाक्यपठित आकाशशब्दः 'उभे अस्मिन्द्यावापृथिवी अन्तरेव समाहिते' इत्यादिप्रकरणवाक्यसिद्धैस्सर्वाधारत्वदिगुणैः परमात्मपरः। अन्यत्र विश्वेशाधारतोक्त्या सुषिरविषयता -- अन्यत्र 
वाजसनेयके तु आकाशशब्दस्य विश्वेशस्य परमात्मन आधारत्वाभिधानात् 'तस्यान्ते सुषिरं सूक्ष्मम्' इत्यक्तसूक्ष्मसुषिरविषयत्वम्। रूपं तु अन्यत् न-- ध्येयतद्गुणादिकं त्वेकरूपमिति न विद्याभेद इत्यर्थः। अत्र चिन्तामणै 'छान्दोग्यवाजसनेयकवाक्ययोर्विद्याभेदाभेदचिन्ता भाष्ये व्यक्तमुक्ता, नपुनस्ताण्डिनां वाक्यमुपात्तम्, अथापि तद्वाक्यस्यापि न्यायसिद्धं ब्रह्मविषयत्वमनूद्य भाष्योक्तामपि प्रक्रियां छान्दोग्यवाजसनेयकरयोरेकविद्यात्वप्रकटर्नी निश्शेषशङ्कानिराकरणेन प्रकटयति -- आकाशमिति। अयमत्रवाक्यार्थः -- आकाशं ताण्डिनो ध्येयधीयत्। वाजिनस्त्वाकाश्शयितं पुरूषम्। तेन ताण्डिवाक्ये वाजसनेयकवाक्ये च विद्या भिद्येतेति कस्यचिञ्चोद्यम्। तत्प्रतिक्षिपति -- नेति। तत्र हेतुमाहद्विविध इति। द्विविधोऽपि निर्देशो ब्रह्मविर्देश इति निर्णीतो यतः, अतस्ताण्डिवाजसनेयकवाक्ययोर्न विद्याभेद इति सिद्धम्। अतः परं व्यारव्याने ताण्डिशब्दर्थान्याथाप्रतिपत्तिरेव मूलम्। व्यारव्यानञ्च श्लोकाननुरूपम्। अत इदमपि श्लोकव्यारव्यानां प्रक्षिप्तमेव। सम्भाव्यते च जीर्णकोशनष्टपङ््क्तीनामल्पज्ञाधुनिककल्पनेऽन्यथाभानादिकम्। अत्र तत्वं द्रष्टुं तत्त्ववेदिन एव प्रमाणम्।।' 
	  45. छन्दोगानामित्यादि। इह अष्टभिर्गुणैर्जुष्टं ब्रह्म च्छन्दोगानामुपास्यं प्रथितम्-- इह दहरविद्यायामपहतपाप्मत्वादिभिरष्टभिर्गुणैर्युक्तं ब्रह्म च्छन्दोगानामुपास्यं प्रसिद्वम्। अन्येषाम्--वाजस नेयिनां तु। तच्च-- ब्रह्म। वशित्वप्रभृतिधटितम्-- वशित्वप्रभृतिगुणयुक्तमुपास्यम्। इति रूपे तु भेदो़ऽस्तु-- इत्येवमुपास्यरूपभेदोऽस्तु। मैवम्-- एवं न शङ्कयम्। यतद्वशित्वादि तदपि इह सत्यसङ्कल्पाया भिदा -- 'यत्तत्कृत्यं श्रुतीनाम्' इत्यादिष्विव यतच्चब्दौ द्वावपि यच्छब्दार्थे। वाजसनेयपठितं यद्वशित्वादि अधिकतया प्रतीयमानं तदपि इह च्छान्दोग्यप्रतिपन्नायास्सत्यसङ्कल्पताया भिदा प्रकारभेद एव। वशित्वं हि नाम स्ववशे वर्तमानत्वं स्ववशीकृतस्वेतरकत्वं वा तत् सत्यसङ्कल्पत्वप्रकारभेद एवेति भावः। इत्यैकार्थ्यं निरूढम्-- एवं छान्दोग्यवाजसनेयकवाक्ययोरेकगुणप्रतिपादकत्वं स्थापितम्। परं दहरोपासनमपि तद्वदूह्मम्-- तैत्तिरीयके 'दह्नं विपाप्मम्' इत्यादिश्रुतं  दहरोपासनमपि च्छान्दोग्यवाजसनेयकवाक्यनिर्वाहक्रमेँण एकविद्यात्वेनोह्ममित्यर्थः।।
  	46. नन्वाकाश इत्यादि।नन्विति प्रश्ने। पुरा-- प्रथमाध्याये तृतीयपादे। दहराधिक्रियायाम्-- दहराधिकरणे। गुणद्यैराकाशः पर इत्युक्तम्--परमात्मासाधारणगुणादिभिर्दहराकाशः परमात्मेतिनिर्णीतं खलु। तस्मात् -- कारणात्। अन्यार्थशङ्का नेतीदमधिकरणं नोज्जिहीतेतिचेन्न -- परमात्मव्यतिरिक्तार्थपरत्वशङ्का न विद्यत इति इदमधिकरणं नोत्तिष्ठेदिति चेन्नैतद्युक्तम्। दहरमिदमुपादानं निमितं व्योमातीतमित्युद्गृणन्तः पूर्वं क्षिप्ताः-- दहराकाशशब्दवाच्यः परमपुरुष उपादानम् निमित्तकारणं तु दहराकाशशब्दिताद्वयोम्नोऽपयतीतमुपरि वर्तमानं किञ्चिद्वस्त्वस्तीति वदन्तो व्योमातीतवादिनः पूर्व दहराधिकरणे
प्रतिक्षिप्ताः। पुनरपि अत्र प्रसङ्गात् छिन्नमूसत्वं गमिताः-- इदं पुनरधिकरणं विद्याभेदाभेदचिन्ताप्रधानम्। अतः प्रयोजनभेदान्न पौनरुक्त्यम्।अत्र च प्रसङ्गात् पूर्वं प्रतिक्षिप्ता अपि व्योमातितवादिनः पुनश्छिन्नमूलत्वं गमिता इत्यर्थः।।
    	3.3.17.
        47. उद्गीथादावित्यादि। क्रियाङ्गे उद्गीथादौ भजनमपि पर्णताद्युक्तनीत्या कर्माङ्गं भवेत्-- यज्ञाङ्गभूते उद्गीथादौ उपासनमपि अव्यभिचरितक्रतुसम्बन्धिजुह्वादिमुखेन पर्णतादिकं क्रत्वङ्गमिति पर्णमय्यधिकरणोक्तन्यायेन। कर्माङ्गं भवेत्। इह-- 'यदेव विद्यया करोति श्रद्धयोनिषदा तदेववीर्यवत्तरं भवति' इति वाक्ये तत्कलोक्तिस्तु -- उपासनस्य फलोक्तिस्तु। नुतिरिति -- अपापश्लोक्श्रवणवाक्यवदङ्गभूतोपासनस्तुतिरिति। गोदोहनन्यायभग्रनम् -- 'गेदोहनेन पशुकामस्य प्रणयेत्' इति विहिते क्रतुफलभिन्नपशुरूपफलाय गोदोहनपात्नेणाशष्प्रणयने क्रतुफलभिन्नफलदर्शनेन यो नियमन्यायस्तेन पूर्वोक्ताशङ्कनं निरस्तमित्यर्थः। गेदोहने क्रतुफलभिन्नं फलं द्दष्टम्, अत्र क्रतुफलभिन्नं किं फलमस्तीत्याशङ्कायां तद्धिवृणेत्युत्तरार्धेन -- क्र्तुषुस्वर्गदीनां फलत्वात् -- ज्योतिष्टोमादिक्रतुषु स्वर्गादीनां हि
 फलत्वं सर्वसम्मतम्। अत्र वीर्यतिरेकः तदधिको हि -- अत्रोद्गीथाद्युपासने श्रुतो वीर्यातिरेकः प्रबलकर्मान्तराप्रतिबन्धरूपस्तदधिको हि क्रतुफलाद्भिन्नो हि। पर्णत्वादौ -- जुह्वदीनां पर्णमयत्वादौ। करणताम् 
-- अपापश्लोकश्रवणरूपफलकरणताम्। वाक्यम् -- 'यस्य पर्णमयी जुहूर्भवति न स पापं श्लोकं शृणोति' इति वीर्यवत्तरत्वरूपफलकरणतां तृतीयाश्रुतिर्वक्तीत्यर्थः। किञ्च अनुपास्तौ च कर्माह -- उपासनाभावेऽण्युद्गीथरूपकर्मानुष्ठानं श्रुतिराह। 'तेनोमौ कुरुतो यश्चैतदेवं वेद यश्च न वेद' इत्युपासनाभावेऽण्युद्गीथानुषानं दर्शयति। नह्यङ्गत्वे।नुष्ठानानियम उपपद्यते। तथाच भाष्यं 'उपलभ्यत् ह्युपासनानियमः -- तेनोमौ कुरुतो यश्चैतदेवं वेद यश्च न वेद' इत्यविदुषोऽण्यनुष्ठानवचनात्। नचाङ्गत्वे सत्युपानस्यानुष्ठानानियम उपपद्यते इत्यादि। एवं स्वरसार्थे सत्यपि श्रीभाष्येऽपि जाग्रति चिन्तामणौ प्ङिक्तर्द्दशयते 'यदि करणत्वं न वदति किं तर्हि तत्राहेत्यत आह --कर्म चाहानुपास्ताबिति। अनुपास्तौ उपासनव्यतिरक्ते कर्मप्रयोगेऽङ्गभूतजुह्यादेः परिग्रहरूपं कर्मैव वाक्यं वदतीत्यर्थः। चोऽवधारणे कर्मैव वदति इत्यादिः। इदं व्यारव्यानं कीद्दशं प्रक्षिप्तमेवेति युक्तम्।। 
	48. उद्गीथ इत्यादि  । उद्गीथे -- उद्गीथावयवभूते प्रणवे।प्राणदृष्टौ -- प्राणत्वेनोपासने।ऋतुघटितफलात् अन्यत् फलमुक्तम् -- क्रतुसम्बन्धिफलादन्यत् शत्रुपरिभवाख्यं  फलं श्रुत्युक्तम्। तत्स्वीकृत्य -- तदङ्गीकृत्य। प्राक् -- पूर्वं 'अन्यथात्वं शब्दादिति चेत्' इत्यधिकरणे।विचारः -- विद्याभेदाभेदविचारः स्थितः। इति -- एवमुद्गीथोपासनस्य क्रतुफलभिन्नफलत्वस्य पूर्वमङ्गीकृत्य विचारकरणाद्धेतोः। अत्र -- अस्मिन्नधिकरणेऽपि। पूर्वपक्षः --पृथक्फलत्वाभावपूर्वपक्षः। विहतः -- निरुद्धः, नोत्तिष्ठेदित्यर्थः। मैवम् -- एवं मा शङ्किष्ठाः। अत्रत्येऽनङ्गभावे स्थिरनिहितधियस्तत्र विद्यैक्यशङ्का -- एतदधिकरणसिद्धे उद्गीथोपासनस्य क्रत्वनङ्गभावे स्थिरतया न्यस्तबुद्धेश्श्रोतुरधिकारिणस्तस्मिन्नधिकरणे विद्यैक्यशङ्का  साच परिहृता। अयमेकस्समाधिः। यद्वा अङ्गानङ्गभावौ त्यक्त्वा च पूर्वत्र पृथगपृथगिति चिन्ता स्यात् -- अत्रत्याघ्गानभावौ परित्यज्यानवलम्ब्यापि पूर्वोक्ताधिकरणे विद्याद्वयस्य पृथक्त्वापृथत्वचिन्ता स्यात्। तत्र विद्याद्वयस्य पृथक्त्वे निर्णीते विद्यायाः पृथक्फलत्वेननाश्रयिकर्मत्वमत्र केवलं समर्थ्यत इति भावः।।
	*3.3.18.
	 49. कामानेतांश्चेत्यादि। एतांश्च सत्यान्कामान् इति वचनबलात्-- दहरविद्यायां 'तद्य इहात्मानमनुविद्य व्रजन्त्येतांश्च सत्यान्कामान्' इतिवाक्ये 'आत्मानमनुविद्य' इति दहराकाशशब्दितपरमात्मोपासन- विध्यनन्तरं एतांक्ष सत्यन्कामाननुविद्येति सत्यन्कामशब्दवाच्यगुणोपासनविधायकवचनबलात्। धर्मोपास्तिर्धम्र्युपास्तेर्विभक्ता-- धर्मभूतसत्यकामशब्दवाच्यापहतपाप्मत्वादिगुणाष्टकोपास्तिरातद्मानमनुविद्येत््युक्त- गुणाष्टकाश्रयपरमात्वस्वरूपोपासनात् भिन्ना। तदर्थं गुणिपरिगणनं तन्त्नतो़ऽस्तु-- धर्मोपासनार्थं गुणाश्रयभूत-- धर्मिचिन्तनम् एकवारमेवास्तु। धर्म्युपासनार्थं धर्म्युपादाने कृते तदुपजीवनेनैव धर्मोपासनेऽपि धर्म्युपादानसिद्वेर्धर्मोपासनार्तं पुनर्धर्म्युपादानं न कर्तव्यमित्यर्थः। इत्युक्तम्-- इति चिन्तनमयुक्तम्। तत्तद्वैशिष्टयभेदात्-- अपहतपाप्मत्वादिगुणविशिष्टोपासने तत्तद्गुणवैशिष्टयभेदात् तत्तद्गुणवैशिष्टयकृताद्वर्भिभेदात्। प्रतिविधि-- तत्तद्गुणविशिष्टब्रह्मोपासनविधाने सर्वत्रापि। गुणिनः-- ब्रह्मणः। चिन्तनावृतिः--चिन्तनयस्य पुनः पुनः करणम्। अर्थ्या-- अर्थादनपेता फलवतीत्यर्थः। तेन पूर्वमनुविद्येति विहितगुण्यनुसन्धाने एतांश्च सत्यान् कामानिति विहितगुणविशिष्टनुसन्धाने च गुण्यनुसन्धानं प्रत्येकमेव कर्तव्यमित्यर्थः। राजत्वाद्यैः --इन्द्राय राज्ञे पुरोडाशमेकादशपालं निर्वपेत्, इन्द्रायाधिराजाय, इन्द्राय स्वराज्ञे ,इत्यादिवाक्यविहितेष्टिविशेषे राजत्वाधिराजत्वस्वराट््त्वधर्मैः। पृथक्तवात् -- पूर्वपूर्वधर्मविशिष्टेन्द्रापेक्षयोत्तरोत्तधर्मविशिष्टेन्द्रस्य भिन्नत्वात्। इन्द्रे --एकस्मिन्नेवेन्द्रे। हविषो दानम् - एकादशकपासंस्कृतपुरोडाशात्मकहविषस्समर्पणम्। आवृतं भवति-- असतृत् कृतं भवति। हीत्यनेन 'नाना वा देवता पृथक्त्वात्' इत्यादिपूर्वकाण्डसूत्रप्रसिद्धिस्सूच्यते।। 
	50. तत्तद्भोगेत्यादि।तत्तद्भोगप्रगीतेर्गुणघटितपरोपासना भोगहेतुः -- ' जक्षत्क्रीडन् रममाणस्त्रीभिर्वा यानैर्वा ' इत्यादिभिर्वाक्यैर्नानाविधभोगवचनात् गुणयुक्तपोपासना भोगहेतुः। मुक्तिश्च क्रमात् स्यात्-- निश्शेषाविद्यानिवृत्तिपूर्वकनिर्गुणस्वस्वरूपानुभवरूपमोक्षश्च उत्तरकाले क्रमेण भवेत्। इत्यसत्-- इति कल्पनमयुक्तम्। अगुणवचस्यान्यपर्याभिधानात् -- 'नेह नानास्ति' 'अथात आदेशो नेतिनेति' 
इत्यादिनैर्गुण्यवचनस्य 'न स्तानतोऽपि ' इत्यधिकरणे ' उत्सर्गेणापवादं न खलु नयविदः क्षोभणीयं क्षमन्ते तस्माद्ब्रह्मे गुणादौ विधइविषयमतिक्रम्य तिष्ठेन्निषेधः ' इत्यादिना हेयगुणनिषेधविशषयत्वेन व्यवस्थापनात्। तेन निर्गुणमेव नास्ति कुतस्तस्योपासनम् कुतस्तरां निर्गुणब्रह्मप्राप्तिः कुतस्तमाञ्चोपासनफलवैध्यविध्येन वाक्यार्थभेदपरिक्लृप्तिपिति भावः। उक्तंमेवार्थं वैशद्याय पुनरुपपादयत्युत्तरार्धेन अस्मिन् शास्त्रे आ समाप्तेर्निर्गुणोपास्तिसाध्यं फलं क्वाभिहितम्-- अस्मिन् शारीरकशास्त्रे 'अथातो ब्रह्मजिज्ञासा' इत्यारभ्य 'अनावृत्तिश्शब्दात्' इत्यादिचरमसूत्रपर्यन्तं निर्गुणब्रह्मोपासनसाध्यं फलमिदम् एवंविधमिति क्व सूत्रेऽभिहितम्। मा भूत् शास्त्रे निर्गुणब्रह्मोपासनविधानं तत्फलञ्च, तथाप्यस्मत्सम्प्रदायपारम्पर्येण तथाङ्गीकार्यमित्यत्रोच्यते -- नोच्छास्त्रञ्च प्रकल्प्यमिति। न ह्यतीन्द्रयविषये शास्त्रमुत्सृज्य केवलबुद्वया कल्पनं विद्वच्छिष्टसम्मतं भवेत्। एष पादश्च गणनियमतः ख्यातिमान् --तिष्टन्त्वितराणि दूषणानि, इदमेकं ब्रह्मास्त्रम्। अयं खलु पादो गुणोपसंहारपाद इति नामतः प्रसिद्वः। अस्मिन्पादे गुणनिषेधवचनमुन्मत्तप्रलपितमेव भवेदिति भावः।।

          51. प्रत्येकमित्यादि। अत्र प्रत्येकं मेलनाद्वा दहरगुणगुणे सञ्चिन्त्यमानेऽपि गुण्यावृत्त्यर्थलब्धेः इह तदनावृत्तिशङ्का कथम् -- अत्र दहरविद्यायां 'अपहतपाप्मा विजरः' इत्याद्युक्तरीत्या प्रत्येकं तत्तद्गुणविशिष्टानुसन्धानपक्षे 'एतांश्च सत्यान्कामान्' इत्युक्तरीत्या यावद्गुणविशिष्टतया मेलनेनानु सन्धानपक्षेऽपि गुमिनमन्तरेण गुणानुसन्धानानावृत्तिशङ्का कथं क्रियते। तथाचैतदधिकरणपूर्वपक्षोऽनुत्थान इति भावः। इति चेन्न -- इति शङ्क्यते चेत् तन्न युक्तम्। गुणानां बुद्वयारोहे यदवधि गुणिनो रूपमर्थ्यं ततोऽन्याद्विद्यैकान्तं तदावृत्त्यनुघटिततदावृत्तिचिन्ताप्रवृत्तेः -- गुणानां बुद्वया विषयीकरणे  यदवधि यावत्, गुणिनो रूपं सत्यत्वज्ञानत्वानन्तत्वादिरूपं अर्थ्यमर्थादनपेतमवियुक्तमित्यर्थः, तद्गुणान्सन्धाने अत्याज्यतया स्वयमेव सिध्यतयेव, ततोऽन्यत् विद्यैकान्तं स्थानादिरूपं तदावृत्त्यनुधटिततदावृत्तिचिन्ताप्रवृत्तेः-- तादृशस्थानादिघटितस्यतस्य ब्रह्मण आवृत्तिचिन्ताप्रवृत्तेस्सर्वविद्यासाधारणसामान्यगुणातिरिक्ततत्तद्विद्याविशेषनियत- स्थानादिविशेषणसहितस्यैव ब्रह्मण आवृत्तिचिन्तेत्यर्थः।।
	*3.3.19.
           52. प्रक्रान्तेत्यादि। तैत्तिरीये दहविद्या प्रक्रान्ता उपरि च प्रकटं ज्ञायते-- तैत्तिरीयके 'अणोरणीयान्' इत्यनुवाके 'दह्नं विपाप्मं परवेश्मभूतं यत्पुण्डरीकं पुरमध्यसंस्थम्' इत्यादिवाक्येन हि दहरविद्योपक्रान्ता, 'सहस्त्रशीर्षं' इत्याद्युपरितनानुवाके च 'पड्मकोशप्रतिकाशं हृदयं चाप्यधेमुखम्' इत्यादिवाक्ये लिङ्गेन च दह्नविद्याप्रत्यभिज्ञायते। तस्मादूर्ध्वानुवाकः प्रकृतविषयनिर्धारणार्थोऽस्तु तस्मात्  एवंरूपहेतोः ऊर्ध्वानुवाकः 'सहस्रशीर्षम्' इत्याद्यूर्ध्वानुवाकः प्रकृतदहरविद्याविषयभूतदेवताविशेषो नारायण इत्येवं निर्धारणफलकोऽस्तु। मैवम्-एवं मा शङ्किष्ठाः। इह-'सहस्रशीर्षम्' इत्यनुवाके। तत्तद्विद्योदितै-तासुतासूपनिषद्विद्यासु पठितैः। तैश्शब्देः-उपास्यसमर्पकैरक्षरशिवशम्भुपरब्रह्मपरज्योतिः परतत्त्व परमात्मादिभिश्शब्दैः। परं पुरुषम्-तासुतासु विद्यासूपास्यतयोक्तं परमात्मानम्। प्रत्यभिज्ञाप्य-स एवायमिति बुद्धिविषयीकृत्य। तस्मिन्-सर्वविद्योपास्ये परमात्मनि। नारायणत्वं वदत्-नारायणत्वं विदधत्, तत्तद्विद्योपास्य परमात्मा नारायण इति निर्धारयत्। वाक्यम्-'नारायण परं ब्रह्म तत्त्वं नारायणः परः' इत्यादिवाक्यम्। प्रक्रियातः-  प्रकरणात्। अधिकबलं हि--प्रबलमिति प्रसिद्धं खलु। 'श्रुतिलिङ्गवाक्यप्रकरणस्थानसमाख्यानां समवाये पारदौर्बल्यमर्थविप्रकर्षात्' इत्यादिकर्मकाण्ड इत्यर्थः।।
	53.वाक्यैरित्यादि। वाक्यैः 'नारायण परं ब्रह्म' इत्यादिरूपैर्बहुभिर्वाक्यै। सर्वार्थतायाम्- सर्विविद्याविषयदेव- तानिर्धारणार्थतायामुपपादितायाम् दहरभजनमपि- दहरोपासनमपि। अत्र- अस्मिन्नर्थे। भागीति-- भागवदिति हेतोः। तल्लिङ्गोपेतभागस्सार्थः-दहरविद्याशेषत्वोपपादकलिङ्गान्वितो वाक्यभागः कृतार्थ एव। गतार्थमेकं बहुभिर्योद्धुञ्च नालम्-एवं कृतार्थम् अत एवोदासीनं लिङ्गं बहुभिस्तत्परैर्वाक्यैस्स्पर्धितुं न समर्थञ्च। अलसं प्रकरणमेकस्यास्य नोपकुर्यात्-प्रकरणमपि स्वभावतो दुर्बलत्वात् दहरविद्याशेषत्वस्यापि लाभेन कृतार्थत्वाच्चालसमेकस्य लिङ्गस्योपकर्तुं न प्रवर्तेत। नहि बहुषु विरुद्धेषु बलवत्सु विद्यमानेषु स्वयं 
कृतार्थत्वादलसस्य लिङ्गस्य स्वयमपि स्वभावतो दुर्बलं कृतार्थत्वादलसञ्च प्रकरणमुपकरोतीति भाव। किञ्च सर्वोपजीव्ये तत्त्वे तात्पर्यमत्र स्फुटमिति तत्परित्यागक्लृप्तिर्वितथा--'सहस्रशीर्षं देवम्' इति पुरुषसूक्तप्रत्यभिज्ञा पूर्वोक्तैस्सर्वविद्यापठिताक्षरशिवादिशब्दघटितैर्बहुभिर्वाक्यैस्सर्वविद्यापेक्षिततत्त्वनिर्धारणतात्प- र्यस्यास्मिन् वाक्ये स्फुटप्रतिपत्त्या तत्परित्यागकल्पना विफला विरुद्धा चेत्यर्थः।। 
	54. आत्मैक्यमित्यादि। आत्मैक्यैम् -- अत्रात्मशब्दः परमात्मपरः। तस्य चेतनाचेतनात्मककृत्स्नप्रपञअचैक्यमित्यर्थः।इदं यादवभास्करमतद्वयसंग्रहणम्। मायिमतं तु इत्याद्यनिपुत्यत्र आदिशब्देन ग्राह्यम्। देवतैक्यम्  --देवतानां सर्वासामन्योन्यं परमात्मना चैक्यम्। एवं केषाञ्चित्पक्षः। त्रिकसमधिगता -- त्रिकं प्रसिद्धं ब्रह्मविष्णुरुद्ररूपमूर्तित्रयं समधइगता प्राप्ता। तुल्यता -- मूर्तित्रयं तुल्यमिति केषाञ्चित् पक्षः। त्रयाणामैक्यम्-- तेषामेव ब्रह्मविष्णुरुद्राणामेकवस्तुत्वम्। इदं केषाञ्चन्मतम्। अन्यत्र-- विष्णोरन्यत्र रुद्रे वा मूर्तित्रयादुत्तीर्णे कस्मिंश्चिद्वा। ऐश्वर्यम् -- स्वेतरसस्तवस्तुनियन्तृत्वरूपमीश्वरत्वम्। इत्याद्यनिपुणफणितीः -- इति उक्ताः प्रकाराः, आदिः  निर्गुणं ब्रह्मैव तत्त्वं तद्व्यतिरिक्तं किमपि नास्तीति मायिपक्षः, तत्सम्बन्धिनीः अनिपुणानां तत्त्वनिर्धारणोपयुक्तसत्सम्प्रदाययन्मूलकयथावस्थितज्ञानशून्यानां फणितीरुक्तीः। इति च आदिश्च इत्यादयः तत्स्बन्धिन्योऽनिपुणफणितयः इत्याद्यनिपुणफणितयस्ताः। यद्वा इति
उक्तप्रकाराः पक्षाः आदिर्यस्य मायिमतस्येति तद्गुणसंविज्ञानबहुव्रीहिः। इत्यादिसम्बन्धिन्यः अनिपुणफणितय इति पूर्ववत्। सन्तः-- सत्सम्प्रदायसिद्धयथावस्थितपरतत्त्वज्ञानलब्धसत्ताकास्संख्यावदग्रगण्याः। नाद्रियन्ते -- न बहुमन्यन्ते। एककण्ठैस्त्रय्यन्तैः -- श्रीपुरुषसुक्तोत्तरानुवाकसहस्रशीषीर्षानुवाकसुवर्णधर्मानुवाकमहोपनिषन्नारायणोपनिषन्महानारायणोपनिषत्कण्ठवल्लीसौबोलब्रह्मबिन्दुनृसिंहतापनीयरामतापनीयबृहदारण्यकच्छान्दोग्यादिभिस्तदैककगण्ठ्यमपेक्ष्य लब्धासत्ताकैरन्यैश्च वेदान्तैरुपनिषद्भिः प्रमाणैः। तदनुगुणमनुव्यासमुख्योक्तिभिश्च -- उदाहृतसर्वोपनिषदां तात्पर्यप्रकाशनेनानुलाभिः 
सकलबुभुक्षुमुमुक्षुजनभेषजभूतस्ववाक्यस्य मनोः, नारायणावतारतया प्रसिद्धस्य पञ्चमवेदप्रणेतुः व्यासस्य मुख्यानां पराशरश्रीशठमथनाथयामुनरामानुजात्रेयरामानुजादीनां उक्तिभिश्चमनुस्मृतिश्रीमन्महाभाकतश्रीपुराणरत्नदिव्यप्रबन्धयोगतत्त्वपुरुषनिर्णयश्रीभाष्यादिरूपस्सूक्तिभिश्च तदुपबृंहणभूताभिः।श्रीमान् -- सर्वावस्थछआस्वपि श्रिया समेतः। नारायणः -- पुरुषोत्तम एव। नः पतिः अखिलतनुर्मुक्तिदो मुक्तभोग्यः -- अवगत इति शेषः। सर्वास्वामितया सर्वानियन्तृतया परमपुरुषार्थप्रदातृतया मुक्तिदशायां प्राप्यतया चाधिगत इत्यर्थः।अत्र केचिदाचार्याः 'त्रिकमधिकता' इति पाठमवलम्ब्य  त्रिमूर्त्युत्तीर्णपरत्वपक्षं प्रतिपादयन्ति। तथावर्णने श्रीमद्रहस्यत्रसारे एतच्छलोकानन्तरमधिकारादौ साम्यैक्योत्तीर्णव्यक्यन्तरपक्षाणां क्रमेणोपपादनं विरुध्यते।अत एव सारदीपिकाचार्यैः 'त्रिकसमाधिगता तुल्यता'इति पाठमवलम्ब्य 'अन्यत्रैश्वर्यम्' इत्यनेनैवोत्तीर्णव्यक्त्यन्तरपक्षयोस्संग्रहः कृत इति दिक्।।
	*3.3.20.	
	55.अङ्गमित्यादि। वाजसनेयकेऽग्निरहस्ये 'मनश्चितो वाक्चितः प्राणचितश्चक्षुश्चितश्श्रोत्रिचितः कर्मचितोऽग्निचितः' इति मनश्चिदादयोऽग्नय आम्नाताः, तत्र द्वादशहे मानसं यथा -- द्वादशाहसाध्ये क्रियारूपेऽपि क्रतुविशेषे वचनाभावादविवाक्यसंज्ञे क्रियाणस्य पृथिव्या पात्रेण समुद्रस्य प्रजापतये देवतायै गृह्यमामस्य ग्रहणासादनहवनाहरणोपाहुानभक्षणादिरूपग्रहकल्पस्य मनसैव क्रियमाणतया मानसस्य यथा अङ्गत्वने सम्बन्धः। बुद्धयात्मा मनाश्चित्प्रभृतिराग्निरतपि पूर्वप्रसक्तेष्टतकचितसमुपस्थापितस्य क्रतोरङ्गं स्यात् -- तथा बुद्धिकल्पानारूपतया बुद्धयात्मको मनश्चिदादिरग्निरपि एतत्पूर्वप्रकरणस्थेष्ठकचिताग्निना अव्यभिचरिक्रतुसम्बन्धितया  समुपस्थापितस्य क्रतोरङ्गस्यात्। तद्वीर्यस्यातिदेशात्  -- क्रियामयक्रत्वनुप्रविष्टकचिताग्नीनां सामर्थ्यस्य तेषामेकैक एव तावात् यावानसौ पूर्वः, इति वाक्येन मनश्चिदाद्यग्नावतिदेशात्। क्रतोरङ्गं स्यादिति पूर्वेणान्वयः। इति सन्न-- इत्याशङ्कनं साधु न भवति। अत्रैव -- अस्मिन्मनश्चिदाद्यग्निप्रकरण एव। श्रुत्याद्यैः -- 'विद्ययाहैवैत एवंविदश्चिता भवन्ति' इति वाक्येन विवृतया ते हैते विद्याचित एव इति श्रुत्या तान्हैतानेवंविदे सर्वदा सर्वाणि भूतानि विचिन्वन्त्यपि स्वपते इति वाक्यप्रतिपन्नेन 
लिङ्गेनार्थसामर्थ्यरूपेण एवं विदे विचिन्वन्ति इति वाक्येन च।विद्यात्मकोऽङगी उदितो हि -- विद्यात्मकः क्रतुरूपोऽङ्गी प्रतिपन्नोहि। अतस्स्वप्रकरणलब्धं स्वसजातीयं विद्यामयं क्रतुं विसूज्य विसृज्य प्रकरणान्तरे विसजातीयं क्रियामयं क्रतुं मनश्चिदादयो नाङ्गत्वेन सम्बन्द्धुमर्हन्तीति भावः। तस्मिन् -- मनश्चिदादावग्नै अतिदेशः - तेषामेकैक एव इत्यादिना इष्टकचिताग्निवीर्यतुल्यवीर्यातिदेशः। उपकृतिसमताबोधनार्थः -- इष्टकचिताग्निस्स्वाङ्गिभूताक्रियामयक्रतोर्यावदुपकरोति तावदयं मनश्चिदाद्यग्निरपि स्वाङ्गिभूतविद्यामयक्रतोरुपकरोतीत्युपकारसाम्यमात्रबोधनार्थः। नतु क्रियामयत्रत्वनुप्रवेशकृतसाम्यबोधनार्थस्स इति भावः।।
	 56. कल्प्यो ह्यत्रेत्यादि। अत्र क्रियात्मा क्रतुरपि कल्ष्यो हि -- अत्र प्रकरणे क्रियारूपः क्रतुरपि कल्पनीय एव हि। नतु श्रुत इत्यर्थः। तदपि  --तथाकल्पनमपि। प्रागुपात्ताङ्गश्क्या -- पूर्वोदाहुत्टकचिताग्निरूपत्वङ्गसामर्थ्येन। न तु श्रुत्येत्यर्थः। विद्यामयस्तु --विद्यारूपः क्रतुस्तु। वाक्यस्थैश्चानुबन्धैः -- स्ववाक्यस्थैरेव श्रुत्यादिभिरनुबन्धैः। इह -- स्वप्रकरण एव। समुपनतोभाति --एकजातीयत्वस्वप्रकरणस्थत्वादिभिस्सम्भद्ध एव भाति। द्वरस्थाकृष्टयोगात् -- प्रकरणान्तरस्थैः क्रत्वङ्गादिभिराकृष्टस्य योगात् अङ्गीत्वेन सम्बन्धात्। स्ववचनपठिताकृष्टयोगः -- स्ववचनपठितैश्श्रुतिलिङ्गवाक्यैराकृष्टस्य विद्यामयक्रतोरङ्गित्वेन सम्बन्धः। लधीयान् -- बुद्धिसौकर्यादिभिर्न्याथ्यः। अर्थे अप्राप्ते विधित्वं अनुवदनसमेऽण्याश्रितं हि -- प्रतीयमानेऽर्थे प्रमाणान्तराविषये सति वाक्यस्य विधिरूपत्वं अनुवादरूपेऽपि वाक्ये 'उपरि देवेम्यो धारयति' इत्यादिरूपे तान्त्रिकैरङ्गीकृतं हि। तद्वदत्र -- तथात्रापि विधिप्रत्ययाश्रवणेऽपि वाक्यस्य विधिरूपत्वमप्राप्तार्थसामर्थ्यात् कल्ष्यत इत्यर्थः।।
	*3.3.21.	
	  57. तत्कालाकारिण इत्यादि। अहमितिभजने -- 'त्वं वाहमस्मि भगवो देवते' इत्यादिवाक्यविहिते अहङ्गहेण भगवदुपासने। कञ्चुकस्य आत्मनः -- कञ्चुकवद्गवच्छीरीरभूतस्य जीवात्मनः। तत्कालाकारिणो धीस्स्यात् - उपासनकाले सन्निहितत्वादित्यर्थः। मामुपास्स्वेत्युदितवत् -- प्रतर्दनविद्यायामिन्द्रेण मामुपास्स्वेत्युक्तं तत्र यथा सन्निहितसहस्त्राक्षत्वाद्याकार एवेन्द्र उपास्यो नतु मुक्तिकालिक रूपविशिष्ट इन्द्रस्तद्वदित्यर्थः। इति चेन्न
--इति शङ्कयते चोन्नैतद्युक्तम्। अन्यथा सन्निकर्षात् -- प्रकारान्तरेण सन्निकर्षस्य विद्यमानत्वादित्यर्थः। तदेवोपपादयति -- शुद्ध इत्यादिना। अत्र -- अत्र मोक्षसाधनप्रकरणे। शुद्ध आत्मा हि -- अपहतपाप्मत्वादिगुणाष्टकविशिष्टतया परिशुद्धरूपः खल्वात्मा। साध्यः -- फलत्वेन बुद्धिसन्निहितः। बोद्दुकृत्ये - बोद्धुरुपासकस्य कृत्ये कर्तव्यताय विहिते उपासने। फलमतिः अविनाभाविनी -- फलदशानुसन्धानं अविनाभूतम्। यथोपासनं फलस्यम्नात्वादिति भावः।बुद्ध्यासन्ने -- उक्तरीत्या फलतया बुद्धिसन्निहिते।अन्तरङ्गे -- यावदात्मभावित्वादव्यवधानसिद्धत्वाच्चान्तरङ्गभूते।सति -- श्रेष्ठभूते शुद्धस्वरूपे। तत्क्रतुन्यायसिद्धिः --'यथाक्रतुरस्मिन् लोके पुरुषो भवति तथेतः प्रेत्य भवति' इति श्रुत्युक्त यथोपासनं फललाभ इति न्यायसिद्धिः।विधिनियता -- उक्तश्रुतिसिद्धा भवति। ह्यशुद्धरूपे तन्न्यायसिद्धिरिति भावः।।    
58. कर्तुरित्यादि।दृष्टभोगार्थयत्ने -दृष्टभोगा ऐहकसुखानि तदर्थप्रयत्ने क्रियमाणे सति। कर्तुर्भोक्तृत्वमात्रं गमयितुमुचितम् -- तदानीं तदनुष्ठातुर्जीवस्य फलभोक्तृत्वशक्तिमात्रं चिन्तयितुं युक्तम्। न  त्वन्यत् उपभोगाभावात्, तावदाकारनुसन्धानेनैव साधनानुष्ठानप्रवृत्तिसिद्धेरिति भावः।स्वर्गाद्यर्थेऽन्यदेहानुगतिरपि परं स्वाधिकारानुविद्धा --लोकान्तरदेहान्तरसम्भवितस्वर्गादिफलसाधननुष्ठानदशायां देहान्तरप्राप्तियोग्यतात्मकनित्यत्वादिधर्मानुसन्धानं परम् अतीव स्वाधिकारनियतम्। आत्मनित्यत्वज्ञानाभावे लोकान्तरदेहान्तरभाविफलसाधनानुष्ठानप्रवृत्त्यसम्भवादिति भावः। मुक्त्यर्थे प्राप्त्यवस्था प्रणिधिकथनतः --मोक्षार्थसाधनानुष्ठानदशायां प्राप्त्यवस्थायाश्चिन्तनीयत्वस्य श्रुत्या कथनात्। तत्क्रतुन्यायवाचाम् - यथाक्रतुरित्यादिश्रुतीनाम्।तद्युक्तोपास्यरूपं विषयः -- तादृषप्राप्तिदशासम्भाविताकारविशिष्टोपास्यस्वरूपं विषयः। इति कुताऽतिप्रसङ्गादिशङ्का --एवं जीवात्मनस्तत्तत्फलसाधनानुष्ठानदशायामविनाभूतमुपयुक्तं 
प्रमाणसिद्धमनुसन्धेयं तत्तद्रूपं तदातदा व्यवस्थितम्,अतो नातिप्रसङ्गावकाशः। अयं भावः -- वेदान्त एव हि तत्क्रतुन्यायो विशेषतः ख्यापितो नपुनः कर्मकाण्डे। तेनोपासनदशायां प्राप्त्यवस्थानुसन्धानं नियमेन कर्तव्यम्। कर्मकाण्डे तु कालान्तरभाविस्वर्गादिफलभोक्तृत्वानुरूपात्मस्थैर्यानुसन्धानमात्रमेव कर्मारम्भे कर्तव्यमिति।।
	59. विद्याभेदेष्वित्यादि।विद्याभेदेषु -- सदक्षरदहरादिविद्याविशेषेषु। वेद्याकृतिविषमतया -वेद्याकाराणां गुणानां विषमतया न्यूनाधिकभावप्रयुक्तवैषम्येण।यावदुक्ते -- तत्तद्विद्योक्तगुणादिक एव।चिन्त्येऽपि -- चिन्तनीये सिद्धेऽपि।सर्वोपपन्नम् -- चिन्तिताचिन्तितभेदं विना उभयविभूतिस्थसर्ववस्तुरूपविशेषणविशिष्टमेव ब्रह्म।प्राप्यमिति सिद्धं खलु।तदिह प्राप्यचिन्तानिषेधः कथम् -- तस्मात्कारणादिह विषये प्राप्यचिन्तानिषेधः कथम्। उक्तरीत्या सर्ववस्तुविशिष्टब्रह्मरूपप्राप्यान्तर्गतस्य बद्धरूपस्य चिन्ताविशेषः कथं क्रियत इति भावः। तस्माद्बद्धस्य चिन्तास्तु -- तस्माद्बद्धरूपस्यापि प्राप्यकोट्यन्तर्गतत्वात् बद्धरूपस्य उपास्यविशेषणतया चिन्तनमस्तु।इति न -- इत्याशङ्कनं न युक्तम्।कलुषितः -- बद्धः।अहंशब्दमुख्यो न हि -- अहंशब्दस्य मुख्यार्थो नखलु। कलुषिताकारो हि न स्वाभाविकः, अतस्स्वाभाविकापहतपाप््मत्वाद्याकारविशिष्ट एवाहंशब्दमुख्यार्थः।अतस्सएवानुसन्धेयः।प्राजापत्याद्वाक्यात्तु -- 'अपहतपाप्मा विजरः' इत्यादिकात् प्रजापत्युक्ताद्वाक्यात्। अकलुषदशाया --मुक्तिकालिकगुणाष्टकविशिष्टाकारेण।भावनीयत्वसिद्धिः -- जीवस्य चिन्तनीयत्वसिद्धिः।तथा च प्रजापतिवाक्यादेव जीवात्मनोऽनुसन्धेयत्वं सिध्यति, तत्र चापहतपाप्मत्वाद्याकार एव जीवात्मानुसन्धेयः प्रतिपन्नइति तादृशाकारस्यैवानुसन्धानं प्रामाणिकमिति भावः।।
	*3.3.22.
	60. उद्गीथादेरित्यादि।असौ भजनविधिः -- 'उद्गीथमुपासीत' इत्यादिरूपोऽसौ 
उपासनविधिरसौ।स्वसान्निध्यगीते -- स्वसन्निधिगीते।उद्गीथादेर्विशेषे -- शाखाविशेषपठितस्वरविशेषविशिष्टोद्गीथादिविशेष एव। स्यात् । मैवम् -- एवं मा शङ्किष्ठाः।सर्वाङ्गिभूतक्रतुमुखत इह अशेषसान्निध्यसिद्धेः -- उद्गीथोपास्थितिवेलायामेव सर्वशाखाविहितयावदुद्गीथाङअगकस्य स्वाङ्गिनः क्रतोरुपस्थित्या सर्वेषामप्युद्गीथानामत्रैव सान्निध्यसिद्धेः। नोद्गीथविशेषस्य सन्निधिविशिष्टोऽस्ति। सामान्यं व्यक्त्यपेक्षक्रियमपि नियमादर्शने व्रीहितावत् -- उद्गीथमिति सामान्योपस्थितावपि तत्सामान्यं व्यक्तिविशेषापेक्षानुष्ठानकमेव, तथापि विशेषनियामकप्रमाणाभावे 'व्रीहिभिर्यजेत'इत्यत्र व्रीहितया यथा अविशेषेण सर्वव्रीहिव्यक्तस्य उपस्थाप्यन्ते तद्वत् सर्वा एवोद्गीथव्यक्तयस्सामान्येनोपस्थाप्यन्ते। अनुष्ठानं तु तैस्तैरधिकारिभिस्तत्तद्व्रीहिविशेषैरिव तत्तदुद्गीथविशेषैर्भविष्यति। शब्दश्चोद्गीथमात्रं वदति नतु भिदाम् -- 'उद्गीथमुपासीत' इत्युद्गीथशब्दश्च उद्गीथसामान्यं वदति नतु व्यक्तिविशेषम्। 'पशुना यजेत' इति सामान्येन विधानेऽपि 'छागस्य वपायाः' इति विशेषश्रवणात् व्यक्तिविशेषपरश्शब्दः, अत्र तु न तथा व्यक्तिविशेषसमर्पकं पदमस्तीत्याह -- छागनीतिस्तु नात्रेति। अत्र -- व्यक्तिविशेषवाचिपदरहिते सामान्योपस्थापकशब्दमात्रयुक्ते उद्गीथप्रकरणे। छागनीतिस्तु -- 'छागो वा मन्त्रवर्णात्' इत्यधिकरणोक्तन्यायः। न --न सम्भवतीत्यर्थः।।
	*3.3.23.
	61.व्यस्तो वैश्वानरात्मेत्यादि।वैश्वानरात्मा -- 'प्राचीनशाल औपमन्यवः' इत्यादिच्छान्दोग्यप्रकरणादौ प्रतिपन्नो द्युमूर्धत्वादिविशिष्टो वैश्वानरात्मा। प्रतिनियतफलोदाह-तेः -- 'अत्त्यन्नं पश्यति प्रियम्' इत्यादिना तत्तदवयवोपासनस्य व्यवस्थितफलोदाहरणात्। व्यस्तः -- द्युप्रभृत्येकैकावयवमात्रविशिष्टः। चिन्तनीयः -उपास्यः।इह -- प्रकरणे।कृत्स्नोपास्तौ फलोक्तिः --'यस्त्वेतमेवं प्रादेशमात्रमभिविमानमात्मानं वैश्वानरमुपास्ते स सर्वेषुलोकेषु सर्वेषु भूतेषु 
सर्वेष्वात्मस्वन्नमत्ति' इति समस्तोपासने फलकथनं तु। स्तुतिः -- अर्थवाद एव।यदि वा कृत्स्नरूपोऽपि --समस्तोऽपि। उपास्यः --व्यस्तोपासने फलनिर्देशाद्व्यस्तश्चिन्तनीयः, एवं समस्तोपासने फलनिर्देशात् समस्तोऽपि चिन्तनीयः। मैवम्-- एवं न शङ्क्यम्।व्यस्तेषु पृथक् दोषोऽनुकथितः -- व्यस्तोपासनविषये विशिष्य 'मूर्धआ ते व्यपतिष्यत्' इति दोषः श्रुतः।तत्फलोक्तिस्स्तुतिस्स्यात् -- उदाहृतं फलवचनमर्थवाद एेवेति कल्पनीयम्।अष्टाकपालप्रभृतिषु चतथा दृष्टं हि --'वैश्वानरं द्वादशकपालं निर्वपेत्पुत्रे जाते' इति वाक्ये द्वादशकपालस्यैव विधेयत्वम्, पुत्रगतं पूतत्वादिकं फलम्, अष्टाकपालादीनां विधिःपृथक्फलनिर्देशश्चावयुत्यानुवादमात्रमिति चात्रोक्तमिव पूर्वकाण्डे दृष्टं हि। तेन समस्तश्चिन्त्यः -- तेन कारणेन समस्त एवोपास्यः।।
	62.सामस्त्यस्यैवेत्यादि।महावाक्यतात्पर्यवृत्या - महावाक्यतात्पर्यपरायालोचनया।सामस्त्यस्यैव -- समस्तानुसन्धानस्यैव। योगे -- समन्वये।द्रढिमवति -- दार्ढ्ययुक्ते सति दृढतयावगतेसतीत्यर्थः।व्यस्तेषु -- अवयवोपासनेषु। अंशाननूद्य --जातेष्टिवाक्ये 'यदाष्टाकपालो भवति''गायत्रियैवैनं ब्रह्मचर्यसेन पुनाति' इत्यादिभिर्द्वादशकपालांशभूतानष्टाकपालदशाकपालैकादशकपालादीनंशाननूद्य।स्तुतिनियतनयात् -- ब्रह्मवर्चसादफलप्रतिपादकार्थवादन्यायात्। फलोक्तेः -- 'अत्त्यन्नं पश्यति' 
इत्यादिव्यस्तोपासनफलवचस्य ।आन्यपर्यम् -- स्तुतिपरत्वमेव युक्तम्।भूमवाक्ये --भूमविद्यावाक्ये तु।नामादीनामुपास्तौ अवदितया -- उत्तरोत्तरोपासनफलस्य पूर्वपूर्वोपासनफलादुत्कृष्टतदुत्कर्षावधइतया।फलमपेक्षितम् -- पूर्वपूर्वोपासनेष्वपि फलवत्त्वमवशअयमपेक्षितम्।पूर्वोपासनस्य फलवत्त्वाभावे उत्तरोपासनफलस्याधिक्यप्रतिपादनायोगात्। नहि निष्फलात् सफलस्याधिकफलत्वं युज्यते।एवं प्रत्यवायोऽपि न श्रुतः -- यथा वैश्वानरविद्यायां व्यस्तोपासने 'मूर्धा ते व्यपतिष्यत्' इत्यादिना अनर्थप्राप्तिरूपः प्रत्यवायः श्रुतः, तथा प्रत्यवायोऽपि न श्रुतः। इति -एवम्। विषमोदाहृतिः-- विषमस्य भूमविद्यायामवान्तरफलस्य उदाहृतिर्निर्देशनायोपन्यासः। अर्थसिद्ध्यै न -- अभिमतार्थसिद्ध्यै न भवति।।
	*3.3.24.
	63.सर्वास्वित्यादि।सर्वासु ब्रह्म वेद्यम् -- सर्वासु वैश्वानरदहराक्षरोपकोसलशाण्डिल्यादिविद्यासु ब्रह्मैव वेद्यम्। तेन रूपमविशिष्टमित्यर्थः। फलमपि तत् खलु -- सर्वब्रह्मविद्यासाध्यं फलमपि तद्ब्रह्मैवेति सर्वमतसम्मतं खल्वित्यर्थः।
आरव्या च ब्रह्मविद्येति -- संज्ञा च ब्रह्मविद्येति सर्वासाशिष्टेत्यर्थः। विधिरपि ध्यानाद्युक्त्येकल्क्षये भजने- चोदना च ध्यानेपासनादिनारव्यानामविशेषवाचिपदवाच्ये भक्तिरूपे विषये इत्यविशिष्टा। इत्थ सर्वविद्यैक्यम्। --एवं संयोगरूपचोदनारव्यानामविशेषोपषादनात् सर्वासामपि ब्रह्मविद्यानामैक्यमस्मित्वति। तन्न -- तच्छङ्कनाक्तम्। आरव्यारूपभेदात् -- सद्धिद्यादहरविद्याभूमविद्येत्यादिरूपाणां आरव्यानां अपहतपाष्मत्वादिरूपाणां रूपाणाञ्च भेदात्। नहि ब्रह्मविद्येति सामान्यारव्याभेदो ब्रह्मरूपं सामान्यरूपञ्च दहराक्षरादिविशेषारव्याभेदं अपहतपाष्मत्वादितत्तद्धिद्याप्रतिनियतगुणविशेषभेदञ्च वारयितुं शक्नुयादिति भावः। तदुपहितविधौ तेन वैशिष्ट्यसिद्धेः -- उदाहुततत्तद्रुपविशेषज्ञानविशेषविधाने तैरेव रूपविशेषैर्विद्यानां परस्परविलक्षणचोदनाविशेषसिद्धेः। मध्वादिविद्याफलं मिश्रम् -- मध्यवादिविद्यासु वस्वादिपदप्राप्तिपूर्वकब्रह्मुप्रप्तेः फलतया फलमितरफलमिलितम्। इह --तदितरब्रह्मविद्यासु। पृथक् -- फलान्तरामिश्रं ब्रह्मप्राप्तिरूपमेव फलम्। काम्यमविद्यासुच एवम् -- वेदान्तोक्तासु काम्यविद्यासु च एवमुक्तरीत्या संयोगरूपचोदनादिभेदैर्भेदो निरूपणीयः।।
	64. नानाशब्दादीत्यादि। सूत्रकृत् शब्दसाम्ये शब्दादिभेदात् नाना इतिकथमवदत् -- सूत्रकारश्शब्दसाम्ये वेदनोपासनध्यानादीनां विद्यावाचिशब्दानां अर्थभेदाभावात् पर्यायत्वरूपे साम्ये अविशेषे तिष्ठति सति शब्दभेदान्नानेति कथमुक्तवान्। भक्तिविश्रान्तिसिद्धेः -- 'वेदनमुपासनं स्यात्' 
इत्यादिवाक्यकारभाष्यकारवाक्यैस्सर्वेषामपि मोक्षोपायभूतज्ञाववाचिशब्दानां भक्तिरूपापन्नज्ञानविशेषे पर्यवसानसिद्ध्या।एते -- 'विद्यात्''उपासीत''ध्यायीत'इत्यादयश्शब्दाः।यागदानादय इव -- यागदानहोमवाचकाः यजतिदातजुहोतीत्यादिशब्दा इव। भिदुरा नहि -- अर्थभेदेनापर्याया न भवन्ति हि। चोदनाभेदो हि नाम यजतिजुहोतिददातीत्यपर्यायेण शब्देन भावार्थविधिः। सत्यम् --अर्धाङ्गीकारपरोऽयम्। उपचरितोऽयं शब्दस्य भेदस्तु रूपभेदद्रढिम्ने -- उपात्तइति शेषः। 
शब्दान्तराधिकरणोक्तरीत्या मुख्यस्य शब्दभेदस्यभावात् रूपभेदप्रयुक्ततयोपचरितोऽयं शब्दस्य भेदो रूपभेदद्रढिम्ने रूपभेदस्य दार्ढ्याय आरोपितत्वनिरासेन तात्त्विकत्वस्थापनाय उपात्तः।ये अविधेयं ज्ञानं करणमिति जगुस्तन्निरासे चाभिसन्धिः -- ये मायिप्रभृतयः अविधेयं विधेरविषयं ज्ञानं करणमिति मोक्षोपायभूतमित्युक्तवन्तः, तन्निरसने चाभिसन्धिः। अयमाशयः -- यदि वेदनध्यानोपासनादिशब्दानां तत्तत्प्रकरणस्थानां पर्यायत्वम्, यदिवा छागपशुन्यायेन विशेषपर्यवसानम्, यदिवा भाष्यकारोक्तप्रकारेणभिन्नेषु प्रकरणेषु वेद्यभेदनिबन्धनभेदप्रतिपादकत्वेनापर्यायत्वम्, सर्वथापि विधेयमेव ज्ञानम्, तथा विधेयादेव ज्ञानात् अपवर्गासिद्धरितीममर्थमुपपादयितुं चोदनाभेदकथनमिति।।
	65. यद्वेत्यादि। यद्वा -- पक्षान्तरे। शब्दादिभेदादिति तु कथयता --नानाशब्दादीतसूत्रे शब्दादिभेदादिपदं प्रयुक्तवता सूत्रकारेण। अभाक्तात् मुरव्यात् । शब्दभेदात् -- 'अनित्यमसुखं लोकमिमं प्राष्य भजस्व माम्''सर्वधर्मान् परित्यज्य मामेकं शरणं ब्रज'इति अपर्यायाञ्चोदनाभेदात्। यजनहवनवत् -- यजतिजुहोतीत्यादिचोदितयादगहोमवत्। न्यासोपासे -- न्यासनभजनात्मिकेविद्ये। सम्यक् -- स्पष्टतया, विभक्ते। आरव्यारूपादिभेदः -- सद्धिद्यादहरविद्येत्यादिदिर्भक्तेरारव्या निक्षेपोन्यासश्शरणागतिरित्यादिः प्रपेत्तेरव्या, एवमारव्याभेदः, सद्धिद्यादहरविद्यादीनामपहतपाष्मत्वादिगुणजातं रूपम्, भगवत उपायन्तरस्थानापत्तिरूपं निरपेक्षोपायत्वं प्रपत्तेरूपम्, एवं रूपभेदः। आदिशब्देन वर्णाश्रमधर्मशमदमादिकं भक्तिविद्यास्वङ्ग आनुकूलयसङ्कल्पादिपञ्चकं प्रपत्तिविद्यायामङ्गमिति भेदः प्रत्याय्यः। इतरसमः -- सद्धिद्यादहरविद्यादितुल्यः। श्रुतः -- श्रुतिस्मृत्यादिभिः प्रतिपन्नः। किञ्च --विद्याभेदकहेत्वन्तरञ्चास्तीत्यर्थः।शीघ्रप्राप्त्यादिभिः -- 'साध्यभक्तिस्तु सा हन्त्री प्रारब्धस्यापि भूयसी' इत्यादिप्रमाणसिद्धया एकजन्मावसानस्वापेक्षितकालावधकया प्रपत्तौ शीघ्रप्राप्त्या भक्तेः प्रारब्धानाशकत्वेन प्रारब्धकर्मावसानसापेक्षया विलम्बितया प्राप्त्या च। अधिकारः-- तत्तत्फलाकाङ्क्षामूलकस्त्तद्विद्यानुष्ठानयोग्यतारूपः। भिन्नस्स्यात्  --भिन्नो भवेत्।मधूपासनादौ -- मधुविद्यादौ। व्यवस्थाम् -- अधिकारव्यवस्थाम्। इति च जगुः -- एवमेव विलम्बितप्राप्तिशीघ्रप्राप्तिरूपफलभेदनिबन्धनाधिकारव्यवस्थामाचार्या उक्तवन्त इत्यर्थः।।
	*3.3.25.
	66. ज्योतिष्ठोमेत्यादि।ज्योतिष्ठोमाग्निहोत्रप्रभृतिवत् -- एकस्मै स्वर्गाहिफलाय विहिता ज्योतिष्टोमाग्निहोत्रादय एकेनैवाधिकारिणा फलाधिक्यार्थं यथा समुच्चयेनानुष्ठीयन्ते तद्वत्। अधिकानन्दसिद्ध्यै -- एकद्वित्र्यादिविद्यासाध्यानन्दादधइकानन्दलाभाय। ब्रह्मविद्यास्समुच्चित्यर्हास्स्युः -- सर्वा ब्रह्मविद्यास्समुच्चयेनानुष्ठानार्हास्स्युः। कश्चित् --एको भजनविधिः ।एकं प्रति --एकं पुरुषं प्रति। नच स्यात् --इति न हि नियमस्स्यात्।'नचैकं प्रति शिष्यते' इति न्यायादिति भावः। ताः -- सर्वा अपि विद्याः।कालभेदात्। कर्तुम् --अनुष्ठातुम्।क्षमम् -- युक्तम्। यथा ज्योतिष्ठोमाग्निहोत्रदर्शपूर्णमासादयः कालभेदेनानुष्ठीयन्ते।इति न --इति शङ्कनं न युक्तम्।मिथोवासनास्थैर्यबाधात् -- अनेकविद्यानामेकेनानुष्ठानेऽङ्गीक्रियमाणे 
तत्तद्विद्यानियतविलक्षणस्थानगुणरूपादिविशिष्टब्रह्मध्यानजनितवासनास्थैर्यस्य तादृशविद्यान्तरवासनया एवं तद्वासनास्थैर्यस्य तादृशविद्यान्तरवासनावशेनेति च परस्परं बाधापत्तेः। 'तस्मात्सर्वेषु कालेषु मामनुस्मर'ति विधेस्सर्वविद्यातुल्यतया सदा तच्चिन्तनेन वासनास्थैर्यमावश्यकम्, नह्येवं कर्मानुष्ठाने विरोधः 
क्रियारूपत्वात्। इह च -- मोक्षशास्त्रे च।सम्पूर्णब्रह्मलब्ध्यै -निखिलविभूतिगुणविग्रहविशिष्टब्रह्मलाभरूपमोक्षाय।प्रायणान्ते -- देहन्यासावधिके।समाधौ -- तैल
धारकावच्छिन्नस्मृतिसन्ततिरूपे समाधौ।पृथग्विधिः -- सदक्षरदहरादिविद्याभेदेन प्रत्येकं विधिरदृश्यते। यदविकल्पब्रह्मप्राप्तिरूपं फलं तस्मै प्रत्येकं प्रायणान्तानां विद्यानां नैरपेक्ष्येण विधइर्दृश्यते, अतस्ससर्वस्यापि पुरुषायुषस्य एकविद्यारुद्धत्वात् विद्यान्तरानुष्ठानकाल एव न सम्भाव्यते, अतो विद्यानां फलतौल्याद्विकल्प एवेति।।	
	67. रूपादीनामित्यादि। रूपादीनाम् -- रूपसंयोगचोदनाख्यानाम्। विशेषैः -- भेदैः। परभजनम् -- परमात्मोपासनम्। नैकरूपम् -- एकरूपं न भवतीति नैकरूपम्। नगनैकादिशब्दवत् नसमासः। अनेकविझतया। विभक्तं ननु -- परस्परभिन्नतया प्रतिपादितं खलु। सामग्रीभेदतः -- एवं कारणभेदात्। तत्फलमपि -- विद्यासाध्यं मोक्षरूपं फलमपि।न्यायतः -- कारणभेदात्कार्यभेदइति न्यायात्। विषमं सम्मतं स्यात् -- विभिन्नतयाङ्गीकार्यं भवतु। न स्यात् -- एवं न भवेत्।सर्वास्वपि विद्यासु -- सदक्षरदहरादिषु सर्वास्वपि विद्यासु।भोगसाम्यम् -- ब्रह्मणा सहानन्दसाम्यम्।फलतया वक्ष्यते हि -- फलत्वेन 'भोगमात्रसाम्यलिङ्गाच्च'इति वक्ष्यते हि। बहुसरणिजुषाम् -- नानामार्गगामिनाम्, नानाविधाग्निहोत्रदर्शपूर्णमासज्योतिष्ठोमादिकर्मानुतिष्ठतां च। प्राप्यैक्यञ्च --एकग्रामरूपगम्यैक्यञ्च, एकस्वर्गरूपफलैक्यञ्च।लोकतो वेदतश्च प्रसिद्धम -- लोके वेद च प्रसिद्धम्। अतो बहुभिर्मार्गैरेकग्रामप्राप्तिवत् अग्निहोत्रादिभिर्बहुभिः कर्मभिरेकस्वर्गफललाभवाच्च बहुभिर्विद्याभिर्ब्रह्मप्राप्तिरूपमेकमेव फलं लब्धुं युज्यत इति फलाभेदाद्विद्यानां विकल्प एवेति सिद्धम्।।
	*3.3.26.
	68.तत्तद्विद्यास्वित्यादि।तत्तद्विद्यासु -- सदक्षरदहरादिसर्वविद्यासु। ताद्दक्फलतरतमताम् -- ताद्दक् विद्यातुल्यं चिन्तनीयगुणादितारतम्येन स्वरूपतारम्यमस्ति हि, तत्तुल्यं फलस्य तारम्यम्। वारायित्वाल -- अविशिष्टफलश्रवणादिहेतुभिर्निवार्य। अथ -- ततः परमस्मिन्नधिकरणे। प्रसङ्गात् -- फलविचारप्रसक्त्या। प्रागुक्तोद्गीथाविद्याफलम् -- 'तन्निर्धाराण' इत्याद्यधिकरणे प्रगुक्तमेवोद्गीथविद्यायाः फलम्। पुनराक्षिष्य - शिष्टिसमाहारगुणसाधारण्यश्रुतिरूपैराक्षेपहेतुभिराक्षिष्य। गाढिकरोति -- पूर्वोपक्षिप्तैर्हेतुभिर्द्दढीकरोति। स्ववाक्ये फलमुक्तं मा भूत् -- 'गोदोहनेन पशुकामस्य प्रणयेत्' इत्यादाविवस्ववाक्ये फलमुक्तं मा भूत।
इह -- उद्गीथविद्याप्रकरणे। वर्तमानोक्तितोऽपि --'यस्य पर्णमयी जुहुर्मवति न स पापं श्लोकं शृणोति' इति 'यदेव विद्यया करोति श्रद््धयोपनिषदा तदेव वीर्यवतरं भवति'इति वर्तमाननिर्देशादपि। सा -- फलकरणताबोधकश्रुतिराहित्येन प्रकृतविलक्षण। पर्णमय्यादिनीतिर्नतु -- पर्णमय्यधिकरणनीतिर्न भवेत्। कुत इत्यात्राह  अत्र्त विद्या फलकरणतया स्पष्टा खलु -- अत्र वाक्ये विद्यया करोतीतितृतीयाश्रुत्या विद्या फलकरणातया स्पष्टमवगम्यते खलु। अतः पर्णमय्यधिकरणन्यायो न भवेदित्यर्थः।।
	 69. तादर्थ्यमित्यादि। अत्र -- उद्गीथविद्याप्रकरणे। आश्रयालम्बमात्रात् -- पुरूषार्थस्यैव उपानसनस्याश्रयमात्रत्वेनोद्गीथावलम्बनात्, तावन्तमात्रापेक्षणादित्यर्थः। कर्मश्रुतिः --'उद्गीथमुपासीत' इत्यत्रोद्गीथपदोत्तरं विद्यमान कर्मत्वबोधिका द्वितीयश्रुतिः। तादर्थ्यम् --अह्गत्वम्। नावगमयेत्। आश्रयमात्रलामेन तृप्तत्वात्। विद्याहानौ  -उपासनानुष्ठानाभावे। प्रतिविधिवचनञ्च -- होतृषदनाद््धैवापि
 दुरुद्गीथमनुसमाहरति, इति वेदनरहिततया दुष्टमष्युद्गीथं होतृकर्तृकोद्गीथप्रणवैक्यज्ञानात् समादधातीतिप्रतिविधिवचन्ञ्च। तत्फलार्थिप्रसङगे युक्तम् --विद्याफलभूतवीर्यवत्तरत्वाद्यर्थिनो विद्यामशक्त्यादिभिरननुतिष्ठतस्तत्समाधानप्रसक्तौ सत्यामवश्यकर्तव्यत्वेन युक्तमेव। सोपासनेतारे अनुगमात् स्तवनमस्तु -- 'तेनेयं त्रयी विद्यावर्तते' इति वचने तेनेतिपदेन सोपासनं प्रणवं निर्दिश्यत्रथ्यामनुगमात् स्तवनं कामं क्रियताम्। तावता, सा तु - उपासाना तु। अङ्गन -- अङ्गमिति 
न सिध्येदित्यर्थः। उपासनस्य वीर्यवत्तरत्वादिफलसाधनत्वेन पुरुषार्थत्वे़ऽपि तस्य स्तवनस्य इदं वचनम्। उपरि अङ्गपादे। स्थापनीयप्रसक्त्यै -- स्थापनीयस्य ब्रह्मविद्याङ्गस्य प्रसङ्गार्थम्। अस्मिन्नन्तिमाधिकरणेऽङ्गाङ्गित्वचिन्तने कृते उपरितनपादे करिष्यमाणस्याङ्गविचारस्य प्रसङ्गरूपसङ्गतिर्लभ्येतेति हृदयेनात्र पुनर्वचनमित्यर्थः।।
	70.विद्यैक्येत्यादि।विद्यैक्योद्गथविद्याद्वितयविभजनप्राणविद्यैकभावाः --विद्यैक्यञ्च उद्गीथविद्याद्वितयविभजञ्च प्राणविद्यैकभावश्च विद्यैक्योद्गीथविद्याविभजनप्राणविद्यैकभावाः। विद्यैक्यं वैश्वानरविद्यादीनामनेकशाखासु श्रूयमाणानां संयोगरूपचोगनाख्याविशेषादैक्य। इदं 'सर्ववेदान्त' इत्यादिप्रथमाधिकरणार्थः।उद्गीथविद्याद्वितयविभजनम् -- छान्दोग्यवाजसनेककौषीतक्यादिपठितायाः प्राणविद्याया ज्यैष्ठ्यैश्रैष्ठ्यादिगुणसाम्योपादनेन एकविद्यात्वम्।इदं 'सर्वाभेदादान्यत्रेमे' इत्यादितृतीयाधिकरणार्थः। सर्वास्वानन्दतादेर्गुणवदनुगतिः -- सर्वासु परविद्यासु आनन्दत्वादिपञ्चकस्य गुणिभूतब्रह्मवदनुगतत्वम्।इदं 'आनन्दादयः प्रधानस्य' इत्यादिचतुर्थाधिकरणार्थः।प्राणवासस्त्वदृष्टिः --आचमनीयास्वप्सु प्राणवासस्त्वानुसन्धानम्। इदं 'कार्याख्यानात्' इत्यादिपञ्चमाधिकरणार्थः। शाण्डिल्यैक्यम् -- वाजसनेयके अग्निरहस्ये बृहदारण्यके चाम्नातायाश्शाण्डिल्यविद्याया आरण्यकोक्तवशित्वादिगुणजातस्य अग्निरहस्यप्रतिपन्नसत्यसङ्कल्पस्ववितति रूपत्वादिभिर्गुणाविशेषप्रतिपादनेन एकविद्यात्वम्। शाण्डिल्येन दृष्टा विद्या शाण्डिली तस्या ऐक्यमिति वा शाण्डिल्याळशब्देन लक्षणया विद्याप्रतिपादनमङ्गीकृत्य शाण्डिल्याया ऐक्यमिति वा समासः। अयं 'समान एवञ्च' इत्यादिषष्ठाधिकरणार्थः। अहरहममोविर्भज्य स्थितिः  ---  बृहदारन्यकपठिताक्ष्यादित्यमण्डलपुरुषोपासनस्स्थानभेदेन विद्याभेदात् तच्छेषभूतयोर्द्वयोरहरहमिति नाम्नोः क्रमेणादित्यमण्डलोपासननियततया अक्ष्युपासननियततया च विभज्य स्थितिः। अयं 'सम्बन्धादेवम्' इत्यादिसप्तमाधइकरणार्थः। सम्भृतेस्स्थानसीमा --सम्भृतेः 'ब्रह्मज्येष्ठा वीर्या सम्भृतानि'इत्याद्यनारम्भवाक्यप्रतिपन्नज्येष्ठवीर्यसम्भृत्यादिगुणजातस्य सहपठिताल्पस्थानकविद्यास्वसम्भावितद्युव्याप्त्याद्युचितस्थानव्यवस्थितिः। अयं 'सम्भृतिद्युव्याप्ति'इत्याद्यष्टमाधिकरणार्थः। पुंविद्याया विभेदः --छान्दोग्ये पठितायाः 'पुरुषो वाव यज्ञः' इत्यादिप्रतिपन्नायाः दीर्घायुः फलायाः पुरुषविद्यायाः 'तस्यैवं विदुषः'इत्यादितैत्तिरीकोपनिषत् प्रतिपन्नायाः ब्रह्मविद्याङ्गभूतायाः पुरुषविद्यायाश्च  परस्परं रूपादिभेदाद्भेदः। अयं 'पुरुषविद्यायाम्'इत्यादिनवमाधिकरणार्थः। शन्न इत्यादिकानामध्ययननियतता -- 'शन्नो मित्रः' 
इत्यादिमन्त्राणां स्वाध्यायध्ययनाङ्गता।अयं 'वेधाद्यर्थभेदात्' इत्यादिदशमाधिकरणार्थः।।
	71. हानादीत्यादि।हानाद्यन्योन्ययोगः -- हानादेः 'अशअव इव रोमाणि विधूय पापम्' 'तत्सुकृतदुष्कृते विधूनुते''सुहृदस्साधुकृत्यां द्विषन्तः पापकृत्याम्' इत्यादिप्रतिपन्नसुकृतदुष्कृतप्रहाणतत्सुहृद्विष्त्प्रवेशयोः पृथक् श्रुतयोरपि परस्परं सहानुसन्धेयत्वरूपस्सम्बन्धः। अयं 'हानौ तूपायन' इत्यादिद्येकादशाधिकरणार्थःऋ। तदुचितसमयः- तस्य	सुकृतदुष्कृतप्रहाणस्य उचितो देहविश्लेषकालरूपस्समयः।अयं 'साम्पराये' इत्यादिद्वादशाधिकरणार्थः। देवयानादिसाम्यम् -- देवयानादेः अर्चिरादेस्साम्यं सर्वब्रह्मविद्यानिष्ठसाधारण्यम्। इदं 'अिनियमस्सर्वेषाम्'इत्यादित्रयोदशाधिकरणार्थः। अस्थूलतादि --अस्थूलत्वादिकं स्थूलादिप्रपञचवैलक्षण्यरूपम्।सर्वत्र -- सर्वब्रह्मविद्यास्वनुसन्धेयमित्यर्थः। अयं 'अक्षरधियाम्' इत्यादिचतुर्दशाधिकरणार्थः। अथ अनेकशिष्यश्रुतानां व्यतिहरणम्-- तदुपरितनाधिकरणे उषस्तकहोलाख्यानेकशिष्यश्रुतानां  ब्रह्मसम्बन्धिनां प्राणादिव्यापारकर्तृत्वाशनायाद्यतीत्वादीनां सर्वान्तरत्वपर्यन्तानां गुणानां व्यतिहरणं मेलसनेनानुसन्धानां कार्यमित्यर्थः। अयं 'व्यतिहारो विशिंशन्ति' इत्यादिपञ्चदशाधिकरणार्थः। दह्नोपास्त्येकभावः-- छन्दोगवाजिपठितयोर्दहरोपासनयोर्वशित्वादेस्सत्यसङ्कल्पताप्रकारभेदत्वप्रतिपादनादिना 
एकरूपगुणकत्वत्वादेकविद्यात्वम्।इदं 'कामादीतत्र' इत्यादिषोडशाधिकरणार्थः। उद्गीथमाश्रित्य दृष्टौ गुणफलविधिः --उद्गीथाश्रयोपासने 'गोदोहनेन पशुकामस्य प्रणयेत्' इत्यादाविव गुणफलार्थविधिः। अयं 
'तन्निर्धारण' इत्यादिसप्तदशाधिकरणार्थः। गुणार्थं गुण्यावृत्तिः -- अपहतपाप्मत्वादिगुणानुसन्धानार्थं गुणिनो दहराकासस्य पुनःपुनरनुसन्धानावृत्तिः।अयं 'प्रदानवत्' इत्याद्यष्टादशाधिकरणार्थः। निखिलपरतरोपास्तिवेद्यावसायः --निखिलासु परतरोपास्तिषु परविद्यासु वेद्यस्य नारायणत्वेन निष्कर्षः।अयं 'लिङ्गभूयस्त्वात्' इत्याद्येकोनविंशाधिकरणार्थः।।
	72.विद्यारूपा इत्यादि।विद्यारूपा मनश्चित्प्रभृतयो ज्ञानरूपक्रतुस्था उचिताः -- बुद्धिकल्पनारूपा मनश्चिदाद्यग्नयस्स्वप्रकरणे श्रुत्याद्युपस्थापितविद्यारूपक्रतोरङ्गभूता उचिता इत्यर्थः। अयं 'पूर्वविकल्पः' इत्यादिविंशाधिकरणार्थः। क्षेत्री शुद्धोऽनुचिन्त्यः -- जीवः अहंग्रहाद्यनुसन्धानवेलायामपहतपाप्मत्वादिविशिष्टश्शुद्ध एवानुसन्धेय इत्यर्थः। अयं 'एक आत्मनः' इत्याद्येकविंशआधइकरणार्थः। क्रतुगुणसकलोद्गीथपूर्वेषुदृष्टिः -- यज्ञाङ्गभूतस्सर्वोद्गीथादिषु उपासनविधिः।अयं 'अङ्गावबद्धाः' इत्यादि द्वाविंशाधिकरणार्थः। वैश्वानरभजनं सामास्त्येनैव -- वैश्वानरोपासनं सर्वावयववैशिष्ट्येनैव कार्यमित्यर्थः। अयं 'भूम्नः क्रतुवत्' इत्यादित्रयोविँशाधिकरणार्थः। अथ अनेकविद्योपपत्तिः -- तदुपर्यधिकरणे अनेका विद्या इत्यस्योपपत्तिर्युक्तिरित्यर्थः। विद्यानानात्वमिति यावत्। इदं 'नानाशब्दादि' इत्यादिचतुर्विंशाधिकरणार्थः। मोक्षार्थानां विकल्पः -- मोक्षफलानां परविद्यानां फलतौल्याद्विकल्पः। अयं'विकल्पोऽविशिष्टफलत्वात्' इति पञ्चविंशाधिकरणार्थः। पुनः -- पूर्वमुक्तस्यापि पुनः। उद्गीथदृष्टेः --उद्गीथोपासनस्य। अनियतिः -- पुरुषार्थत्वेन गोदोहनादिवदनैयत्यमित्यर्थः।अयं 'अङ्गेषु यथाश्रय'इत्यादिषड्विंशाधिकरणार्थः। इह -- पादे। ऊचे -- क्रमादुक्तम्। क्रियापदस्यैकवचनान्तत्वात् प्रथमश्लोके विद्यैक्येत्यादीनां प्रत्येकान्वयासम्भवाच्च इत्यादिकमर्थजातमित्यध्याहारः कार्यः। इह गुणोपसंहारपादे विद्यैक्येत्यादिकमर्थजातमूचे इत्यन्वयः।।
	।।इति तृतीयाध्यायस्य तृतीयः पादः समाप्तः।।
	







