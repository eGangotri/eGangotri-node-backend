1.1.1
उशन् ह वै वाजश्रवसः सर्ववेदसं ददौ ।
तस्य ह नचिकेता नाम पुत्र आस ।। 1 ।।
B.1.1.1
सुबोधिनी
(श्रीगोपालानन्दस्वामिविरचिता)
"ओं नमः 2सर्वकल्याणनिलयाया2मलात्मने ।"
"सर्वकारणरूपाय सहजानन्दमूर्तये ।।"
"अणोरणीयान् महतो महीयान् योऽसौ गुहायां निहितोऽस्य जन्तोः।"
"तं सर्वगं सर्वतो दूरगं च मदामदं देवमहं प्रपद्ये ।।"
"विद्यास्तुतये आख्यायिका प्रस्तूयते - उशन् इत्यादिना । वाजश्रवसः - वाजश्रवसः अपत्यं"
पुमान् । उशन् - कामयमानः फलमिति शेषः । उपक्रान्ते विश्वजिद्यागे, सर्ववेदसम् - सर्वस्वदक्षिणाम्,
ददौ - प्रायच्छत् । तस्य पुत्रो नचिकेता नाम आस ।। 1 ।।
1.1.2
तँ ह कुमारँ सन्तं दक्षिणासु नीयमानासु श्रद्धाऽऽविवेश । सोऽमन्यत ।। 2 ।।
B.1.1.2
"सु. - दक्षिणासु - दक्षिणात्वेन निसृष्टासु गोषु, नीयमानासु, तं कुमारं सन्तम् - कुमारमपि,"
श्रद्धाऽऽविवेश । पित्रा दक्षिणात्वेन दीयमानाः सर्वा गाः अवलोक्य पुत्रस्य कौमारे
वयसि वर्तमानस्यापि काऽपि श्रद्धा पितुः कल्याणाभिकाङ्क्षया अभूत् इति यावत् ।।
1.1.3
पीतोदका जग्धतृणा दुग्धदोहा निरिन्द्रियाः ।
अनन्दा नाम ते लोकास्तान् स गच्छति ता ददत् ।। 3 ।।
B.1.1.3
"सु. - पीतोदका जग्धतृणा दुग्धदोहाः - प्राक् पीतानि नाम जलानि, जग्धानि च तृणानि, दुग्धाश्च"
दोहाः, अद्य तु कथाशेषाः1 ते व्यापारा इति भावः । निरिन्द्रियाः - प्रजननासमर्थाश्च
। एवम्भूता या गावः ता ददत् स यजमानो अनन्दा नाम - ये लोकाः तान् गच्छति ।  असुखांल्लोकान्
आप्नोति इत्येतत् ।  तदेवं जीर्णा गाः प्रयच्छतो  मम  पितुः अनिष्टं खलु भवेत् । इति
अशंकत, इति भावः ।। 3 ।।
1.1.4
स होवाच पितरं, तत ! कस्मै मां दास्यसीति ।
द्वितीयं तृतीयं तं होवाच मृत्यवे त्वा ददामीति ।। 4 ।।
B.1.1.4
"सु. - एवमालक्ष्य यज्ञवैफल्यं दक्षिणावैगुण्यपरिजिहीर्षया पितरम् आत्मनो दाने उद्योजयन्नाह"
- हे तात ! मां कस्मै दास्यसि ? - अहं हि तवासाधारणं स्वम्,2 तत् मां दातुर्महति भवान्
इत्याशयः । एवमुक्तोऽपि पिता बालोऽयम् आलपति किञ्चिदर्थविधुरं वचः इति अनाकर्णयन्निव
अभूत्, तदा अयं तु श्रद्धावान् तदेव वचनं द्वितीयं तृतीयम् आह, पुनः पुनराह इति भावः
। पिता क्रुद्धः सहसा
इदमुवाच - मृत्यवे त्वा ददामि इति ।। 4 ।।
1.1.5
बहूनामेमि प्रथमो बहूनामेमि मध्यमः ।
किं स्वित् यमस्य कर्तव्यं यन्मयाऽद्य करिष्यति ।। 5 ।।
B.1.1.5
"सु. - व्याहृतमेतत् निशम्य पुत्रः चिन्तयति - नाहं मृत्युतो भीतः शोचामि, बहूनां तत्परिचर्यायै"
प्रवृत्तानां मध्ये प्रथमो मध्यमो वा भूत्वा, एमि - तत्पार्श्वम्, न अधम इत्यर्थः। आज्ञावचननिरपेक्षं
यथावसरं परिचरणमेव, परिचरतां प्राथम्यम्।
यथादेशम् आदिष्टवचनपरिपालनमेव तेषु मध्यमता । अधमता च तदपरिपालनम्। किन्तु इदमेव शोचामि;
यत् अप्रकृते1 पात्रे ममेदं वितरणम् इत्याह - किं स्विदिति। अद्य पित्रा यमस्य किं कर्तव्यम्
? किमभीष्टं सम्पादनीयम् । मया - प्रदत्तेन मया, यदभीष्टं करिष्यति चिकीर्षति इति यावत्
। अद्य - खलु वृतेभ्य2 ऋत्विग्भ्यो दक्षिणावैगुण्यपरिहरणाय मम दानमुचितम्, तेषामेव प्रसादाकाङ्क्षया
तेषामभीष्टं तु   सम्पादनीय्, तदस्मिन्नवसरे  यमाय  मां  दत्त्वा  किं   साधयिष्यति?
इदमेव शोचामि इति भावः ।। 5 ।।
1.1.6
अनुपश्य यथा पूर्वे प्रतिपश्य तथाऽपरे ।
सस्यमिव मर्त्यः पच्यते सस्यमिवाऽऽजायते पुनः ।। 6 ।।
B.1.1.6
"सु. - एवं क्रोधवेगापहृतविवेकस्य पितुः वचनप्रवृत्तिं प्रति अनुशोच्य, पश्चात् दूयमानमानसं"
पितरं प्रति, तदपि वचनं मिथ्यामाभूत् इत्याह । अनुपश्य - पर्यालोचय तावत्, पूर्वे -
पितृपितामहप्रभृतयः, यथा - येन प्रकारेण आसन्। तथा- अद्यापि येऽपरे सन्ति, तान् प्रतिपश्य
- अस्मत्कुले अतीतान् सत्यैकपरायणान्, अद्यापि वर्तमानान् तथा भूतान् अनुस्मरता भवता
सत्यैकपरेण भाव्यम्, तत् यथोदितम् अनुज्ञैव देया, मम मृत्युसन्निधिगमने इति भावः । जीवलोकस्वभावो
यदि पर्यालोच्यते तदाऽपि सत्यमेव अनुपालनीयम्, नहि जीवलोके कश्चिदपि अजरामरः । सस्यमिव
मर्त्यः पच्यते - यथा अल्पेनैव कालेन सस्यं पच्यते, तथा मर्त्योऽपि पच्यते, जीर्यति इति एतत् । सस्यमिव
आजायते पुनः - यथा बीजं भूमौ पतितं पुनर्जायते, तथाऽयमपि मृत्वा पुनर्जायते। तदेवम्
अनित्येऽस्मिन्जीवलोके सत्यवचनोल्लङ्घनेन किं फलं प्राप्यमस्ति, तत् पुत्रस्नेहं त्यज,
सत्यमेव अनुपालय इति भावः ।। 6 ।।
1.1.7
वैश्वानरः प्रविशत्यतिथिर्ब्राह्मणो गृहान् ।
तस्यैतां शान्तिं कुर्वन्ति हर वैवस्वतोदकम् ।। 7 ।।
"B.1.1.7"
"सु. - एवं प्रतिबोधितेन पित्रा अभ्यनुज्ञातः पुत्रः यमसदनमुपगतः, प्रोषितस्य यमस्य"
प्रत्यागमनम् आकाङ्क्षमाणोऽनश्नन् दिनत्रयमवात्सीत्सदनाङ्गणे।
चतुर्थे दिने प्रत्यागते यमे, तदनुचरा वृद्धाः कथयन्ति - अतिथिर्ब्राह्मणः, स एव वैश्वानरः
- अग्निः, गृहान् प्रविशति । प्रविष्टस्य तस्य एताम् अर्घ्यपाद्यादिलक्षणं शान्तिं कुर्वन्ति
- वृद्धाः । वैवस्वत ! अस्मै अतिथये, उदकम् - पाद्यादिनिमित्तं, हर - उपनय । अग्निकल्पो3ऽतिथिः
गृहानुपगतः असत्कृतः दहेत्कुलम्, तमेनमतिथिं
पाद्यादिदानेन सत्कुरु इति भावः ।। 7 ।।
1.1.8
आशाप्रतीक्षे सङ्गतँ सूनृताञ्च इष्टापूर्ते पुत्रपशूँश्च सर्वान् ।
एतद्वृङ्क्ते पुरुषस्याल्पमेधसो यस्यानश्नन् वसति ब्राह्मणो गृहे ।। 8 ।।
B.1.1.8
"सु. - अकरणे अनर्थमाह - यस्य अल्पमेधसो गृहे ब्राह्मणो अतिथिभूतः अनश्नन् वसति - अशनम्"
अलभमानो वसति । एतत् - इदमतिथेः अनशनजनिम् आगः, तस्य गृहमेधिनः आशाप्रतीक्षादिकं सर्वं
वृङ्क्ते - नाशयति इत्येतत् । आशा - अलब्धलाभेच्छा, प्रतीक्षा - लब्धस्य भोगवाञ्छा,
सङ्गमम् - साधुसङ्गमम्, सूनृता - प्रियवाणी, इष्टम् - यागः, पूर्तम् - खातादि । यच्च
वाञ्चितं यच्च सत्सङ्गसूनृतेष्टापूर्तादिजन्यं सुकृतम्, पुत्रपश्वादिकं यत्प्रियम्,
तदखिलं नश्यति अतिथिम् असत्कुर्वतः अल्पमेधसः इति भावः ।। 8 ।।
1.1.9
तिस्रो रात्रीर्यदवात्सीर्गृहे मेऽनश्नन् ब्रह्मन्नतिथिर्नमस्यः ।
"मस्तेऽस्तु ब्रह्मन् स्वस्ति मेऽस्तु तस्मात् प्रति त्रीन् वरान् वृणीष्व ।। 9।।"
B.1.1.9
"सु. - एवमुक्तो मृत्युः नचिकेतसमुपगम्य सप्रश्रयम् उवाच - ब्रह्मन् !  नमस्तेऽस्तु,"
त्वं नमस्यः - प्रणिपातार्हः । अतिथिः  सन्नपि, मे गृहे तिस्रो रात्री - अभिव्याप्य,
अनश्नन्  यस्मात्, अवात्सीः  तस्मात् सञ्जातागसे, मे - मह्यं, स्वस्ति अस्तु, अनुगृहाण
इति यावत् । त्रीन् वरान् प्रति वृणीष्व । अनिच्छताऽपि, त्वया, मत्तो वरत्रयवरणेन अहम्
अनुग्राह्य इति भावः ।। 9 ।।
1.1.10
शान्तसंकल्पः सुमना यथा स्याद्वीतमन्युर्गौतमो माऽभि मृत्यो !
"त्वत्प्रसृष्टं माऽभिवदेत् प्रतीत एतत् त्रयाणां प्रथमं वरं वृणे ।।10।।"
B.1.1.10
"सु. - एवं मृत्युना सविनयं प्रार्थितो नचिकेता आह - हे मृत्यो ! गौतमः- मम पिता शान्तसंकल्पः"
- मम पुत्रो मृत्युमुपगतः कां दशाम् अनुभवति?  इति चिन्तारहितः। अत एव सुमनाः - प्रसन्नचेताः,
माऽभि - मां प्रति वीतमन्युः - गतरोषश्च यथा स्यात्, यथा च प्रसन्नेन त्वया गृहमुपगतं
माऽभि - मां प्रति स एवायं मम पुत्रः इति विश्वस्तस्सन्न वदेत् - प्रतिपूर्वम् आलापं
कुर्यात्, एतत्रयाणां मध्ये प्रथमं वरं वृणे ।। 10 ।।
1.1.11
यथा पुरस्ताद्भविता प्रतीत औद्दालकिरारुणिर्मत्प्रसृष्टः (ष्टम्)।
सुखँ, रात्रीः शयिता वीतमन्युः त्वां (द?) द्दशिवान्  मृत्युमुखात् प्रमुक्तम् ।। 11 ।।
B.1.1.11
"सु. - मृत्युः प्रतिवक्ति - औद्दालकिः - उद्दालकस्य अपत्यम्, आरुणिः-"
अरुणस्य गोत्रापत्यम्, नाम्ना गौतमः, तव पिता, मत्प्रसृष्टस्सन् - मया अनुगृहीतः सन्,
मदनुग्रहेण इत्येतत्, यथा पुरस्ताद्भविता - पूर्ववत् प्रहृष्टो भविष्यति । प्रतीतश्च
भविता - त्वयि प्रत्यभिज्ञानवांश्च भविष्यति । मृत्युमुखात् प्रमुक्तं त्वां ददृशिवान्
- सन् दृष्टवान्सन्  दृष्ट्वेति यावत्, वीतमन्युः - अपगतकोपः,  रात्रीः  सुखं  शयिता
- निश्चिन्तः  सुखेन  स्वप्स्यति  च  इति भावः।। 11 ।।
1.1.12
स्वर्गे लोके न भयं किञ्चनास्ति न तत्र त्वं न जरया बिभेति ।
उभे तीर्त्वा अशनायापिपासे शोकातिगो मोदते स्वर्गलोके ।। 12 ।।
B.1.1.12
"सु. - स्वर्गसाधनभूतामग्निविद्यां द्वितीयेन वरेण वृण्वानः1 स्वर्गस्वरूपं तावदाह -"
स्वर्गे लोके - स्वर्गशब्दोऽयं मोक्षस्थानभूताप्राकृतलोकपरः, एतल्लोकं गतानां मुक्तासाधारणस्य
अपहृतपाप्मत्वादिगुणाष्टकस्य न भयं किञ्चनस्ति इत्यादिना प्रतिपादनात् । तत्र हि न भयं
किञ्चनस्ति इति अपहृतपाप्मत्वम्, न तत्र त्वम् इति विमृत्युत्वम्, न जरया इति विजरत्वम्,
उभे तीर्त्वा अशनायापिपासे इति विजिघत्सत्वम्, अपिपासत्वं च प्रतिपाद्यते । श्रूयते
च अन्यत्राऽपि स्वर्गशब्दः अप्राकृतलोकविशेषे - तस्यां हिरण्मयः कोशः स्वर्गो लोको
ज्योतिषाऽऽवृतः (तै.आ.1-26) तेन धीरा अपियन्ति ब्रह्मविदः स्वर्गं लोकमित ऊर्ध्वं
विमुक्ताः (बृ.उ.4-4-8) अनन्ते स्वर्गे लोके ज्येये प्रतितिष्ठति (के.उ.4-9) इति । स्वर्गशब्दस्य
निरतिशयप्रीतिविशेषवाचित्वात् मोक्ष एव मुख्यार्थोपपत्तेः, अन्यत्र सातिशय प्रीतिमात्रादौपचारिकत्वात्
। स्वर्गकामाधिकरणे च निरतिशयप्रीतिवाचिता समर्थिता; विस्तरस्तु अन्यतोऽवगन्तव्यः । न भयं
किञ्चनास्ति इत्यादि तु व्याख्यातम् ।। 12 ।।
1.1.13
स त्वमग्निं स्वर्ग्यमध्येषि मृत्यो प्रब्रूहि तँ श्रद्धधानाय मह्यम् ।
स्वर्गलोका अमृतत्त्वं भजन्ते एतत् द्वितीयेन वृणे वरेण ।। 13 ।।
B.1.1.13
"सु. - मृत्यो ! स त्वं स्वर्ग्यमग्निम् - उक्तस्वर्गसाधनीभूतम् अग्निम्, अध्येषि -"
जानासि । तं श्रद्धधानाय मह्यम् प्रब्रूहि । स्वर्गलोका हि - उक्तस्थानविशेषं प्राप्ता
हि, अमृतत्वम् - मोक्षं स्वरूपाविर्भावलक्षणं भजन्ते । तस्मात् तत्साधनीभूतामग्निविद्यां
मह्यम् उपदिशेति भावः । मोक्षसाधनत्वम्
अग्निविद्यायाः ज्ञानद्वारा बोध्यम् ।। 13 ।।
1.1.14
प्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।
अनन्तलोकाप्तिमथो प्रतिष्ठां विद्धि त्वमेतन्निहितं 1 गुहायाम् ।। 14 ।।
B.1.1.14
"सु. - मृत्युराह - हे नचिकेतः ! स्वर्ग्यमग्निं प्रजानन् अहम् - उक्तस्थान विशेषसाधनम्"
अग्निं सम्यक् जानन् ते - तुभ्यम्, प्रब्रवीमि - प्रकर्षेण ब्रवीमि । विविच्य कथयामि
इति यावत् । निबोध - सावधानमनाः शृणु । अनन्तलोकाप्तिम् - आप्तिसाधनभूतम्, कारणेकार्योपचारः
। अथो - किञ्च, प्रतिष्ठाम् - प्रतिष्ठासाधनभूतम्; अपुनरावृत्तिरूपस्थिरतायाः साधनभूतमिति
यावत्। एवम्भूतम्, एतम् - वक्ष्यमाणमग्निम्, गुहायाम्, निहितं विद्धि - अतिरहस्यं जानीहि
। न हि ! सर्वसुलभोऽयमर्थः । अहं पुनःप्रीत्या रहस्यमिदं उपदिशामि; तदवहितः श्रृणु इति भावः ।
"यद्वा - ते - तुभ्यम्, तत् - त्वया पृष्टम्, प्र ब्रवीमि निबोध । त्वं मदुपदेशेन स्वर्ग्यमग्निम्"
सम्यक् प्रजानन् सन्, उपासनाङ्गभूतेन एतेन, उपासनाद्वारा, अनन्तलोकाप्तिं प्रतिष्ठां
च विद्धि - लभस्व । विदेर्लाभार्थस्यापि सम्भवात्  ।   ईदृशमस्य   मोक्षहेतुत्वरूपं
माहात्म्यम्,  गुहायाम्  निहितम्  रहस्यम् ।। 14 ।।
1.1.15
लोकादिमग्निं तमुवाच तस्मै या इष्टका यावतीर्वा यथा वा ।
स चापि तत्प्रत्यवदद्यथोक्तमथास्य मृत्युः पुनराह तुष्टः ।। 15 ।।
B.1.1.15
"सु. - लोकादिम् - लोकस्य आदिम्, उक्तलोकविशेषस्य कारणम् । तमग्निं तस्मै - नचिकेतसे"
उवाच । इष्टका याः - चेतव्याः इष्टका यत्स्वरूपाः, यावतीः - यावत्संख्याकाः, यथा - येन
प्रकारेण च चेतव्याः, तत्सर्वम् आह - इत्यर्थः । विशेषोऽत्र चयनप्रकरणात् अवगन्तव्यः
। सोऽपि नचिकेताः सुकृत् अवबोधित एव, तत्सर्वं यथोपदिष्टं प्रत्यवदत् । अथास्य - तुष्टः,
तन्मतिकौशलम् अवलोक्य सन्तुष्टस्तस्मिन्? मृत्युः पुनरेवाह ।। 15 ।।
"इति साध्यगतो धर्म उपचर्यते । चन्द्रवत् वृद्धिहासशून्यत्वाद्वा तथोपचारः।"
अभयम् - देवतान्तर्गतमादित्यं गतानां ब्रह्मप्राप्त्या संसारभयं हि निवर्तते । परायणम्
- उत्कृष्टं गति साधनं यतो न च्युतिः । तदेवाह - एतस्मान्न पुनरावर्तन्ते इति । देवयानमार्गक्रमेण
आदित्यं गतो हि तत ऊर्ध्वं गत्वा ब्रह्म प्राप्नोति, तन्न पुनरावर्तते । तथा च श्रूयते
- आदित्याच्चन्द्रमसं चन्द्रमसो विद्युतं
तत्पुरुषोऽमानवः स एनान् ब्रह्मगमयति (छां.उ.4-15-5) इति । इत्येष निरोधः
इतिशब्दो हेतुवाची, यस्मादेतस्मात् न पुनरावर्तन्ते तस्मादेष आदित्यो निरोधः - अधः प्रच्युति
प्रतिबन्धकः । तदेष श्लोकः - इममादित्यमधिकृत्य एष श्लोकः - वक्ष्यमाणः श्लोकः ।। 10 ।।
1.1.16
तमब्रवीत् प्रीयमाणो महात्मा वरं तवेहाद्य ददानि (मि) भूयः ।
तवैव नाम्ना भविताऽयमग्निः सृंकाञ्चेमामनेकरूपां गृहाण ।।16 ।।
B.1.1.16
"सु. - शिष्यमतिकौशलम् अवलोक्य तुष्यन् महामना मृत्युः भूयो वरं तव इह अद्य ददामि इति"
अब्रवीत् तम् नचिकेतसम् । यश्चायं मयोपदिष्टः अग्निः, तवैव नाम्ना प्रथितो भविता । अनेकरूपाम्
- विचित्राम्, इमां सृंका च - रत्नमालां च गृहाण - अयं च प्राक् प्रतिश्रुतात् वरत्रयात् अधिकः ।। 16 ।।
1.1.17
त्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।
ब्रह्मजज्ञं देवमीड्यं विदित्वा निचाय्येमाँ शान्तिमत्यन्तमेति ।। 17।।
B.1.1.17
"सु. - अथ कर्म स्तौति - त्रिकर्मकृत् - इज्याध्ययनदानरूपकर्मत्रयकृत्।"
त्रिणाचिकेतः - वारत्रयं नाचिकेतश्चितोऽग्निः येन सः । त्रिश्चितैः अग्निभिः हेतुभिः,
सन्धिम् - उपासनेन सह सम्बन्धम् । एत्य जन्ममृत्यू तरति, मुक्तो भवति इति यावत् । उपासनद्वारा
अयम् अग्निश्चितो मुक्तये भवति इत्येतत् । अङ्गीभूतोपासनस्वरूपम् आह - ब्रह्मजज्ञम्
इति । ब्रह्मजज्ञम् - सकलजगत्कारणात् ब्रह्मणो जातम्, ज्ञं - जीवम्, ईड्यम् - देवं परमात्मानं
च विदित्वा, स्वात्मस्वरूपं परमात्मस्वरूपं च शास्त्रतो विदित्वा; निचाय्य - ध्यानतः
साक्षात्कृत्य, इमां शान्तिम् - स्वबुद्धिसन्निहितत्वमभिप्रेत्य इमाम् इति निर्देशः,
आत्यन्तिकीं शान्तिम् एति । यद्वा - ब्रह्मजज्ञं देवमीड्यम् इति विशेष्य  विशेषणभावः
।  स्वात्मानं   परमात्मानं   मत्वा,   तदात्मकं   मत्वा   इति
यावत् ।। 17।।
1.1.18
त्रिणाचिकेतस्त्रयमेतत् विदित्वा य एवं विद्वांश्चिनुते नाचिकेतम् ।
स मृत्युपाशान् पुरतः प्रणोद्य शोकातिगो मोदते स्वर्गलोके ।। 18।।
B.1.1.18
"सु. - य एतत् त्रयम् - अग्निस्वरूपम् - आत्मस्वरूपं - परमात्मस्वरूपं च, विदित्वा -"
शास्त्रतो ज्ञात्वा, एवं विद्वान् - शास्त्रावगतप्रकारेण त्रयम् अनुचिन्तयन् नाचिकेतमग्निं
चिनुते, सः त्रिणाचिकेतः उक्तोऽर्थः । मृत्युपाशान्-
रागद्वेषादीन् पुरतः - शरीरापगमात् प्रागेव, प्रणोद्य - विगमय्य, स्वर्गे लोके - निरतिशयसुखमये
स्थानविशेषे । शोकातिगो मोदते - आविर्भूतस्वस्वरूपो भवति इत्येतत् ।। 18 ।।
1.1.19
यो वा ए(प्ये) तां ब्रह्मजज्ञात्मभूतां चितिं विदित्वा चिनुते नाचिकेतम्।
स एव भूत्वा ब्रह्मजज्ञात्मभूतः करोति तद् येन पुनर्न जायते ।। 19 ।।
B.1.1.19
"सु. - [अयं मन्त्रः सुबोधिनीकारैः न गृहीतः, न व्याख्यातश्च] ।। 19 ।।"
1.1.20
एष तेऽग्निर्नचिकेतः स्वर्ग्यो यमवृणीथा द्वितीयेन वरेण ।
एतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व।। 20।।
B.1.1.20
"सुः एष तेऽग्निः - उपदिष्टः ; यस्त्वया वृतो वरेण द्वितीयेन । हे नचिकेतः! तवैव नाम्ना"
वक्ष्यन्ति जना, एनम् । अन्यं तृतीयं वरं वृणीष्व । जनासः इति छान्दसः प्रयोगः।।20।।
1.1.21
येयं प्रेते विचिकित्सा मनुष्ये अस्तीत्येके नायमस्तीति चैके ।
एतद् विद्यामनुशिष्टस्त्वयाऽहं वराणामेष वरस्तृतीयः ।। 21 ।।
B.1.1.21
"सु. अथ मुमुक्षुः, नचिकेताः, द्वितीयेन वरेण अधिगत्य आत्मविद्याम् मोक्षोपायभूताम्,"
स्वेनावगतमपि मोक्षस्वरूपं द्रढयितुं, तृतीयेन वरेण मोक्षस्वरूपोपदेशं वृणुते - येयम्
इति । अवगतस्याप्यर्थस्य जिज्ञास्यतायां हेतुं व्यञ्जयन् वादिविप्रतिपत्तिं निरूपयति
- अस्तीत्येके नायमस्तीति चैके इति । इदं विप्रतिपत्यन्तराणाम् उपलक्षकम् ।
"येयं विचिकित्सा - विचारः । प्रेते - प्रकर्षेण इते, अत्यन्तं निर्गते, प्रकृतिविनिर्मुक्ते"
सति इत्यर्थः । अयमात्मा अस्ति इति केचित्, नास्ति इति केचित् कथयन्ति इति शेषः ।
"मुक्तिस्वरूपमधिकृत्य हि विविधं वदन्ति वादिनःवित्तिमात्रस्य आत्मस्वरूपस्यैव समुच्छेदो"
मुक्तिः । सत एव वित्तिमात्रस्य आत्मनः अविद्यास्तमयो मुक्तिः ।
ज्ञानाद्यशेषगुणस्य आत्यन्तिकोच्छेदेन पाषाणकल्पावस्था मुक्तिः । नित्यशुद्धस्य ब्रह्मणः,
औपाधिकजीवभावापगमेन तद्भावापत्तिः मुक्तिः - इति ।
"तदेवं विविधवादतः संशयाकुलेन निश्चयाय इदं व्रियते । तस्मात् त्वया अनुशिष्टः एतत्"
मुक्तिस्वरूपं विद्याम् । त्वया प्रदत्तानां त्रयाणां वराणां मध्ये एष तृतीयो वर इति भावः ।।21।।
1.1.22
देवैरत्रापि विचिकित्सितं पुरा न हि सुज्ञेयमणुरेष धर्मः ।
अन्यं वरं नचिकेतो वृणीष्व मा मोपरोत्सीरति मा सृजैनम् ।। 22 ।।
B.1.1.22
"सु. - एवं पृष्टो मृत्युः, मुमुक्षुम् एनं जानन्नपि, गभीरस्य अर्थस्य अधिगमे"
उत्साहविशेषं स्थूणानिखननन्यायेन द्रढयितुं, प्रतिवदति - देवैः इति । यद्वा - द्वितीयेन
वरेण प्रसिद्धस्वर्गसाधनमेव अपृच्छत् । स्वर्गवर्णनपरे स्वर्गे लोके इति मन्त्रे  न
भयं किञ्चनास्ति इति मानुषलोकसम्भावितभयाभाव एव उच्यते,  न तत्र त्वम् इति यमशासनावश्यत्वम्
उच्यते, अमृतपानादिजनिता तृप्तिः उभे तीर्त्वा इत्यादिना उच्यते; अमृतप्राप्तिश्च उच्यमाना,
चिरकालस्थायित्वमभिप्रेत्य । स्वर्गसाधनम् अग्निं पृष्टोयमः, तमुद्दिश्य तन्मतिकौशलेन
प्रसन्नः तेन अपृष्येऽपि,  तस्याग्नेः  माहात्म्यवर्णनप्रसङ्गेन त्रिरनुष्ठितस्य ज्ञानद्वारा
परमपुरुषार्थलक्षणमोक्षोपयोगि-तामाह - त्रिणाचिकेत इत्यादिना । उक्त एवार्थः । तदेवं
प्रसङ्गात् अस्य मोक्षसाधनत्वरूपं महिमानम् उपश्रुत्य, सञ्जातपरमपुरुषार्थरुचिः सन्,
मोक्षस्वरूपमपृच्छत् - येयं प्रेते - इति । एवं पृष्टो यमः, तस्य मुमुक्षां परीक्षितुमाह
- देवैः इति । यद्यपि - प्राक् सस्यमिव मर्त्यः पच्यते सस्यमिवाजायते पुनः - इत्याह,
न तावता तस्य स्वर्गादावपि वैतृष्ण्यं 1 ज्ञायते, जन्ममरणयोः अवर्जनीयत्वेन जीवितनिमित्ते
न व्यलीकं2 वक्तव्यम् इत्येतावदुच्यते । तत् अस्यां व्याख्यायामपि न अतीव बाधकम् । परमनिश्श्रेयसस्वरूपं
हि सपदि न उपदेश्यम्; अपरीक्ष्य शिष्याधिकारम् इच्छामात्रेणेत्यणेत्यभिप्रेत्य तत्परीक्षणायाह
- देवैः इति । अत्र त्वया पृच्छ्यमाने मुक्तिस्वरूपे । देवैरपि पुरा विचिकित्सितम् -
संशयितम् । अपिना मानुषेभ्यः प्रकृष्टज्ञानवत्ता देवानां व्यज्यते । तदेवं देवानामपि
संशयास्पदमिदं भवादृशानां मनुष्याणां न सुविज्ञेयम् । देवानामपि अगम्यम्, भवादृशानाम्
अगम्यम् इत्येतत्, कैमुतिकन्यायसिद्धमिति हि शब्देन व्यज्यते ।
"दुर्ज्ञेयत्वे हेतुमाह - एष धर्मः, मुक्तस्वरूपमित्येतत् । मुक्तापेक्षया तत्स्वरूपं"
हि धर्मः? एतेन मुक्तावपि धर्मधर्मिभावो व्यञ्जितः । मुक्तात्मस्वरूपं,
मुक्तिस्वरूपं ससाधनं वा, धर्मशब्देन उच्यते । हे नचिकेतः! अन्यं वरं वृणीष्व, मा मोपरोत्सीः,
एनं मां - प्रतिश्रुतवरं माम्, अतिसृज - मुञ्च ।
"यद्यपि त्रीन्वरान्वृणीष्व इति प्रतिजानता मया, यावद्वरदानम् अधमर्णेनैव भूयते नाम;"
तथापि भवादृशजनदुरधिगमेऽस्मिन्नेकस्मिन्विषये, मां त्यज, वृथा निर्बन्धं मा कुरु इत्याशयः ।।22।।
1.1.23
दैवरत्रापि विचिकित्सितं किल त्वचं मृत्यो यन्न सुज्ञेयमात्थ ।
वक्ता चास्य त्वादृगन्यो न लभ्यो नान्यो वरस्तुल्य एतस्यकश्चित् ।। 23 ।।
B.1.1.23
"सु. - एवं मृत्युना दुर्ज्ञेयत्वेन हेतुना प्रचाल्यमानोऽपि1 अप्रचलितः पुनराह - देवैः"
इति । यदि नाम वरः कश्चन स्यात् अस्य तुल्यः ; स्यान्नाम वरणीयः, नान्यो वरस्तुल्य एतस्य
कश्चित् इतो दुर्लभस्य अन्यस्याभावात् । दुर्लभ एव हि वरणीयो भवति । दुर्लभतामेवाह -
देवैरत्रापि इत्यादिना । यः स्याद्देवानामपि सन्देहास्पदोऽयमर्थः, निखिलधर्मतत्त्ववित्
त्वं च दुर्ज्ञेयमात्थ, वक्ता चास्य त्वादृक् - मम हितैकपर उपदेशपरो न लभ्यः - तत्सर्वथा
दुर्लभोऽयमेव भवत्प्रसादात् मया प्राप्यः ।। 23 ।।
1.1.24
शतायुषः पुत्रपौत्रान् वृणीष्व बहून् पशून् हस्तिहिरण्यमश्वान् ।
भूमेर्महदायतनं वृणीष्व स्वयं च जीव शरदो यावदिच्छसि ।। 24।।
B.1.1.24
"सु. - पुत्रपौत्रान्वृणीष्व - सन्तानसमृद्धिं वृणीष्व इति यावत् । सा हि सर्वतो दुर्लभा"
। तच्छ पुत्रपौत्रादिसन्तानं चिरायुरपि स्यात् इत्याह - शतायुष इति। किञ्च - बहून् पशून्
हस्तिहिरण्यमश्वान् - न केवलं सन्तानसमृद्धिमात्रम्, अथ च भोगोपकरणं गवाश्वहस्ति हिरण्यं
यत् त्वदपेक्षितं तद्वृणीष्व । किं बहुना? इदमपि वृणीष्व यच्च भूमेर्महदायतनम् - भौमं
महत्स्थानम्, राज्यम् इत्येतत् । सर्वमिदं स्यान्नाम, यदि स्वल्पायुः किमेतैः? तदाह
- स्वयं च जीव शरदो यावत् इच्छसि - आयुर्नियमम् उल्लङ्घ्य यथेच्छं जीवेति यावत् ।। 24।।
1.1.25
एतत्तुल्यं यदि मन्यसे वरं वृणीष्व वित्तं चिरजीविकां च ।
महाभूमौ नचिकेतस्त्वमेधि कामानां त्वा कामभाजं करोमि ।। 25।।
B.1.1.25
"सु. - एतत् इति । योऽयं वरो वृतो मुक्तस्वरूपमधिकृत्य, तमेकमृते, यदनेन तुल्यं मन्यसे"
तद्वृणीष्व । वित्तम् - मुक्ताफलमाणिक्यादिमहार्घमपि वृणीष्व । चिरजीविकामपि तथा पुत्र
- मित्र - कळत्रादिसकलसम्पद्योग्यायाम् अस्यां महाभूमौ हे नचिकेतः ! अनेनैव नाम्ना प्रथितः
त्वम् एधि - सर्वोत्कृष्टो
राजन्य चूडामणीभूय वर्धस्व । किं बहुना ? अस्यामेव भूमौ त्वां दिव्यानामपि कामानाम्
अप्सरःप्रभृतीनाम्, कामभाजम् - कामपात्रं करोमि, स्पृहणीयं करोमि इत्येतत् ।। 25 ।।
1.1.26
ये ये कामा दुर्लभा मर्त्यलोके सर्वान् कामान् छन्दतः प्रार्थयस्व ।
इमा रामास्सरथास्सतूर्या न हीदृशा लम्भनीया मनुष्यैः ।।
आिभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ।। 26 ।।
B.1.1.26
"सु. - ये ये कामा मर्त्यलोके दुर्लभाः तान् सर्वान् यथेच्छं प्रार्थयस्व।"
दुर्लभमेव तु वरणीयम् ; न सुलभमिति; सर्वलोकदुर्लभं मा वृणीष्व । मर्त्यलोके जातस्त्वं,
मर्त्यदुर्लभं वृणीष्व । मर्त्यदुर्लभाः कामाः, बहवः सन्ति इति यावत् । इमाः - दिव्याः,
रमयन्ति पुरुषम् इति रामाः - अप्सरसः, न केवलं रामाः, दिव्यैः रथैः, दिव्यैः वादित्रैश्च
सह गृहाण । ईदृशाः - दिव्याः, मनुष्यैः न लम्भनीया हि ! मानुषदुर्लभः अयमर्थः इति सुप्रसिद्धमेतत्
। तत् आभिः - मया दत्ताभिः परिचारयस्व, आत्मानमिति शेषः । बहवः देहान्तरेणापि या एव
कामयमानाः, महताप्यायासेन यागादि चरन्ति; ता एव अहमहमिकया पादसंवाहिन्यः परिचारिकाः
तव अद्यैव भविष्यन्ति । तत् आभिः आत्मानं परिचरस्व,  मरणं  माऽनुप्राक्षीः  -  आत्यन्तिकशरीरविश्लेषवृत्तं  मा विचारय ।। 26 ।।
1.1.27
श्वोऽभावा मर्त्यस्य यदन्तकैतत् सर्वेन्द्रियाणां जरयन्ति तेजः ।
अपि सर्वं जीवितमल्पमेव तवैव वाहास्तव नृत्यगीते ।। 27 ।।
B.1.1.27
"सु. - एवं मृत्युना प्रलोभ्यमानोऽपि नचिकेताः महाबुद्धिरेव गभीराशयः मात्रयाऽपि अक्षुभितः"
आह - श्वोऽभावा मर्त्यस्य इति । कामाः इति शेषः । मर्त्यस्य कामाः - पुत्र - पौत्र
- गवाश्व - हस्ति हिरण्यप्रभृतयो मानुषभोगाः, श्वः अभावो येषां ते श्वोऽभावः - दिनद्वयमपि
न स्युः । अन्तक ! त्वमसि मनुष्याणां जीवितहरः ; जानासि ना मानुषभोगस्यैर्थं कीदृशमिति
। न हि सागरपरिखामेकः स्वशासनवशगाम् अनुभवन्नपि मेदिनीं सह पुत्र-मित्र-कळत्रादिभिः
एकस्मिन्दिन इव अन्यस्मिन्दिनेऽपि स्वयं तिष्ठति सुखेन । यदेतद्वितीयं प्रलोभनम् अप्सरःप्रभृतिदिव्यभोगाः
त एते सर्वेन्द्रियाणां तेजो जरयन्ति - इन्द्रियदौर्बल्यमेवापादयन्ति । वीर्य-प्रज्ञा-तेजो-यशःप्रभृतीनां
विनाशका इति यावत् । या च चिरजीविका त्वयोक्ता साऽपि अजानतः प्ररोचनायैव । कुतः ? अपि
सर्वं जीवितमल्पमेव - ब्रह्मणोऽपि जीवितम् अल्पमेव तदपि हि सावधि । तत् सर्वथा मानुषात्
दिव्याद्वा भोगात् चिरजीविकातश्च विमुखस्य मे रथादिभिः एभिः किम्? वाहाः नृत्तगीते वा,
तवैव सन्तु  त्वद्विभूतयः तवैव सन्तु ।। 26 ।।
1.1.28
न वित्तेन तर्पणीयो मनुष्यो लप्स्यामहे वित्तमद्राक्ष्म चेत् त्वा ।
जीविष्यामो यावदीशिष्यसि त्वं वरस्तु मे वरणीयः स एव ।।28।।
B.1.1.28
"सु. - वृणीष्व वित्तं चिरजीविकां च इत्यत्र प्रतिवदति - न वित्तेन इति।"
को वा जगति वित्तं प्राप्य नः पर्याप्तमेतत् इति तृप्तः । यथा यथा लभ्यते तथा तथा आकाङ्क्षैव
वर्धते, तन्न, वित्तेन तर्पणीयो मनुष्यः । किञ्च - लप्स्यामहे वित्तमद्राक्ष्म चेत्त्वा
- महोदारं त्वां यदा पश्यामः तदा लप्स्यामहे यावदपेक्षितं वित्तम् । भवादृशमहापुरुषदर्शने
सति वित्ते का चिन्ता ? इति भावः । अस्मासु अत्यन्तप्रणयी त्वं यावत्कालम् ईशिष्यसि
- अस्मिन्याम्ये पदे तावत्तु जीवितं नः सिद्धमेव । तत् चिरजीवितायां वा का चिन्ता ?
तस्मात्स एव प्राक् पृष्ट एव वरो वरणीयः ।।28 ।।
1.1.29
अजीर्यताममृतानामुपेत्य जीर्यन् मर्त्यः क्व तदास्थः (क्वधस्थः) प्रजानन् ।
अभिद्यायन् वर्णरतिप्रमोदान् अनतिदीर्घे जीविते को रमेत ।। 29 ।।
B.1.1.29
"सु. - किञ्च मादृशो जीर्यन् मर्त्यः जरामरणधर्मां, क्वधःस्थः कुत्सिते दुःखैकप्रचुरे"
अधोदेशे मानुषलोके स्थितः । एवम्भूतः प्रजानन् - स्वस्य जरामरणधर्मत्वं दुःखभूयिष्ठदेशवर्तित्वं
प्रकर्षेण जानन्, अजीर्यताम् अमृतानामुपेत्य - जरामरणशून्यानां मुक्तानां स्वरूपमपि
ज्ञात्वा, एवं विज्ञातसंसारतदपगमविशेषः को वा विवेकी वर्णरतिप्रमोदान् अभिध्यायन् -
अप्सरःप्रभृतिभोग्याभासगतान् लावण्यप्रभृतीन् उत्कण्ठ्या अनुचिन्तयन् । अतिदीर्घे जीविते
- चिरजीविकायां रमेत । अनतिदीर्घे इति पाठे - अत्यल्पे जीविते को रमेत? इत्यर्थः ।
"यद्वा - जीर्यन् मर्त्यः क्वधःस्थः - दैवयोगेनाजीर्यताम् अमृतानाम् भवादृशानां देवानां"
सन्निधिम् उपेत्य - भवादृशमहापुरुषसंसर्गेण प्रजानन् -
हिताहितविवेकमापन्नः को वा पुनरपि भोग्याभासान् वर्णरतिप्रमोदान् - अनुचिन्तयन् अत्यल्पे
जीविते रमेत । अयं भावः - क्व मर्त्याः? क्व तयोः सङ्गति? यदा दैवयोगेन ज्ञानाधिकानां
समागमो मर्त्यस्य तदा मर्त्यभावापनोदनायैव प्रयतितव्यं न पुनः अधोगमनाय इति ।। 29 ।।
1.1.30
यस्मिन्निदं विचिकित्सन्ति मृत्यो [यत्] सम्पराये महति ब्रूहि नस्तत् ।
योऽयं वरो गूढमनुप्रविष्टो नान्यं तस्मान्नचिकेता वृणीते ।। 30 ।।
1.2.1
अन्यच्छ्रेयोऽन्यदुतैव प्रेयस्ते उेभे नानार्थे पुरुषँ सिनीतः । तयोः श्रेय
आददानस्य साधु भवति हीयतेऽर्थात् य उ प्रेयो वृणीते ।।1।।
[श्रेयः प्रेयोमार्गयोः मोक्षबन्धकारणत्वम्]
हरिः ओम्
B.1.2.1
"सु. - अथ यमः, शिष्यस्य परीक्ष्य मुमुक्षाम्, अप्रतिहतां विज्ञाय ताम्, स्तोतुमुपक्रमते"
- अन्यत् इत्यादिना । श्रेयोऽन्यत् प्रेयोऽन्यत् - यच्छ्रेयः न तत्प्रेत्यः, यत्प्रेयः
न तच्छ्रेयः । अयमाशयः- प्रकृतिसंसृष्टस्य प्राणिमात्रस्य इन्द्रियारामस्य3 इन्द्रियसम्प्रयोगमात्रेण
प्रियताम् आविशति तु प्राकृत एवार्थो भोग्यभूतः । प्रकृतिविसजातीयं विशुद्धं मनोमात्रगोचरम्
आत्मनः अत्यन्तहितं परमनिःश्रेयसशब्दवाच्यं स्वस्वरूपमपि अनादिवासनया सहसा न प्रियतामाविशति।
परन्तु सर्वतः प्रशस्तं हितम् इति श्रेय एव तु तत् । तस्मात् अन्यदेव प्रेयः - भोग्यजातम्,
अन्यदेव श्रेयः - शुद्धात्मस्वरूपं चेति । तदेते उभे, नानार्थे - एकोमोक्षाय अपरो बन्धाय
। ते पुरुषम् - स्वस्वनिष्ठम्, सिनीतः - बध्नीतः स्ववशम् आपादयतः । अभ्युदयार्थी प्रेयसि,
मोक्षार्थी श्रेयसि प्रवर्तते इति भावः । तयोः मध्ये श्रेय आददानस्य  मोक्षार्थे प्रयतमानस्य,
साधु भवति - भद्रं भवति। यस्तु बाह्यरामः1 प्रेयो वृणीते सः अर्थात् - पारमार्थिकात्
प्रयोजनात्, हीयते  -  प्रच्यवते ।  प्रेयोमार्गे  प्रसक्तोऽर्थाभासमेव  प्राप्नोति;
न  तु अर्थम् इति भावः ।। 1 ।।
1.2.2
श्रेयश्च प्रेयश्च मनुष्यमेतस्तौ सम्परीत्य विविनक्ति धीरः ।
श्रेयो हि धीरोऽभि प्रेयसो वृणीते प्रेयो मन्दो योगक्षेमाद्वृणीते ।। 2 ।।
[मन्दज्ञानिभ्यां फलतया प्राप्यौ भोगमोक्षौ]
B.1.2.2
"सु. - श्रेयश्च प्रेयश्च - इत्युभे - मोक्षतदितरपुरुषार्थौ इत्येतत् । मनुष्यम्  स्वस्वसाधनानुष्ठानयोग्यकरणकलेबरयुक्तम्"
। एतः - आ इतः, आभिमुख्येन गच्छतः । पुरुषार्थत्वाविशेषात् । तौ - श्रेयः प्रेयः पदार्थौ,
नीरक्षीराविव हंसो, धीरः - सम्परीत्य - सम्यक् पर्यालोच्य, विविनक्ति - पृथक्करोति ।
गुणदोषपरिज्ञानेन त्याज्योपादेयभेदमाकलयति इति यावत् । एवमाकलय्य धीरो हि प्रेयसोऽभि
- प्रेयोऽर्थात् अभ्यर्हितम्, श्रेयो वृणीते । प्रेयस इति ल्यब्लोपे पञ्चमी वा, प्रेयः
परित्यज्य इत्यर्थः,
श्रेयोऽभिवृणीते । मन्दस्तु योगक्षेमेन - निमित्तेन, प्रेयो वृणीते । अज्ञः देवोऽहं
मनुष्योऽहम् इत्याद्यभिमानयुक्तः, तदनुगुणशारीरक्षेमचिन्तया पुत्रपश्वन्नादिरूपभोग्यजातं
वृणीते इति यावत् ।। 2।।
1.2.3
स त्वं प्रियान् प्रियरूपाँश्च कामान् । अभिध्यायन् नचिकेतोऽत्यस्राक्षीः।
नैताँ सृंकां वित्तमयीमवाप्तो यस्यां मज्जन्ति बहवो मनुष्याः ।। 3 ।।
[विषयपराङ्मुखतया नचिकेतसः सर्वोत्कृष्टत्वम् ]
B.1.2.3
"सु. - हे नचिकेतः ! स त्वम् - श्रेयः प्रेयः साधारणमानुषस्वभावोऽपि त्वम्। यद्वा -"
मया प्रचाल्यमानोऽपि त्वम् । प्रियान् - स्वतः प्रियान् पुत्रादीन्, प्रियरूपकान्2 कामांश्च - रूपतः
स्पृहणीयान् अप्सरः प्रभृतींश्च, अभिध्यायन् - अभितः कात्र्स्न्येन चिन्तयन्, दुःखभूयिष्ठ
दुःखोदर्कतादिदोषनिरूपणेन निरूपयन्, अत्यस्राक्षीः - त्यक्तवान्  । एतां वित्तमयीम्
- धनमयीं, सृंकाम् - कुत्सितां गतिं न अवाप्तः । यस्यां धनमय्यां कुत्सितौ बहवो मनुष्याः निमज्जन्ति ।। 3।।
1.2.4
दूरमेते विपरीते विषूची । अविद्या या च विद्येति ज्ञाता ।
विद्याभीप्सिनं(तं) नचिकेतसं मन्ये । न त्वा कामा बहवोऽलोलुपन्त।।4।।
B.1.2.4
"सु. - प्रेयोवरणात् अर्थतो हानिः, श्रेयोवरणाच्च साधुभवति इत्युक्तम् ; तत्कुतः? इत्यत्राह"
- दूरमेते इति । विद्येति या ज्ञाता, या च अविद्येति ज्ञाता, पण्डितैः इति शेषः । पण्डिता
हि श्रेयो विद्यां मन्यन्ते; प्रेयस्तु अविद्याम् । आत्मस्वरूपविषयिणी हि विद्या; पुत्रादिभोग्यविषयिणी
हि अविद्या । एते - तत्त्व- ज्ञानकामकर्मात्मके2 विद्याविद्ये दूरं विपरीते-तेजस्तमसीव
अत्यन्तं विरुद्धस्वभावे । विषूची - विभिन्नगती, विपरीतफलके इति यावत् । तद्युक्तम्
श्रेय आददानस्य साधु भवति हीयतेऽर्थाद्य उ प्रेयो वृणीते (क.उ.1-2-1) इति । तदेवं
दृढाग्रहं  नचिकेतसं  त्वामेवेह  जगति  विद्याभीप्सिनं  श्रेयः समुत्सुकमहं मन्ये ।। 4 ।।
1.2.5
[काम्यकर्मिणां नीचपदप्राप्तिः]
अविद्यायामन्तरे वर्तमानाः स्वयं धीराः पण्डितंमन्यमानाः ।
दन्द्रभ्यमाणाः परियन्ति मूढा अन्धेनैव नीयमाना यथाऽन्धाः ।। 5 ।।
B.1.2.5
"सु. - अथ अविद्यानिष्ठानाम् अधोगतिमाह - अविद्यायाम् अन्तरे वर्तमानाः - पुत्रपशु अन्नादिकामरूपायाम्"
अविद्यायां विद्यमानाः । तत्रापि न क्वचित्प्रान्ते; किन्तु अन्तरे - मध्ये, नितान्तमविद्यानिमग्ना;
इत्येतत् । स्वयं धीराः- स्वयं प्रज्ञाशालिनः, वयमेव प्राज्ञा इति स्वयमेव मन्वाना इति
यावत् । पण्डितंमन्यमानाः - शास्त्रकुशलानात्मनो मन्वानाः । दन्द्रम्यमाणाः - कुटिलां
गतिम् अनुगताः । जङ्घन्यमानाः इति पाठे जरामरणादि उपद्रवैः पीड्यमानाः इत्यर्थः। दन्द्रम्यमाणा
इति पाठे कामाग्निना विद्रुतचित्ताः इत्यर्थः । एवम्भूता मूढाः अन्धेनैव नीयमानाः अन्धा
इव परिभ्रमन्ति । भवमहारण्ये3 पुनः पुनः भ्रमन्त्येव इत्यर्थः ।
1.2.6
न सांपरायः प्रतिभाति बालं प्रमाद्यन्तं वित्तमोहेन मूढम् ।
अयं लोको नास्ति पर इति मानी पुनः पुनर्वशमापद्यते मे ।। 6 ।।
B.1.2.6
"सु. - प्रमाद्यन्तम् - पुत्र-पश्वन्नादिषु अत्यासङ्गेन शास्त्रीयादपि पथः प्रस्खलन्तम्,"
तत्र अनवहितमनस्कम् इत्येतत् । वित्तमोहेन मूढम् - धनमोहेन
मुग्धं, तमसाऽऽवृतमिति यावत् । एवम्भूतं बालम् - अविवेकिनं प्रति, साम्परायः- परलोकसाधनभूतः
शास्त्रीयोऽर्थो न प्रतिभाति । रजसा तमसा आवृतस्य न परलोकदृष्टिः इति यावत् । एष मूढः,
अयं लोकः - अयमेव दृश्यमानो लोकः; नास्ति पर इति मन्यते । एवं मानी पुनः पुनः मम वशम्
आपद्यते - दण्डधरस्य   मम   वशम्   आपद्यते,   मत्क्रियमाणयातनागोचरी  भवति1   इति यावत् ।। 6।।
1.2.7
श्रवणायापि बहुभिर्यो न लभ्यः शृण्वन्तोऽपि बहवो यं न विद्युः ।
आश्चर्यो वक्ता कुशलोऽस्य लब्धा आश्चर्यो ज्ञाता कुशलानुशिष्टः ।। 7।।
B.1.2.7
"सु. - श्रेयसि यतमानानां सर्वेषामेव, तत् परमात्मस्वरूपं, न सुलभम् इत्याह - श्रवणायापि"
इति । यः - परमात्मा, श्रवणायापि - श्रोतुमपि, बहुभिः न लभ्यः - बहूनां तच्छ्रवणमपि
दुर्लभम् । शृण्वन्तो बहवः यं न विद्युः - याथातथ्येन तत्स्वरूपं न जानीयुः । अस्य -
एवम्भूतस्य अस्य कुशलो वक्ता आश्चर्यः - मरुभूमिषु जलाशयवत्1 कश्चिदेव तादृशः इति यावत्
। कुशलेन गुरुणाऽनुशिष्टो ज्ञाताऽपि आश्चर्यः । तथा कुशलो लब्धाऽपि आश्चर्यः । गुरुमुखतोऽधिगतात्मयाथार्थ्यः
पश्चात् उपायाद्यनुष्ठानेन अस्य लब्धा तु कश्चित् एव इत्यर्थः । उत्तरोत्तरं विरलत्वम् अभिप्रेतम् ।। 7 ।।
1.2.8
न नरेणावरेण प्रोक्त एष सुविज्ञेयो बहुधा चिन्त्यमानः ।
अनन्यप्रोक्ते गतिरत्र नास्ति अणीयान् ह्यतर्क्यमणुप्रमाणात् ।। 8 ।।
B.1.2.8
"सु. - कुतो वक्तुः ज्ञातुर्वा दौर्लभ्यमित्यत्राह -  न नरेणेति । यद्यपि श्रुतवेदान्ताः"
पाण्डित्यमात्रप्रयोजना बहवः सन्ति नाम, ते हि अनधिगतात्मसाक्षात्कारा अवरा एव, न तेषु
अन्यतमेन अवरेण नरेण प्रोक्तः, एष आत्मा सुविज्ञेयः, तस्मात् येन प्रोक्तः अयं अयं सुष्ठु
विज्ञायेत; स तु कुशलो वक्ता कश्चिदेव । एवं कुशलेन प्रोक्तः अपि अयं अनादिपापवासनाभिभूतेन
विषयोन्मुखचेतसा अवरेण नरेण, न सुष्ठु विज्ञेयः ; तज्ज्ञाताऽपि कुशलानुशिष्टः कश्चिदेव
। यस्माद्गुरुणा अनुशिष्टोऽपि यथावत् ज्ञाता अत्र दुर्लभः ; तस्मात्, विनाऽत्र गुरूपदेशम्
ऊहापोहनिपुणस्यापि, ज्ञानं न घटेतैवेत्याह - अनन्यप्रोक्त इति। अन्येन - गुरुणा, प्रोक्ते
- स्वयमेव पर्यालोचितेति यावत् । अत्र - आत्मस्वरूपे, गतिः नास्ति - गम्यते अनेनेति,
गतिः - अवकाशः, सोऽपि नास्ति इत्यर्थः । ज्ञानकथाऽपि न इति यावत् । तर्ककुशलस्य किम्
? इति दुर्ज्ञेयम् इत्यत्राह - अणीयान् इति । यस्मादेषः अणुप्रमाणादपि अणीयान् - अतिसूक्ष्मः
। तस्मादूहापोहशालिना अपि अज्ञातं तत्स्वरूपम् ।। 8 ।।
1.2.9
नैषा तर्केण मतिरापनेया प्रोक्ताऽन्येनैव सुज्ञानाय प्रेष्ठ ।
यां त्वमापः सत्यधृतिर्बतासि त्वादृङ्नोभूयान्नचिकेतः प्रष्टा ।। 9 ।।
B.1.2.9
"सु. - यस्मादणोः अणुः अप्रतर्क्यम् आत्मस्वरूपं तस्मात्, एषा मतिः - आत्मस्वरूपविषयिणी,तर्केण"
न आपनेया - प्राप्तुमयोग्या याम् त्वम् आपः - सिषाधयिषिततया प्राप्तवानसि, या मतिः सम्पाद्यतया
त्वया निश्चितेत्याशयः । यद्वा अवधीर्य गुरूपदेशम् आत्मनः तर्कबलेन आत्मस्वरूपाधिगमे
प्रवर्तमानस्य केवलं
तर्कबलम्, दूरीकुर्यादेव अन्तत आत्मज्ञानम् । तदवर्धीर्य गुरुमवलम्बितेन तर्केण, सैषा
आत्मस्वरूपविषयिणी मतिः न आपनेया - न परिहार्या । लेशतो जाता़ऽपि सा, केवलेन तर्केण
अपगच्छेत् एव इति आशयः हे प्रेष्ठ ! प्रियतम ! अन्येन प्रोक्तैव सुज्ञानाय - गुरुमुखाद्ध्येवाधिगता
सा, सुज्ञानाय । अन्यथा तु अज्ञानफलायैव इति भावः । शिष्यभिनन्दति सत्यधृतिर्बतासि इति
। बत इति अनुकम्पायाम् । सत्यधृतिः असि - यदप्सरःप्रभृतिभिः अपि भोगैः अविचालितोऽस्य
अस्मदभिनिवेशात्  । हे नचिकेतः ! त्वादृक् प्रष्टा नो भूयात्- त्वादृशः सत्यधृतिः शिष्यः नो भूयात् ।। 9 ।।
1.2.10
जानाम्यहँ शेवधिरित्यनित्यम् । न ह्यध्रुवैः प्राप्यते हि ध्रुवं तत् ।
ततो मया नाचिकेतश्चितोऽग्निरनित्यैर्द्रव्यैः प्राप्तवानस्मि नित्यम् ।।10।।
B.1.2.10
"सु. - तुष्टो मृत्युः, स्वस्य परमनिःश्रेयससाधनभूतात्मज्ञानागमप्रकारमाह - जानामि इति"
। शेवधिः -  निधिः, इदमखिलस्य कर्मफलस्य उपलक्षकम्, निधिवत् भोग्यत्वात् । कर्मफलम्
अखिलमेव अनित्यम् इति अहं जानामि । नाऽपि एतैः आत्मलाभे, लेशत उपयोगो वा । न हि अध्रुवैः
- इन्द्राद्यैः अपि पदैः ध्रुवं तदात्मस्वरूपं प्राप्यते । याम्ये एेश्वर्ये स्थितेनाऽपि
मया इदम् अकिञ्चित्करं ज्ञात्वा, तत एव नाचिकेतः अग्निः विना फलसङ्गं चितः । अतश्च स्वतः
अनित्यैः अपि एतैः इष्टकादि द्रव्यैः - फलाभिसन्धिरहितकर्मसु विनियुक्तैः लब्धवानस्मि नित्यम् -
नित्यफलसाधनत्वात् नित्यम् इत्युक्तिः । आत्मस्वरूपज्ञानमित्येतत् । नित्यफलसाधनस्य
अस्य निकृष्टात्मज्ञानस्य लाभो मम अनेनैव अग्निना निष्कामं चितेनेति आशयः ।। 10 ।।
1.2.11
एकादशमन्त्रः
कामस्याप्तिं जगतः प्रतिष्ठां क्रतोरानन्त्यमभयस्य पारम् ।
स्तोमं महदुरुगायं प्रतिष्ठां दृट्वा धृत्या धीरो नचिकेतोऽत्यस्राक्षीः ।। 11 ।।
B.1.2.11
"सु. - पुनरभिनन्दति नचिकेतसम् अनुस्मरन् तस्य विषयवैतृष्ण्यम् - हे"
नचिकेतः ! त्वमसि धीरः - प्रज्ञाशाली । यत् क्रतोः - यागादेः कर्मणः, प्रतिष्ठाम् -
फलभूतां, जगतः कामस्य - जगत्सम्बन्धिकामस्य, ब्रह्माण्डोदरवर्तिनो लौकिकस्य कामस्य प्राप्तिम्
। अथ अलौकिके तु अर्थे परमपुरुषार्थस्वरूपे आनन्त्यम् - अविनाशित्वम्, अभयस्य पारम्
- अभयकाष्ठाम्, स्तोमम् - अपहतपाप्मत्वादिगुणस्तोमम्, स्तुत्त्यं वा
स्वरूपम्, महत्- महत्ताम्, उरुगायम् - प्रबलकीर्तिम्, प्रतिष्ठाम् - अपुनरावृत्तिलक्षणं
स्थैर्यम्, दृष्ट्वा - विचिन्त्य, दोषगुणानुचिन्तनपूर्वकं दृष्ट्वा, लौकिकानर्थान् अत्यस्राक्षीः - त्यक्तवानसि ।
"यद्वा - कामस्याऽऽप्तिं, जगतः प्रतिष्ठां दृष्ट्वा - जगत्प्रतिष्ठापरिमितां दृष्ट्वा"
इति लौकिकार्थेषु दोषोक्तिः । अयं भावः - लौकिका हि अर्था मानुषभोगप्रभृतिकाः, परिमितकालत्वेन
क्षयिष्णवः; यच्चात्र जगति सर्वतः अतिशयितं हैरण्यगर्भं पदं, तदपि जगतोऽस्य प्रलये,
तेन सह विनश्येदेव इति, कामाप्तिः सर्वा, ब्रह्मादिस्तम्बपर्यन्तजगत्सत्तां न अतिशेत
इति, तत् प्रतिष्ठारूपा इयम् ; तस्य सान्तत्वे लौकिकार्थानां कुतोऽनन्तत्वम् ? इति
। अथ मुक्तिस्वरूपे गुण उच्यते - क्रतोः आनन्त्यम् इति । क्रतोः - उपासनस्य, ब्रह्मोपासनस्य
इति एतत् । आनन्त्यम् - फलतः अपरिच्छिन्नत्वम् । अन्यत्पूर्ववत् । यद्वा - अभयस्य पारं
स्तोमं महदुरुगायं प्रतिष्ठां च मोक्षेऽलौकिकपुरुषार्थे दृष्ट्वा, कर्मफलभूतां लौकिककामाप्तिम्
अत्यस्राक्षीः इत्यर्थः ।। 11 ।।
1.2.12
तं दुर्दर्शं गूढमनुप्रविष्टं गुहाहितं गह्वरेष्ठं पुराणम् ।
अध्यात्मयोगाधिगमेन देवं मत्त्वा धीरो हर्षशोकौ जहाति ।। 12 ।।
[भक्तियोगसाध्यः परमात्मा]
B.1.2.12
"सु. - एवमवधार्य अधिकारम् अभिनन्द्य च, तमर्थं प्रतिवदन् पृष्टं मुक्तिस्वरूपम् अधिकृत्य"
आह - तं दुर्दर्शम् इति । दुर्दर्शम् - सुखेन द्रष्टुम् अशक्यम्, दुःखमाप्तुमयोगतः (भ.गी.5-6)
इत्येतत् । श्रवणायापि बहुभिर्यो न लभ्यः इत्येतत् दौर्लभ्यमुक्तं भवति । गूढम् - दैव्यां
गुणमय्यां मायायवनिकायां निगूढम् । दुर्दर्शत्वे निमित्तमेतत् । मायायवनिकाप्रतिरुद्धदृष्टिप्रसराणाम्
अगोचरमिति यावत् । अनुप्रविष्टम् - सृष्टेषु सृष्टिमनुप्रविष्टम् । इदम् अन्तर्यामितया
। गुहाहितम् - हृदयगुहासन्निहितम् । इदन्तु विग्रहतोऽपि । यद्वा  गुहाहितम् अनुप्रविष्टम्
इत्यन्वयः । गुहा - हृदयम्, योऽयम् आहितः तत्र कर्मणा, तं जीवमनुप्रविष्टं स्वेच्छया
इत्यर्थः । आहितात् प्रविष्टे विशेषो वचनव्यक्त्यैव व्यक्तः। आहितः1 इति कर्मणि क्तः
। अन्यकर्तृकाधानकर्मत्वात्पारवश्यम् । प्रविष्ट इति कर्तरि2 । कर्तृत्वाच्च स्वातन्त्र्यम्
। स्वतन्त्रः कर्ता 3 (पा.सू.1-4-54) । कर्मणा प्रवेश्यमानं जीवमनुप्रविशति भगवान् तद्रक्षणाय
इति भावः । गह्वरेष्ठम् - दुष्प्रवेशे देशे स्थितम्, अप्राकृते देशविशेषे स्थितमिति
यावत् । अक्षरे परमे व्योमन् (तै.ना.2) इति अन्यत्र श्रूयते । यद्वा - अति संकटे देशे
जीवरूपे स्थितम्; अन्तर्यामितया इत्येतत् । पुराणम् - कारणमिति यावत् । कार्यं हि अर्वाचीनम्
। तम् - त्रयीप्रसिद्धम्, देवम् - निरतिशयदीप्तियुक्तम् ।
यस्य भासा सर्वमिदं विभाति तं पुराणं देवम् इति वा  अन्वयः । यद्यपि - व्यपदिश्यन्ते
देवाः इति । नाममात्रमेतत् । अर्वाचीनाश्च । नारायणाद्ब्रह्मा जायते; नारायणादिन्द्रो
जायते (नारा.उ.1), अनर्वाचीनो देवः ; स एक एव नारायण इत्यर्थः । अध्यात्मयोगाधिगमेन
मत्त्वा - बाह्येभ्योऽर्थेभ्यः प्रतिसंहृत्य आत्मस्वरूपे प्रवर्तितो मनसो योगः - अध्यात्मयोगः
; तेन जातः अधिगमः - प्रकृतिविलक्षणपरिशुद्धात्मविज्ञानम्, आत्मावलोकनम् इत्येतत्; तेन
"अङ्गभूतेन । उक्तं देवं मत्वा - आत्मावलोकनपूर्वकपरमात्मोपासनं प्राप्य इति यावत्। निजात्मानं"
ब्रह्मरूपं देहत्रयविलक्षणम् ।
"विभाव्य, तेन कर्तव्या भक्तिः कृष्णस्य सर्वदा ।।"
इति भगवद्वचनम् इह उपबृंहणं बोध्यम् । अध्यात्मयोगस्य अधिगमः - प्राप्तिः, योगसिद्धिः,
तया देवं मत्वा योगदृष्ट्या देवमवलोक्य इत्यर्थः इति केचित् । एवं साधनस्वरूपम् उक्त्वा
फलमाह - हर्षशोकौ जहाति - वैषयिकौ । हर्षशोकशब्दौ    पुण्यपापलक्षकौ  वा  ।  आत्यन्तिकसंसारनिवृत्तिः
भवति इत्येतत् ।।22।।
1.2.13
एतच्छ्रुत्वा संपरिगृह्य मर्त्यः प्रवृह्य धर्म्यमणुमेतमाप्य ।
स मोदते मोदनीयं हि लब्ध्वा विवृतँ सद्म नचिकेतसं मन्ये ।। 23 ।।
[उपासकस्य स्वस्वरूपावाप्तिफलम् ]
B.1.2.13
"सु. - मर्त्य  इति उपलक्षकम्, योऽधिकारी सः । एतत् - अन्तर्याम्यात्मतत्त्वम्, श्रुत्वा"
- सद्गुरुतः, सम्परिगृह्य मनसा,
मुहुर्विभाव्येत्यर्थः, मननं कृत्वेति यावत् । इदम् उपासनस्य उपलक्षकम् । धर्म्यं प्रवृह्य
- धर्मसाधनं धर्मसाध्यं वेदं शरीरम् प्रवृह्य - पृथक्कृत्य, प्रारब्धावसानसमये परित्यज्य
इत्येतत्। एतमणुमाप्य अणीयान् ह्यतर्क्यम् अणुप्रमाणात् (क.उ.2-8) इति पूर्वं निर्दिष्टं
सर्वतः सूक्ष्मतमम्, सर्वतः सन्निधानशक्तेः, अतिगूढत्वाद्वा सूक्ष्मम् । आप्य - देशविशेषे
अर्चिरादिना प्राप्य । सः - उक्तोपासकः । मोदनीयम् - अपहतपाप्मत्वादि ब्राह्मं स्वरूपम्,
लब्ध्वा, मोदते - परमानन्दम् आप्नोति । सोऽश्नुते सर्वान्कामान् सह ब्रह्मणा विपश्चिता
(तै.आ.1-2), एष सम्प्रसादोऽस्माच्छरीरात्समुत्थाय परञ्ज्योतिरुपसम्पद्य स्वेनरूपेणाऽभिनिष्पद्यते
(छां.उ.8-12-2) इति श्रुत्यन्तरैकार्थ्यं बोध्यम् । एवम्भूतात्मतत्त्वे श्रद्धातिशययुक्तोऽयम्;
यन्नचिकेताः अस्मत्तः इदमेव अधिगन्तुम् उद्युङ्क्तः, तन्नचिकेतसं प्रति सद्म - परब्रह्मणो
विवृतम् - उद्घाटितद्वारं मन्ये । परं ब्रह्माऽयं सुखेन अधिगमिष्यति इति भावः । हर्षशोकौ
जहाति (क.उ.2-12) स मोदते इत्याभ्यां नात्मोच्छित्तिर्मुक्तिः, किन्तु सत एवास्योपासकस्य,
आत्यन्तिकदुःखनिवृत्तिपूर्वकः परमानन्दलाभो मुक्तिः इत्युक्तं भवति । स च प्रकृतिवियोगानन्तरभावी
इत्युक्तं भवति । प्रवृह्य धर्म्यम् इत्यतः । अणुमेतमाप्य मोदनीयं लब्ध्वा इत्यतः स्वरूपलाभः
परब्रह्मलाभश्च मुक्तौ; न केवलम् आत्मलाभः इत्युक्तं भवति । अनेन न परब्रह्मापत्तिः
मुक्तिः इति व्यज्यते । आप्य, लब्ध्वा इति
निर्देशस्वारस्याच्च । अन्यथा भूत्वा इति हि श्रूयते स्वरसतः । देवं मत्वा हर्षशोकौ
जहाति (क.उ.2-12) इत्यतः उपास्योपासकयोः वैलक्षण्यम् व्यञ्जितं भवति । अध्यात्मयोगाधिगमेन
देवं मत्त्वा (क.उ.2-12) एतच्छ्रुत्वा सम्परिगृह्य इत्युपायविशेषप्रदर्शनेन न प्रातिभासिकभेदनिवृत्तिः1
निर्विशेषसन्मात्रापत्तिर्वा मोक्षः इति व्यज्यते । तथा सति वाक्यार्थज्ञानमात्रस्यैव
उपायत्वेन उपासनविशेषस्य अनपेक्षणात् । इत्थञ्च आभ्यां मन्त्राभ्यां येयं प्रेते विचिकित्सा
(क.उ.1-10) इत्यनेन कृतः प्रश्नः, सङ्क्षिप्योत्तरितः ।। 13 ।।
1.2.14
अन्यत्र धर्मादन्यत्राधर्मादन्यत्रास्मात् कृताकृतात् ।
अन्यत्र भूताच्च भव्याच्च यत्तत्पश्यसि तद्वद ।। 14 ।।
B.1.2.14
"सु. - एवं सङ्गृह्य उक्तमर्थविशेषं विशिष्य ज्ञातुकामो नचिकेताः पृच्छति - अन्यत्र"
इति । धर्मादधर्माच्च अन्यत्र यत्पश्यसि - पुण्यादपुण्याच्च विलक्षणं यत् साधनं पश्यसि,
तद्वद । लोके शुभायाशुभाय वा फलाय पुण्यं पापम् इति साधनं प्रसिद्धम् । देवं मत्वा हर्षशोकौ
जहाति (क.उ.2-12) इति निगदता त्वया, ताभ्याम् अन्यदेव किञ्चिच्छ्रेयः साधनं प्रस्तुतम्
; तद्विविच्य ब्रूहि इति भावः । अन्यत्र अस्मात्कृतात् - समाहारविवक्षया एकवद्भावः,
कृतादकृताच्च अन्यदित्यर्थः कृतात्- कार्यात्मना अवस्थितात्, अकृतात् - कारणात्मना अवस्थिताच्च
अन्यत् यत्प्राप्यस्वरूपं पश्यसि, तद्वद इत्यर्थः । प्राप्यं हि लौकिकम् ऐहिकम् आमुष्मिकं
वा, कार्यात्मना कारणात्मना वा
विद्यमानादस्मात्प्रपञ्चान्नान्यत् । हर्षशोकौ जहाति (क.उ.2-12) इति निगदता त्वया आभ्याम्
अन्यदेव किमपि प्राप्यस्वरूपं प्रस्तुतं भवति । प्राप्यानाम् एषां प्रकृतानाम् अनुस्यूतहर्षशोकत्वात्
। तत् - प्रस्तुतं प्राप्यं विविच्य ज्ञापय इत्याशयः । हर्षशोकौ जहाति (क.उ.2-12) इति
कर्तृतया निर्दिष्टो यः प्राप्ता तत्स्वरूपमपि सम्यक् विवेचय इत्याह - अन्यत्र भूताच्च
भव्याच्च इति अतीतादनागताच्च अन्यत्, कालत्रयेऽपि वर्तमानमित्यर्थः, एकस्वरूपमित्येतत्
। यत्प्राप्तृस्वरूपं पश्यसि तद्वद इत्यर्थः । हर्षशोकौ जहाति (क.उ.2-12) इति हर्षशोकापगममात्रं
निदर्शयता, कालापरिच्छिन्नम् उपेतृस्वरूपं प्रस्तुतं भवति, तद्विविच्य वद इत्याशयः ।
यद्वा - भूताच्च भव्याच्च अन्यत् यत्पश्यसि - उपेतृस्वरूपं यत्पश्यसि इत्यर्थः । लोके
साधनवेलायां फलमागामि, फलवेलायां तु साधनमतीतम् ; उभयत्र अनुवर्तमानस्तु उपेता, तदयं
लक्ष्यते भूताद्भव्याच्च अन्यदिति । उपेतृस्वरूपं यत्पश्यसि, तद्वद इत्यर्थः । उपेतृस्वरूपम्
- अणुमेतमाप्य मोदनीयं हि लब्ध्वा (क.उ.2-13) इत्यादिना उपास्याद्देवात् पृथगेव किञ्चित्
अस्ति इति प्रस्तुतम्, तद्विविच्य ज्ञापय इत्याशयः ।। 14 ।।
1.2.15
सर्वे वेदा यत्पदमामनन्ति तपाँसि सर्वाणि च यद्वदन्ति ।
यदिच्छन्तो ब्रह्मचर्यं चरन्ति तत्ते पदं सङ्ग्रहेण ब्रवीमि ओमित्येतत् ।। 15।।
1.2.22
अशरीरँ शरीरेष्वनवस्थेष्ववस्थितम् ।
महान्तं विभुमात्मानं मत्वा धीरो न शोचति ।। 22 ।।
B.1.2.22
"सु. - एवं द्वाभ्यां प्राप्तुः प्रत्यगात्मनः स्वरूपम् उक्तम् । द्वाभ्यां च प्राप्यस्य"
परमात्मनः स्वरूपमुक्तम् । अथ उपायस्वरूपमाह - अशरीरम् इति । शीर्यत इति शरीरम्, विशरणस्वभावं
वपुः तद्रहितः, तत्प्रयोजककर्माभावात् । अथाऽपि अनवस्थेषु शरीरेषु अवस्थितम् - अस्थिरेषु
सुरनरतिर्यगादि नानाशरीरेषु अन्तर्यामितया स्थितम् ।
"यद्वा - शरीरेषु अनवस्थेषु अवस्थितम् अथाऽपि अशरीरम्, तत्संसर्गकृतसुखदुःखाद्यनन्वयात्"
। अनश्नन् अन्यो अभिचाकशीति  (मुं.उ.3-1-1)। अत एव विभुम् - वैभवशालित्वाद्वा विभुम्
। महान्तं विभुम् - महावैभवशालिनमित्येतत् । एवं भूतम्, आत्मानम् - परमात्मानम्, धीरो
मत्वा न शोचति - संसारिकदुःखान्निवृत्तो भवतीत्यर्थः ।। 22 ।।
1.2.23
नायमात्मा प्रवचनेन लभ्यो न मेधया न बहुना श्रुतेन ।
यमेवैष वृणुते तेन लभ्यस्तस्यैष आत्मा विवृणुते तनूँ स्वाम् ।। 23।।
B.1.2.23
"सु. - ननु - सुकरोऽयम् उपायो मेधाविनाम्, सुविज्ञेयो हि शास्त्रेण अयमात्मा । अस्य"
B.2.1.6
"सु. - अथ यः सर्वकारणं, स एव सः इत्याह - यः पूर्वम् इति । अद्भ्यः पूर्वं जातम् -"
अद्भ्यः इति उपलक्षकं भूतानाम्, भूतेभ्यः प्राक् उत्पन्नं महदादिकं सर्वम्, यः पूर्वमजायत
- य एवादौ अजनयत् । अन्तर्भावितण्यर्थः अयं प्रयोगः । केन उपकरणेन? तपस एव केवलात् -
संकल्पमात्रतः जातमिति प्रथमान्तं वा । यः स्वयमेकोऽहं बहुस्याम् इति सङकल्प्यादौ महदादिकम्,
अजायत - तद्रूपेण अजायत इत्यर्थः । एतेन अभिन्ननिमित्तोपादानत्वं ज्ञाप्यते ।
"अखिलव्यष्टिसृष्टिद्वारभूतो हिरण्यगर्भोऽपि यत्संकल्पात् इत्याह - गुहाम् इति । गुहां"
प्रविश्य तिष्ठन्तम् - गुहा अत्र अण्डोदरम् उच्यते । भूतेभिः इति छान्दसः
प्रयोगः उपलक्षणे तृतीया । अण्डान्तरं प्रविश्य कार्यकारणलक्षणैः सहवर्तमानं हिण्यगर्भम्;
व्यपश्यत - सङकल्पमात्रेण व्यलोकयत् । संकल्पमात्रेण संसृष्टवानित्यर्थः । एतद्वै तत्
- पूर्ववदर्थः यद्वा - पूर्वं व्यष्टिसृष्टेः प्राक्, -  अद्भ्यः - अण्डात्मना परिणताभ्यः,
यः अजायत । तथा च स्मर्यते -
"अप एव ससर्जादौ तासु वीर्यमपासृजत् ।"
"तदण्डमभवद्धैमं सहस्रांशुसमप्रभम् ।।"
"तस्मिञ्जज्ञे स्वयं ब्रह्मा सर्वलोकपितामहः । (म.स्मृ. 1-8-9) इति । तं तपसो जातम्"
- स्वसङकल्पमात्रात् जातम् । पूर्वम् - प्रथमम्, व्यष्ट्यपेक्षया, गुहां प्रविश्य तिष्ठन्तम्
- तदीयहृदयगुहायां वर्तमानम् । भूतेभ्यः - देहेन्द्रियान्तःकरणादिभिः उपलक्षितम्, व्यपश्यत
- व्यष्टिसृष्टिद्वारतया ऐक्षत, यत्संकल्पात् हिरण्यगर्भः स्रष्टा भवति इति यावत् ।।6।।
2.1.7
या प्राणेन सम्भवत्यदितिर्देवतामयी ।
गुहां प्रविश्य तिष्ठन्ती या भूतेभिर्व्यजायत।एतद्वै तत्।।7।।
B.2.1.7
"सु. - यश्च अयं क्षेत्रज्ञवर्गः, सोऽपि तदात्मक इत्याह - या इति । अत्ति कर्मफलानि"
इति भोक्ता जीवः अदितिरुच्यते । या अदितिः देवतामयी प्राणेन सम्भवति - यो भोक्ता जीवः
इन्द्रियप्रचुरः प्राणेनोपलक्षितः सम्भवति । यः स्वकर्मानुगुणम् इन्द्रियप्राणविशिष्टः
भोगाय प्रभवति इति यावत् । पुनस्तामेवादितिं विशिनष्टि - गुहाम् इति । हृदयगुहां प्रविश्य
वर्तमाना या अदितिर्भूतैः देहात्मना परिणतैः व्यजायत - ज्ञानस्वरूपत एकरूपाऽपि देवमनुष्यादिविविधरूपेण
अजायत । एतद्वै तत् - अयमपि भोक्ता क्षेत्रज्ञः तदात्मक इत्यर्थः । क्षेत्रज्ञं चापि
मां विद्धि (भ.गी. 13-2) इति च स्मर्यते । माम् - तदात्मकमिति च भाषितम् ।।7।।
2.1.8
अरण्योर्निहितो जातवेदा गर्भ इवेत् सुभृतो गर्भिणीभिः ।
दिवेदिव ईड्यो जागृवद्भिर्हविष्मद्भिर्मनुष्येभिरग्निः ।। एतद्वै तत् ।।8।।
B.2.3.2
"सु. - यदिदम् इति । यत्किञ्च इदं जगत् - वाय्वादित्यादि लक्षणम्, स्वस्मादेव निस्सृतम्,"
प्राणः - परं ब्रह्म, एजति - कम्पयति । स्वे स्वे कर्मणि अप्रमादेन व्यापारयति । कथम्?
तद्धि महद्भयम् - बिभेत्यस्मादिति भयम् । उद्यतं वज्रमेव तु तत् । अनेनातिशयेन भयाधायकता
समर्थ्यते । स्वामिना समुद्यतं वज्रमवलोक्य यथा भीताः स्वे स्वे कर्मणि प्रवर्तेरन्
भृत्याः तथा परस्य ब्रह्मणः प्रशासनवशगाः, स्वे स्वे कर्मणि सर्व एव प्रवर्तन्त इति
भावः । अत्र एजति ण्यर्थगर्भः ।
"यद्वा - उद्यताद्वज्रान्महतो भयात् प्राणात् हेतोः एजति इति अन्वयः । सुपां सुः । भावस्तु"
स एव । एतत् - सर्वस्य जगतः प्रशासकं परं ब्रह्म, ये विदुस्तेsमुता भवन्ति ।। 2 ।।
2.3.3
भयादस्याग्निस्तपति भयात् तपति सूर्यः ।
भयादिन्द्रश्च वायुश्य मृत्युर्धावति पञ्चमः ।
B.2.3.3
"सु. - यादिदं किञ्च जगत्सर्वं प्राण एजति इति सामान्यतो निर्दिष्टम्, विशेषतो निदर्शयति"
- भयादस्य इति । धावति स्वे स्वे कर्मण्यप्रमत्त, इत्येतत् । समर्था अपि अग्न्यादयो
लोकपालाः अस्मात्प्राणात् प्रशासितुः भीताः स्वकार्याणि अप्रमादेन कुर्वन्ति इति भावः ।।3।।
2.3.4
इह चेदशकत् बोद्धुं प्राक् शरीरस्य विस्रसः ।
"ततस्सर्गेषु लोकेषु शरीरत्वाय कल्पते ।"
B.2.3.4
" सु. - सपदि यतितव्यम् अस्य विज्ञानाय इत्याशयेनाह - इह इति । अयमेव समुचितः समयो विज्ञानाय,"
यत् इह लोके आत्मानात्मविवेचनक्षमं वपुः उपलब्धम्, परमिदं विशरणैकस्वभावम्, अत एव शरीरमिति
प्रथते, तत् यावत् न विशीर्येत, तावत्येव अवकाशे सर्वस्य प्रशासितृ परमात्मस्वरूपम्
अधिगन्तव्यम् नाम । इह शरीरस्य विस्रसः प्राक् - शरीरविशरणतः प्राक्, उक्तं परमात्मस्वरूपं,
बोद्धुं चेदशकत् - अशक्नुवांश्चेत् । विकरणव्यत्ययश्छान्दसः । स हि ततः सर्गेषु - सृजिकर्मसु
पशुपक्ष््यादिषु, लोकेषु, यत्र क्वचिद्भूत्वा, शरीरत्वाय कल्पते, जरामरणादि योगायैव इति यावत् ।। 4 ।।
2.3.5
यथाssदर्शे तथाssत्मनि यथा स्वप्ने तथा पितृलोके
यथाsप्सु परीव ददृशे तथा गन्धर्वलोके छायातपयोरिव ब्रह्मलोके ।
B.1.2.15
"सु. - एवं पृष्टो मृत्युः प्रतिवदन् आदौ आदरातिशयाय श्रोतृणां प्राप्यस्य महिमानम्"
अनुवर्णयति - सर्वे वेदा इति । अत्र वेदशब्दः पूर्वभागमात्रपरः, तपाँसि इति उपरितनभागस्य
निर्देशात् । समग्रोऽपि पूर्वभागो यत्पदं प्राप्यस्वरूपम् आमनन्ति इत्यर्थः । इन्द्रादितत्तद्देवताद्वारा
तच्छरीरिणः परब्रह्मण एव तत्रापि वर्णनात् । तपः - ज्ञानम्, तत्प्रधानत्वात् उपरितनभागः
तपःशब्देन लक्ष्यते । समग्रोऽपि उपरितनभागो यदेव वदति । यदिच्छन्तो ब्रह्मचर्यं चरन्ति
- अष्टविधस्त्रीसङ्गत्यागरूपं ब्रह्मचर्यम् आचरन्ति । इदं गुरूपसदनादेरपि उपलक्षकम्
। एतेन निखिलवेदवेद्यत्वेन गुरूपसदनब्रह्मचर्यादिभिः अधिगन्तव्यत्वेन, प्राप्यं स्तुतं
भवति । इदमेव निखिलवेदवेद्यं सङ्गृह्य
निर्दिश्यते तु प्रणवेन इत्याह - तत्पदं प्राप्यं, ते सङ्ग्रहेण  सङ्ग्राहकेण शब्देन
ब्रवीमि । तस्य सङ्गृह्य (प्रतिपादकम्) वाचकं शब्दं कथयामि इत्येतत् । ओमित्येतत् -
ओमित्येतदक्षरम्, तस्य प्राप्यस्य सङ्गृह्य प्रतिपादकः शब्दः । ओम् तत्सदिति निर्देशस्त्रिविधो
ब्रह्मणः स्मृतः (भ.गी. 17-23) इति च वचनम् । अनेन प्रणववेद्यत्वरूपं वैभवमुक्तं भवति ।। 15 ।।
1.2.16
"एतद्ध्येवाक्षरं ब्रह्म एतद्ध्येक्षरं परम् ।"
"एतद्ध्येवाक्षरं ज्ञात्वा यो यदिच्छति तस्य तत् ।।16 ।।"
[परब्रह्मवाचक प्रणवप्रशंसा]
B.1.2.16
"सु. - अथ वाचकं प्रणवं प्रस्तौति - एतद्ध्येवाक्षरं ब्रह्म - जपोपासनादिना ब्रह्मवत्"
सकलाभीप्सितसम्पादकतया ब्रह्मेति स्तूयते । एतद्ध्येवाक्षरम् परम् - जप्येषु श्रेष्ठम्
। एतदेवाक्षरम् - शब्दस्वरूपम्, ज्ञात्वा  समुपास्य, यो यदिच्छति तस्य तत्सिद्ध्यति
। सेयं प्रणवप्रशंसा परब्रह्मप्रशंसायामेव पर्यवस्यति । वाचकप्रशंसा हि वाच्यप्रशंसायां पर्यवस्यति ।। 16 ।।
1.2.17
एतदालम्बनँ श्रेष्ठमेतदालम्बनँ परम् ।
एतदालम्बनँ ज्ञात्वा ब्रह्मलोके महीयते ।। 17 ।।
[प्रणवोपकरणकोपासनस्य श्रैष्ठ्यम्]
B.1.2.17
"सु. - एतदेवाक्षरम् आलम्बनेषु ध्यानालम्बनेषु श्रेष्ठम् । अत एव एतदालम्बनं परम् -"
एतदालम्बनं यस्मिन्नुपासने तदेवोपासनम् उत्कृष्टम् । एतत्  एतदेवाक्षरम्, आलम्बनम् -
परमपुरुषध्याने आलम्बनम् इति ज्ञात्वा, ओम् इत्येतेनैवाक्षरेण परमपुरुषमभिध्यायीत (प्र.उ.5-5)
इत्युक्तप्रकारेण ध्यानालम्बनं  ज्ञात्वेत्यर्थः । ब्रह्मलोके महीयते - अनुष्ठितेन तदालम्बनपरमपुरुषोपासनेन
परब्रह्मणो, लोके - धाम्नि, महीयते । यद्वा - एतदालम्बनम् - एतदालम्बनकम् उपासनं, ज्ञात्वा
- प्राप्य इत्यर्थः । पाकं पक्वं इत्यादाविव धात्वर्थाविवक्षया तथा बोध्यम् । यद्वा
- एतदालम्बनम् - एतदालम्बनं वाचकं यस्य तत् । परंब्रह्म ज्ञात्वा, ब्रह्मलोके महीयते ।। 17 ।।
1.2.18
न जायते म्रियते वा विपश्चिन्नायं कुतश्चिन्न बभूव कश्चित् ।
अजो नित्यः शाश्वतोऽयं पुराणो न हन्यते हन्यमाने शरीरे ।। 18 ।।
B.1.2.18
"सु. - एवमुपवर्ण्य प्राप्यस्य महिमानं, प्राप्तुः प्रत्यगात्मनः स्वरूपमाह - न जायते"
इति । स्वरूपतो विपश्चिदयमात्मा, न जायते म्रियते वा नोत्पद्यते, नापि नश्यति । नायं
कुतश्चित् - उत्पादकादुत्पद्यते; न किमपि अस्योत्पादकमित्यर्थः । उत्पत्तिनिषेधेन नित्यत्वे
सिद्धे, उत्पादकनिषेधः दार्ढ्याय । न बभूव कश्चित् - देवादिषु अन्यतमोऽपि न असौ बभूव
। यश्चायं व्यवहारः - जायते, म्रियते, देवदत्ताद्यज्ञदत्तो जातः बालोऽयं युवा बभूव,
वृद्धो बभूव इत्येवमादिः । सः आत्मस्वरूपं स्पृशति । ते हि भावाः विकारिद्रव्यस्य ।
अयमात्मा हि न तथा । अजः - जनिशून्यः । नित्यः - नाशशून्यः । शाश्वतः - शश्वदेकरूपः,
पुराणः  अनादिः । यद्यपि हन्यते नाम; परं किं हन्यत
इति विचार्यम् । न हन्यते तु आत्मा; नित्यत्वात् । शरीरमेव तु तथा । हन्यमाने अपि शरीरे,
सत्यपि तत्सम्बन्धे, नायं हन्यते; सर्वतः सूक्ष्मत्वात् । न हि स्थूलवृक्षादौ छिद्यमाने
सूक्ष्ममाकाशं1 छिद्यते ।
1.2.19
हन्ता चेन्मन्यते हन्तुं हतश्चेन्मन्यते हतम् ।
उभौ तौ न विजानीतो नायं हन्ति न हन्यते ।। 19 ।।
B.1.2.19
"सु. - न हन्यते अयमात्मा हन्यमाने शरीरे । सत्यप्येवम्, यो द्विष्यन् पिण्डमात्रे मात्सर्यादिना"
छेत्स्यन् संकल्पयति - अहमेनं हन्मि इति, यश्च अन्यः तेन छिन्नावयवो मन्यते हतोऽस्मि
अनेन इति, तावुभौ - न आत्मानं याथातथ्येन जानीतः, देहात्माभिमानेन हि, तथा प्रतिपत्तिः
इत्याह - हन्ता चेत् इति । हन्ता  हतः इति पामरदृष्ट्या निर्देशः । हन्तुं मन्यते चेत्
- हन्तुं संकल्पयति चेत् इत्यर्थः । हन्तुम् इति उकारान्तो निपातो वा । हन्तारम् इत्यर्थः
B.1.3.13
"सु. - तदेवम् इन्द्रियवशीकरणं विना, परमात्मनो दुरधिगमत्त्वम्, वशीकृतेन्द्रियेण तु"
सुगमत्त्वम्, वशीकार्येषु च प्रधानानि उक्त्वा ; अथ वशीकारप्रकारमाह-प्राज्ञः-त्याज्योपादेयविभागवित्
। वाचं मनसि नियच्छेत् - द्वितीयाया लोपः छान्दसः, दीर्घश्च तथा । वाचम् इति इन्द्रियाणाम् उपलक्षकम् ।
"इन्द्रियाणां हि चरतां यन्मनोऽनुविधीयते ।"
"तदस्य हरति प्रज्ञां वायुर्नावमिवाम्भसि ।। (भ.गी. 2-67)"
"तत् इन्द्रियाण्यर्थेभ्यः उपसंहृत्य, मनसि नियच्छेत् । प्राज्ञेन प्रज्ञारक्षणाय कर्तव्यमेतत्"
। मनसि नियमनं च एतेषाम् आत्मोन्मुखमनोनुगुणतापादनम्, अविक्षेपता1पादनमिति यावत् । विषये
सम्बध्यमानानि हि इन्द्रियाण्यात्मनि उन्मुखमपि मनः, सहसा व्याक्षिपेयुः । एतेन - हयाः
प्रग्रहायत्ताः क्रियन्ताम् इत्युक्तं भवति । तन्मनः आत्मनि ज्ञाने - आत्मगते ज्ञाने,
नियच्छेत् ; ज्ञानम् अत्र बुद्धिः। सा च अर्थेषु हेयताध्यवसायरूपा बोध्या । मनसः तस्यां
नियमनं नाम - तदनुगुणप्रवृत्तितापादनम् । ज्ञानमात्मनि महति नियच्छेत्-रथित्वेन रूपितः
आत्मा महान् इति विशिष्यते, यदस्य उपकरणानि अन्यानि । अध्यवसायं च आत्मस्वरूपे नियच्छेत् ।
अध्यवसायस्य आत्मानि नियमनम् आत्मैकावलम्बनतापादनम् । आत्मनोऽन्यदनुपादेयतया आत्मानं
उपादेयतया अध्यवस्येत् इति समुदिताशयः । तं च आत्मानं शान्त आत्मनि - परमपुरुषे नियच्छेत्
। आत्मनः परमपुरुषे नियमनं नाम तदेकाश्रयत्वापादनम् । शरणागतिः इति यावत् । परमपुरुषं
शरणं गतस्य अध्यवसायप्रभृति सर्वमनुकूलं स्यात्, अनुकूलेषु च एतेषु अध्वनः पारमाप्नोति
तद्विष्णोः परमं पदम् (क.उ.3-9) इति भावः।। 13 ।।
1.3.14
उत्तिष्ठत जाग्रत प्राप्य वरान् निबोधत । क्षुरस्य धारा निशिता दुरत्यया दुर्गं पथस्तत्कवयो वदन्ति ।।
B.1.3.14
"सु. - अहो क्षेत्रिणः स्वक्षेत्रनिहितमपि हिरण्यनिधिम् अविन्दन्तो अवसीदन्ति इत्यनुतपन्ननुकम्पया"
सर्वान् संबोधयति - उत्तिष्ठत इति । इतः परं वा जाग्रताज्ञाननिद्रायाः, कालो हि असंख्यातो
1.3.6
यस्तु विज्ञानवान् भवति युक्तेन मनसा सदा । तस्येन्द्रियाणि वश्यानि सदश्वा इव सारथेः ।। 6 ।।
B.1.3.6
"सु. - रथिना अनेन सुसारथिना भाव्यम् इत्युच्यते-यस्तु इति । यस्तु रथी आत्मा, अविज्ञानवान्"
भवति-विशिष्टं ज्ञानम्, विज्ञानम् -विवेकः, ततो विपरीतम् अविज्ञानं तद्वान्, कुबुद्ध्या
युक्तः इति यावत् । अत एव अयुक्तेन - अनियमितेन मनसा, सदा उपलक्षितः तस्य इन्द्रियाणि
अवश्यानि, दुष्टाश्वा इव सारथेः ।।
"यस्तु, सुबुद्ध्या युक्तः नियमितेन मनसा उपलक्षितः, तस्य इन्द्रियाणि वश्यानि ; सदश्वा"
इव सारथेः।यस्य रथिनः सुगृहीतमनः प्रग्रहः सुबुद्धिसारथिः; तस्यानुकूला इन्द्रियाश्वा
इति भावः ।। 5, 6 ।।
1.3.7
यस्त्वविज्ञानवान् भवत्यमनस्कस्सदाऽशुचिः ।  न स तत् पदमाप्नोति संसारं चाधिगच्छति ।। 7 ।।
B.1.3.7
"सु. - यस्तु एवं विधः, यस्तु न एवंविधः तयोः अर्थानर्थावाह - यस्तु इति। अमनस्कः -"
अनियमितमनस्कः इति यावत् । अत एव अशुचिः - करणत्रयमालिन्ययुक्तः। तत्पदम्-यत्प्राप्यं
तत् अधिगच्छति।संसारं च अधिगच्छति -अधोऽधः1 संसारं प्रविशतीति यावत्। परस्तु रथी सुसारथिना
सुगृहीतमनःप्रग्रहेण नियमिताश्वेन सुपथे नीयमानः तत्पदं प्राप्नोति,यतो भूयो न जायते।। 7, 8 ।।
1.3.8
यस्तु विज्ञानवान् भवति समनस्कः सदा शुचिः ।
स तु तत्पदमाप्नोति यस्माद्भूयो न जायते ।। 8 ।।
B.2.3.19
"सु. - विद्यादानादानयोः यः नियमः, प्रमादतः तदतिलङ्घने शिष्याचार्ययोः यः दोषः, तत्प्रशमनार्था"
शान्तिः आम्नायते सह इति । नौ - शिष्याचार्यौ । स हि - विद्यमानः परमात्मा, अवतु - रक्षतु
। तत्त्वार्थप्रकाशनेन । ह इति प्रसिद्धौ । स ह नौ भुनक्तु - स हि सर्वस्य स्वामी शेषभूतौ,
नौ भुनक्तु - विद्याफलभूतपरिपूर्ण- शेषवृत्तिप्रदानेन भुनक्तु इति भावः । आवां सह वीर्यम्
- विद्यायाः, करवावहै । नौ आवयोः अधीतम्, तेजस्वि अस्तु । मा विद्विषावहै - नियमातिलङ्घन
कृतो, विद्विषौ नौ माऽभूत् । स्मर्यते च  नियमातिलङ्घने विद्वेषः-
"यश्चाधर्मेण विब्रूते यश्चाधर्मेण पृच्छति ।"
"तयोः अन्यतरः प्रैति विद्वेषं वाऽधिगच्छति ।। (म. भा. शां. 335)"
इति । शान्तिः शान्तिः शान्तिः -  सर्वदोषप्रशमनाय त्रिरुक्तिः ।।
। इति कठोपनिषद्भाष्ये द्वितीयाध्यायतृतीयवल्लीभाष्यं समाप्तम् ।
।।इतिश्रीमद्भगवत्सहजानन्दचरणकमलपरिचर्यापरायणपरमहंसवर्ययोगिराज-श्रीगोपालनन्दस्वामिविरचितकठोपनिषद्भाष्ये
। नायं हन्ति न हन्यते - आत्मस्वरूपस्य अविनाशित्वादिति यावत् ।
"नैनं छिन्दन्ति शस्त्राणि नैनं दहति पावकः ।"
"अच्छेद्योऽयमदाह्योऽयमक्लेद्योऽशोष्य एव च ।। (भ.गी.2-23,24)"
इति हि भगवद्वचनम् ।
"इह कर्तृत्वसामान्यमात्मनि प्रतिषिध्यते ।"
"इति केचन मन्यन्ते न तत्साधु तथा सति ।"
"क्रियाविशेषनिर्देशस्वारस्यं ननु हीयते ।"
"पूर्वमन्त्रोक्त एवार्थो नन्वत्र प्रतिपाद्यते ।। 19 ।।"
1.2.20
अणोरणीयान् महतो महीयान् आत्माऽस्य जन्तोर्निहितो गुहायाम् ।
तमक्रतुः पश्यति वीतशोको धातुप्रसादान्महिमानमात्मनः ।। 20 ।।
B.1.2.20
"सु. - प्रत्यगात्मानं निरूप्य तस्य आत्मतया अवस्थितं परमात्मानम्"
आह - अणोः इति । अस्ति कश्चित् आश्चर्यस्वरूपः, योऽयम् अणोरणीयान् महतो महीयान् । अणीयान्
व्रीहेर्वा यवाद्वा सर्षपाद्वा श्यामाकतण्डुलाद्वा ज्यायान्पृथिव्या ज्यायानन्तरिक्षात्
ज्यायान्दिवो ज्यायानेभ्यो लोकेभ्यः (छां.उ.3-14-3) सर्वत्र कात्र्स्न्येन व्यापनशीलत्वात्
। यतो अयमात्मा अणोरणीयान् अत एवायम् अस्यात्मा न जायते (क.उ.2-18) इत्यादिना पूर्वमन्त्रनिर्दिष्टस्य
प्रत्यगात्मनोपि आत्मा । स चायं नातिदूरे, निहितो गुहायाम् - सन्निहित एव गुहाविशेषे।
गुहा च न मेरोः हिमवतो वा, किन्तु जन्तोः प्राणिनो हृदयगुहेति यावत् । अङ्गुष्ठमात्रः
पुरुषोऽन्तरात्मा सदा जनानां हृदये सन्निविष्टः (श्वे.उ.3-13) स्वस्वहृदयसन्निहितस्य
उपासने न अतीव क्लेश इति व्यज्यते । एवम्भूतस्य आत्मनः - प्रत्यगात्मनः अपि आत्मभूतस्य
महिमानम् - अणोरणीयस्त्वादिरूपं महिमानम्, योऽक्रतुः - काम्यकर्मणि अनासक्तः, पश्यति
- चिन्तयति, उक्तमहिमविशिष्टं तं यः पश्यति इत्येतत् । सः धातुः तस्य प्रसादात् वीतशोको भवति ।
"यद्वा - योऽयमस्य आत्मनो महिमा - अणोरणीयस्तु आदिरूपः, तं न सर्वे साक्षात्कर्तुं"
क्षमाः, कश्चिदेव अक्रतुः - अकामः, बाह्येषु अनिविष्टमनाः, तदेककामः इत्येतत् । तस्यैव
धातुः प्रसादात् वीतशोकः पश्यति । तादृशमहिमविशिष्टं तं साक्षात्करोति इत्येतत् । धातुप्रसादात्
इति पाठे धातोः - धारकस्य तस्येत्यर्थः । धातवः - मनः प्रभृतीनि, शरीरधारणात्, तेषां
प्रसादेन नैर्मल्येनेति वार्थः ।। 20 ।।
1.2.21
आसीनो दूरं व्रजति शयानो याति सर्वतः ।
कस्तं मदामदं देवं मदन्यो ज्ञातुमर्हति ।। 21 ।।
[भगवदनुग्रहशून्यस्य दुर्ग्रहत्वम्]
कथमात्थ, कस्तं मदामदं देवं मदन्यो
ज्ञातुमर्हति (क.उ.2-21) इति तत्राह - नायम् इति । मेधया - मध्यतो निर्देशेन, तस्याः
प्रवचनश्रवणयोः अत्यन्तोपयोगो व्यज्यते । स्यान्मेधा, शतशः श्रूयन्तां श्रुतिशिरांसि,
प्रोच्यन्तां च तथा; न तावता अयमात्मा लभ्यः तत्त्वतः । मेधया तु भवेच्छार्स्त्रार्थविज्ञानम्;
न तु अस्य तत्त्वतः साक्षात्कारः इति भावः । तत्र हेतुमाह - यमेव इति । एषः - परमात्मा,
यं वृणुते - स्वीकरोति, यस्मिन्प्रसन्नो भवति इत्येतत् । तेनैव अयमात्मा लभ्यः । लाभ
इह साक्षात्कारो वा । कस्मात्? यस्मात् एष - परमात्मा, यं वृणुते तस्मात् एव स्वां तनूं
विवृणुते - स्वस्वरूपं प्रदर्शयति; न अन्यस्मै । तत्त्वतः तत्परिज्ञानस्य तत्प्रसादैकमूलत्वात्
न मैधादिभिः तस्य साक्षात्कारः सुगमः । असति च साक्षात्कारे, न संसारनिवृत्तिः, महान्तं
विभुमात्मानं मत्त्वा धीरो न शोचति (क.उ.2-21,4-4) इत्यत्र या मतिः उपायतया निदर्शिता,
सा तु तदपरोक्षरूपा इति भावः । श्रूयते च अन्यत्र क्षीयन्ते चास्य कर्माणि तस्मिन्दृष्टे
परावरे (मुं.उ.2-2-9) इति । 23 ।।
1.2.24
नाविरतो दुश्चरितान्नाशान्तो नासमाहितः ।
नाशान्तमानसो वाऽपि प्रज्ञानेनैनमाप्नुयात् ।। 24 ।।
B.1.2.24
"सु. - ननु अवगतस्य अर्थस्य स्मरणाभ्यासपाटवेन भवेत् अपरोक्षरूपा मतिः, तदत्र वरणापेक्षा"
का? अत आह - नाविरत इति । न वा प्रज्ञानेनापि एनम् आप्नुयात् । वाकार एवार्थे; न हि
शास्त्रजन्येनापि परमात्मनो विज्ञानेन परोक्षभूतेन, तत् अपरोक्षरूपं विज्ञानं भवेत् ।
"ननु उक्तं स्मरणाभ्यासपाटवादेव तद्भवेदिति; सत्यम्; तदेव दुर्घटम्, जानन्तोऽपि बहवः"
शास्त्रतत्त्वम् अनादिवासनादूषितचेतसो न उपरमन्ते दुश्चरितात् परदारपरद्रव्यप्रसङ्गतः,
अपरे च गृहमेधिनो ग्राम्यभोगात् । अपगतबाह्यकरणपाटवाः पुनरपरे, कामतः क्रोधतो वा प्रतिक्षणं
समुन्मिषत्संकल्पसहस्राः किं कामदोषचिन्तया; स्वतश्चंचलमनसश्च सर्वे चंचलं हि मनः; तत्
यश्च दुश्चरितात् अविरतः, यो वा अशान्तः, यश्च अशान्तमानसः - असमाहितश्च यः, स किं स्मरणाभ्यासपाटवमाप्नुयात्
शास्त्रजेन ज्ञानमात्रेण; किन्तु तदपि प्रणश्येत् विज्ञानम्, क्व परमात्मापरोक्षकथा
वा, तत्परमात्मप्रसादादृते यत्नशतेनाऽपि अनादिवासनाकलुषितचेतसां मनसः समाधानं दुर्घटम्,
असमाहितमनसां स्मरणाभ्यासः तन्मूलसाक्षात्कारश्च दुर्घटः, अतो यमेवैष
वृणुते तेन लभ्यः इति भावः । परमात्मप्राप्तौ परमात्मैव प्रधानसाधनम् इत्युक्तं भवति
। श्रावयिष्यति च पुरुषान्न परं किंचित्सा काष्ठा सा परा गतिः (क.उ.3-11) इति । पुरुषोऽत्र परमपुरुषः ।
"ननु - मामेव ये प्रपद्यन्ते मायामेतां तरन्ति ते (भ.गी.7-14) इति प्रपदनस्य हि प्रधानसाधनता"
प्रतीयते । मैवम्; नात्र किमपि साधनानुष्ठानं विधीयते।
यस्तु तापत्रयतो भीतभीत1स्तदुपायांश्च शास्त्रदृष्टात् दैव्याः गुणमय्याः मायायाः दुस्तरतया
अनादिवासनादूषितचेतसाऽत्मना दुरधिगमान्विनिश्चित्य, तस्य कृपामाकांक्षमाणः तिष्ठेत्
, तस्य तत्सिद्धिः इत्युच्यते । न हि कृपामाकाङ्क्षते इत्येतावताऽऽकाङ्क्षायाः साधनत्वं
न्याय्यम् । किन्तु कृपाया एव कृपालोः तस्य इत्येतत् । रहस्यतमोऽयमर्थ इति, न इह वितन्यते ।
"अथ चेदेवम्, मुमुक्षुणा तृषार्तेन चातकेनेवोन्मुखेन1 स्थेयम्, लाभस्तु न नियतः, मेघ"
इव स्वतन्त्रोऽयं कदाचिद्विमुखोऽपि स्यात् । मैवम्; अयमेव अस्मिन्विशेषः । यन्मुखेषु
न जात्वयं विमुखः । यदयमेवाह -
"सकृदेव प्रपन्नाय तवास्मीति च याचते ।"
"अभयं सर्वभूतेभ्यो ददाम्येतद्व्रतं मम ।। (रा.यु.18-33)"
"अहं त्वा सर्वपापेभ्यो मोक्षयिष्यामि मा शुचः ।। (भ.गी.18-66) इति ।"
यद्वा, देवं मत्वा इत्यत्र प्रस्तुतमुपायं, विशिनष्टि - नायमिति । प्रोच्यते अनेन इति
प्रवचनम् मननम् । मेधा - ध्यानम् । लक्षणयाऽयमर्थः । श्रुतम् - श्रवणम् । श्रवणेन मननेन
ध्यानेन वा केवलेन, नायमात्मा लभ्यः, अपि तु प्रीतिरूपेण तेन इत्याशयेनाह - यमेवैष इति । प्रियतम एव हि
वरणीयो भवेत् । तत् परमात्मनो यः प्रियतमः तेनैव परमात्मा लभ्यः इति सिद्धम् । परमात्मनः
प्रियतमश्च, यः परमात्मनि परमप्रीतिं करोति, स एव । आह च भगवान् - प्रियो हि ज्ञानिनोऽत्यर्थमहं
स च मम प्रियः (भ.गी.7-17) इति । तथा च प्रीतिं विना कृतेन केवलेन ध्यानेन, नायं लभ्यः;
अपि तु प्रीतिरूपेण तेनेति भावः । यश्च निदिध्यासितव्यम् इति सामान्यतः प्राप्तं ध्यानम्,
तदप्यनेन विशेष्यत इति सिद्धम् । उक्ते उपायविशेषे अङ्गतया केषांचिद्धर्माणाम् अवश्यापेक्षामाह
- नाविरत इति । दुश्चरितोपरत्यादिः यदि न स्यात्; प्रज्ञानं न सिद्ध्येत्, तदसिद्धौ
कथं तमाप्नुयात्? अतः प्रज्ञानाङ्गतया अवश्यमपेक्ष्यन्ते दुश्चरितनिवृत्त्यादयः इति भावः ।। 24 ।।
1.2.25
यस्य ब्रह्म च क्षत्रं च उभे भवत ओदनः ।
मृत्युर्यस्योपसेचनं क इत्था वेद यत्र सः ।।
B.1.2.25
"सु. - अथास्य महिमा अपरिच्छेद्य इत्याह - यस्य च क्षत्रं च इदमुपलक्षणं प्राणिमात्रस्य"
। यस्य - इदम् ओदनम् - उपसंहार्यम् इत्यर्थः । संहारकारणीभूतो मृत्युः यस्य उपसेचनम्
- संहारद्वारभूतं सत्स्वयं च संहार्यम् । सर्वस्यास्य चराचरप्रपंचस्य संहर्ता यः इति
भावः । सः परमात्मा यत्र महिम्नि वर्तते, तं महिमानम्, इत्था - इत्थमिति, को वेद - परिच्छिद्य
को वेद? न कोऽपि इत्यर्थः । अपरिच्छिन्नमहिमाऽयम् इति यावत् ।
"यद्वा - परमात्मप्रसादादृते तत्त्वतः को वा एनं वेत्तुम् अर्हति? इत्याह - यस्य इति"
। यस्मिन्प्रकारेऽस्ति, तं प्रकारम् इत्थम् इति को वा तत्प्रसादादृते वेद इत्यर्थः ।
"यद्वा - मदन्यः को वेत्ति ? इत्याह - इत्थमहं यथा वेद्मि तथा वेद इत्यर्थः ।।"
।। इति सुबोधिनी ।।
1.3.1
ऋतं पिबन्तौ सुकृतस्य लोके गुहां प्रविष्टौ परमे पराद्धर्ये ।
छायातपौ ब्रह्मविदो वदन्ति पंचाग्नयो ये च त्रिणाचिकेताः ।।
B.1.3.1
"सु. - देवं मत्वा हर्शशोकौ जहाति  इत्यत्र प्रस्तुतस्य संसारशोकसन्तरणोपायभूतस्य परमात्मविज्ञानस्य"
अलब्धपरमपुरुषप्रसादैः अजितेद्रियैः अलम्भत्वमुक्तम् । अथ इन्द्रियजये उपायो निरूप्यते
तृतीयवल्ल्या । तत्र आदौ परमात्मा सूपास्योऽस्माभिः सर्वैरपि ; सन्निहितो ह्ययम् ।
तद्यत्र आधीयतां वक्ष्यमाणे साधने, इत्याशयेन आह ऋतम् इति ।
"अहो विमोहः ; सन्निहितमपि स्वयं न जानाति । न हि उपासितुः स्वरूपम् अन्यत्र, उपास्यस्य"
स्वरूपं अन्यत्र, किन्तु उपासितोपास्यश्च सदा सन्निहितावेव । इमौ हि छायातपौ - अल्पज्ञत्वसर्वज्ञत्वाभ्यां
रूप्येते छायातपौ इति । प्रविष्टौ च एकां गुहाम्, गुहा च नातिदूरे, इहैव सुकृतस्य लोके
- सुकृतसाध्ये मानुषलोके, मानुषशरीरे इत्यर्थः । हृदयगुहां प्रविश्य अन्तर्यामितया सर्वत्र
सान्निध्ये सत्यन्नेपि उपासनस्य मनुष्याधिकारत्वात् लोकविशेषनिर्देशः । अनेन यदेव मानुषं
वपुः समुत्तरणसाधनं, सुकृतविशेषेण उपलभ्यते, सन्निहित एव तत्र ईश्वर इति विज्ञायते।
प्रवेशे हेतुमाह ऋतं पिबन्तौ इति । हेत्वर्थे शतृप्रत्ययः1; ऋतमनुभवितुमिति यावत् ।
ऋतम् - सत्यम् । इह फलं लक्ष्यते । फलं च यथान्वयमेव वक्तव्यम् । तत्रैकस्य फलं कर्मणः,
अन्यस्य तु संकल्पस्य । जीवो हि कर्मवश्यः, परमात्मा च सत्यसंकल्पः । तत् जीवः यथाकर्म फलभोगाय शरीरं
प्रविशति । परमात्मा तु सर्गादिभिः क्रीडेयम् इति सत्यसंकल्पः, यथासंकल्पं निर्माय अनुप्रविशति
लीलारसानुभवाय । प्रविश्य गुहां ऋतं प्रिबन्तौ वर्तेते इति वा । गुहां प्रविष्टौ - तत्रापि
परमे परार्ध्ये, वर्तमानौ - अत्यन्तं उत्कृष्टे स्थाने वर्तमानौ । परार्ध्यमिति अनेन
उत्कृष्टं लक्ष्यते । हार्दाकाशे वर्तमानौ इत्येतत् । अस्मिन्नर्थे आप्तसंवादमाह - ब्रह्मविदो
वदन्ति इति । अधिगतब्रह्मसाक्षात्कारा वदन्ति इत्यर्थः । ये च  पञ्चाग्नयः त्रिणाचिकेताः
। तेऽपि वदन्ति  । नाचिकेताश्चितो वारत्रयम् एवम्भूताः । पञ्चाग्नयः1 - गार्हपत्त्यो,
दक्षिणाग्निः, आहवनीयः, सभ्यः, आवसथ्यश्चेति पञ्चाग्नयो एषां ते । ब्रह्मसाक्षात्कारसाधने
प्रवृत्ताः निष्पन्नब्रह्मसाक्षात्काराश्च तथा वदन्ति इत्यादयः ।।
1.3.2
यस्सेतुरीजानानामक्षरं ब्रह्म यत् परम् । अभयं तितीर्षतां पारं नाचिकेतं शकेमहि ।।
1.3.3
आत्मानं रथिनं विद्धि शरीर रथमेव च । बुद्धिं तु सारथिं विद्धि मनः प्रग्रहमेव च ।।
B.1.3.3
"सु. - अवशीकृतेन्द्रियस्य अनर्थ एवेति स्फुटयन्  रूपकेणाह आत्मानम् इति । एतेन वक्ष्यमाणप्रकारेण"
वशीकरणम् आवश्यकमिति दृढीक्रियते । शरीरमेव रथं विद्धि - आत्मनो भोगापवर्गगतिसाधनत्वात्
शरीरं रथत्वेन निरूप्यते । रथिनं च आत्मानम् - आत्मा हि अस्य स्वामी, यदनेन कर्मणा समधिगतोऽयम्
। अधिरुह्य च एनम् उपगच्छति भोगम् अपवर्गं वा । बुद्धिं तु सारथिं विद्धि  - बुद्धिः
अध्यवसायः, अध्यवसायेन चोद्यमानानि हि धावन्ति इन्द्रियाणि विषयानभि । यद्यपि, मनसा
व्यापार्यन्ते नाम इन्द्रियाणि, तथापि, मनसोऽपि अद्यवसायस्य प्रबलत्त्वात् अध्यवसाय
एव प्रधानो नेता । अतो निरूप्यते बुद्धिं तु सारथिं विद्धि मनः प्रग्रहमेव च इति ।
1.3.4
इन्द्रियाणि हयानाहुर्विषयाँ स्तेषु गोचरान् । आत्मेन्द्रियमोयुक्तं भोक्तेत्याहुर्मनीषिणः ।। 4।।
B.1.3.4
"सु. - इन्द्रियैः हि व्यापृतैः इतस्ततः समाकृष्यते, रथोऽयम् । रथिकश्च अनेन समेति"
तांस्तान् विषयान् । विषयाः - शब्दादयः, त एव देशाः । सत्येव देहादिपरिकरयोगे; आत्मनो
भोक्तृता न त्वन्यथा । अतः देहादीनां रथादितयाऽत्मनो रथितया च निरूपणं युक्तमिति व्यञ्जयन्नाह
- आत्मा इति । आत्मा देहः । एतद्योग एव भोक्तृ इत्यर्थः । ज्ञातुरपि अस्य करणकलेबरयोगाभावे
न हि भोगसामर्थ्यम्1 इत्याशयः ।। 4 ।।
1.3.5
यस्त्वविज्ञानवान् भवत्ययुक्तेन मनसा सदा । तस्येन्द्रियाण्यवश्यानि दुष्टाश्वा इव सारथेः ।। 5 ।।
B.1.3.5
"सु. - रथिना अनेन सुसारथिना भाव्यम् इत्युच्यते-यस्तु इति । यस्तु रथी आत्मा, अविज्ञानवान्"
भवति-विशिष्टं ज्ञानम्, विज्ञानम् -विवेकः, ततो विपरीतम्
अविज्ञानं तद्वान्, कुबुद्ध्या युक्तः इति यावत् । अत एव अयुक्तेन - अनियमितेन मनसा,
सदा उपलक्षितः तस्य इन्द्रियाणि अवश्यानि, दुष्टाश्वा इव सारथेः ।।
"यस्तु, सुबुद्ध्या युक्तः नियमितेन मनसा उपलक्षितः, तस्य इन्द्रियाणि वश्यानि ;"
सदश्वा इव सारथेः।यस्य रथिनः सुगृहीतमनः प्रग्रहः सुबुद्धिसारथिः; तस्यानुकूला इन्द्रियाश्वा
इति भावः ।। 5, 6 ।।
B.1.3.8
"सु. - यस्तु एवं विधः, यस्तु न एवंविधः तयोः अर्थानर्थावाह - यस्तु इति। अमनस्कः -"
अनियमितमनस्कः इति यावत् । अत एव अशुचिः - करणत्रयमालिन्ययुक्तः। तत्पदम्-यत्प्राप्यं
तत् अधिगच्छति।संसारं च अधिगच्छति -अधोऽधः1 संसारं प्रविशतीति यावत्। परस्तु रथी सुसारथिना
सुगृहीतमनःप्रग्रहेण नियमिताश्वेन सुपथे नीयमानः तत्पदं प्राप्नोति,यतो भूयो न जायते।। 7, 8 ।।
1.3.9
विज्ञानसारथिर्यस्तु मनः प्रग्रहवान्नरः ।
सोऽध्वनः पारमाप्नोति तद्विष्णोः परमं पदम् ।। 9 ।।
B.1.3.9
"सु.-तच्च पदं विष्णोः इत्याह-विज्ञानसारथिः इति । यस्य सारथिः अनुकूलो बुद्ध्याख्यः,"
मनः प्रग्रहश्च-प्रगृहीतः सः, तत्-प्रसिद्धं, अध्वनः पारम्- यत्प्राप्य संसाराध्वानं
नावर्तेत, संसाराध्वनः पारभूतम्, विष्णोः पदम्-अप्राकृतं स्थानविशेषं अधिगच्छति ।। 9 ।।
1.3.10
इन्द्रियेभ्यः परा ह्यर्थाः अर्थेभ्यश्च परं मनः ।
मनसस्तु परा बुद्धिः बुद्धेरात्मा महान् परः ।। 10 ।।
B.1.3.10
"सु. - संसाराध्वनः पारम् इच्छताऽवश्यं इन्द्रियमनोबुद्धयो वशे कार्या इत्युक्तम् एतावता"
। अर्थैषां वशीकरणे प्रवृत्तेन ज्ञातव्यां वशीकार्यकाष्ठां ज्ञापयन्नाह - इन्द्रियेभ्यः
इति । इन्द्रियेभ्यः - चक्षुरादिभ्यः, अर्थाः - शब्दादयः, पराः - प्रबलाः । अवगत्य शब्दादीन्
विषयान् अनर्थदान् शून्यागारमध्यम् अध्यासीनस्य इन्द्रियनिग्रहे प्रवृत्तस्यापि समुपनते
विषसान्निध्ये सपदि संक्षुभ्यन्त्येव इन्द्रियाणि । तदिन्द्रियापेक्षया वशीकार्यत्वे
प्रधाना अर्थाः । अर्थेभ्यश्च परंमनः - दूरीकृतेऽप्यर्थे; पिहितेष्वपि इन्द्रियद्वारेषु;
मनश्चेन्न वशे ; प्रसरेदेव परितः । ततश्च न इन्द्रियजयः स्यात् । अतो मनसो वशीकृतस्य
तदुभयवशीकरणमूलत्वान्मनसः ततः परत्वम् । अध्यवसाये च अवशगे मनोऽपि न वशे स्यादिति-मनसस्तु
पराबुद्धिः उच्यते । अध्यवसायलक्षणायाः तस्याः पर आत्मा - अध्यवसायस्यापि आत्मा हि आश्रयः
।। यथाश्रयं हि आधेयस्य सम्भवः । इन्द्रियाणि जेतव्यानि, मनश्च वशीकार्यम्, अध्यवसायश्च
आत्मन्येव आधेय इिति यस्य रुचिः, तस्य हि तत्प्रसङ्गः, यस्य तु न रुचिः न तस्य तथाविध
अध्यवसायः, अत आत्मा परो बुद्धितः । इन्द्रियादेः अध्यवसायपर्यन्तस्य एतत् इच्छायत्तत्वादयं
महान् इति च विशिष्यते । अत एव च रथित्वेन रूपितः प्राक् । महतः परमव्यक्तम् - अस्य
च अनादिप्रकृतिसंसर्गेण गुणाभिभूततया गुणानुगुण्येनैव रुचिवैचित्र्यसम्भवात् शरीरात्मना
परिणतम् अव्यक्तम् अस्मात् आत्मनोऽपि वशीकार्यतायां परम् । विशेषणवाचि महत् शब्देन
इह विशेष्यस्य आत्मनो ग्रहणम् । देवदत्तात् यज्ञदत्तः शीघ्रगतिर्योऽयम् अश्वारूढः,
अश्वारूढाच्च विष्णुमित्र इत्यादाविव । सत्यपि  विविक्ताहारसेवनादौ सर्वान्तर्यामिणः परमपुरुषस्य
प्रसादादृते न सत्त्वोन्मेषादि, तत् ततोऽपि परःपुरुषः । वशीकार्यत्वे प्रथमोऽयम् ।
अस्य च वशीकरणं शरणागतितः इत्यननुपदं व्यक्तीभविष्यति ।
"सा काष्ठा सा परा गतिः, अयमेव उपायकोटौ मुख्योपायः, अयमेव परमप्राप्यश्च । सर्वेऽपि"
इन्द्रियजयादयो मुक्त्युपाया यदुपायमूलाः सैव उपायकाष्ठा। यत्प्राप्तवतः प्राप्यान्तरं
न विद्यते, स एव च परमप्राप्यः । तद्विष्णोः परमं पदम् (क.उ.3-9) इत्यत्रोक्तं परमप्राप्यत्वम्
इह स्मारितम् ।। 10, 11 ।।
1.3.11
महतः परमव्यक्तमव्यक्तात् पुरुषः परः ।
पुरुषान्न परं किचिंत्सा काष्ठा सा परा गतिः ।। 11 ।।
B.1.3.11
"सु. - संसाराध्वनः पारम् इच्छताऽवश्यं इन्द्रियमनोबुद्धयो वशे कार्या इत्युक्तम् एतावता"
। अर्थैषां वशीकरणे प्रवृत्तेन ज्ञातव्यां वशीकार्यकाष्ठां ज्ञापयन्नाह - इन्द्रियेभ्यः
इति । इन्द्रियेभ्यः - चक्षुरादिभ्यः, अर्थाः - शब्दादयः, पराः - प्रबलाः । अवगत्य शब्दादीन्
विषयान् अनर्थदान् शून्यागारमध्यम् अध्यासीनस्य इन्द्रियनिग्रहे प्रवृत्तस्यापि समुपनते
विषसान्निध्ये सपदि संक्षुभ्यन्त्येव इन्द्रियाणि । तदिन्द्रियापेक्षया वशीकार्यत्वे
प्रधाना अर्थाः । अर्थेभ्यश्च परंमनः - दूरीकृतेऽप्यर्थे; पिहितेष्वपि इन्द्रियद्वारेषु;
मनश्चेन्न वशे ; प्रसरेदेव परितः । ततश्च न इन्द्रियजयः स्यात् । अतो मनसो वशीकृतस्य
तदुभयवशीकरणमूलत्वान्मनसः ततः परत्वम् । अध्यवसाये च अवशगे मनोऽपि न वशे स्यादिति-मनसस्तु
पराबुद्धिः उच्यते । अध्यवसायलक्षणायाः तस्याः पर आत्मा - अध्यवसायस्यापि आत्मा हि आश्रयः
।। यथाश्रयं हि आधेयस्य सम्भवः । इन्द्रियाणि जेतव्यानि, मनश्च वशीकार्यम्, अध्यवसायश्च
आत्मन्येव आधेय इिति यस्य रुचिः, तस्य हि तत्प्रसङ्गः, यस्य तु न रुचिः न तस्य तथाविध
अध्यवसायः, अत आत्मा परो बुद्धितः । इन्द्रियादेः अध्यवसायपर्यन्तस्य एतत् इच्छायत्तत्वादयं
महान् इति च विशिष्यते । अत एव च रथित्वेन रूपितः प्राक् । महतः परमव्यक्तम् - अस्य
च अनादिप्रकृतिसंसर्गेण गुणाभिभूततया गुणानुगुण्येनैव रुचिवैचित्र्यसम्भवात् शरीरात्मना
परिणतम् अव्यक्तम् अस्मात् आत्मनोऽपि वशीकार्यतायां परम् । विशेषणवाचि महत् शब्देन
इह विशेष्यस्य आत्मनो ग्रहणम् । देवदत्तात् यज्ञदत्तः शीघ्रगतिर्योऽयम् अश्वारूढः,
अश्वारूढाच्च विष्णुमित्र इत्यादाविव । सत्यपि  विविक्ताहारसेवनादौ सर्वान्तर्यामिणः परमपुरुषस्य
प्रसादादृते न सत्त्वोन्मेषादि, तत् ततोऽपि परःपुरुषः । वशीकार्यत्वे प्रथमोऽयम् ।
अस्य च वशीकरणं शरणागतितः इत्यननुपदं व्यक्तीभविष्यति ।
"सा काष्ठा सा परा गतिः, अयमेव उपायकोटौ मुख्योपायः, अयमेव परमप्राप्यश्च । सर्वेऽपि"
इन्द्रियजयादयो मुक्त्युपाया यदुपायमूलाः सैव उपायकाष्ठा। यत्प्राप्तवतः प्राप्यान्तरं
न विद्यते, स एव च परमप्राप्यः । तद्विष्णोः परमं पदम् (क.उ.3-9) इत्यत्रोक्तं परमप्राप्यत्वम्
इह स्मारितम् ।। 10, 11 ।।
1.3.12
एष सर्वेषु भूतेषु गुढोत्मा1 न प्रकाशते । दृश्यते त्वग्र्यया बुद्ध्या सूक्ष्मया सूक्ष्मदर्शिभिः ।।
B.1.3.12
"सु. - एष इति । एष आत्मा - या काष्ठा या परा गतिः, एषः नातिदूरे, किन्तु सन्निहितः"
सर्वेषु तथाऽपि न प्रकाशते सर्वेषां गूढो ह्ययम् । नायं प्रकाशः सर्वस्य योगमायासमावृतः
। दैव्या गुणमय्या मोहितः न अभिजानन्ति जना एनमिति यावत् । गूढोऽपि एषः दृश्यते तु
सूक्ष्मदर्शिभिः - सूक्ष्मवस्तुदर्शनशीलैः। यत एषाम् बुद्धिः अग्रया - एकाग्रा । अथ
एव सूक्ष्मा - सूक्ष्मवस्तुविवेचनसमर्था च येषां बुद्धिः न बाह्येन्द्रियार्थेषु स्थूलेषु,
सर्वतः सूक्ष्मतमे परमात्मनि निश्चलतां प्राप्ता तैः तथाविधया बुद्ध्या तदात्मतत्त्वं
साक्षात्क्रियत इति यावत् ।।
1.3.13
यच्छेद्वाङ्गमनसी प्राज्ञस्तद्यच्चेत् ज्ञान आत्मनि ।
ज्ञानमात्मनि महति नियच्छेत् तद्यच्छेच्छान्त आत्मनि ।।
गतः, उत्तिष्ठत - विषयतल्पतः, आत्माभिमुखा भवतेत्येतत् । वरान् प्राप्य - आत्मविदामग्रेसरान् आचार्यनुपगम्य,
निबोधत - यत् ज्ञातव्यम् आत्मतत्त्वम् । यद्वा - शरणागतिप्रसन्नात् परमात्मनो वरान्
लब्ध्वा, अनुग्रहं लब्ध्वेति यावत् । यमेवैष वृणुते (क.उ.2-23) इति च प्रकृतम् । नरान्
प्राप्य इति किं विशिष्यते? इत्यत्राह-दुर्गम् इति पथः पन्थानम्, छान्दसः प्रयोगः,
आचार्यप्रसादादृते तत्-आत्मतत्त्वं दुरधिगमम् । कवयः - तत्त्वविदः, वदन्ति । कुत एवम्?
निशिता क्षुरस्य धारा, दुरत्यया हि अशिक्षितस्य अनवहितस्य असिधारासंचरणमिव आत्मबलेन
यतमानस्य अनर्थः स्यादिति भावः।। 14 ।।
1.3.15
अशब्दमस्पर्शमरूपमव्ययं तथाऽरसं नित्यमगन्धवच्च यत् ।
अनाद्यनन्तं महतः परं ध्रुवं निचाय्य तं मृत्युमुखात् प्रमुच्यते।।
B.1.3.15
"सु. - अथ उपसंहरति - अशब्दम् इति । यत्र भौतिका - शब्दादयो न, अत एव यदव्ययम् - भूतवत्"
उपचयापचयशून्यम् । अनाद्यनन्तम् - उत्पादविनाशशून्यम्, अत एव नित्यम् । ध्रुवम् स्वभावतोऽपि
स्थिरम् । महतः - जीवात्मनः, परम् - परमात्मानम्, निचाय्य - साक्षात्कृत्य, मृत्युमुखात्
प्रमुच्यते । अत्र महच्छब्देन जीवात्मनो ग्रहणमेव समुचितम्; आत्मा महान् परः, आत्मनि
महति इति जीवात्मनोः निर्देशात् । प्राक् देवं मत्त्वा (क.उ.2-12), महान्तं विभुमात्मानं
मत्त्वा (क.उ.4-4) इति सामान्यवाचिशब्देन प्रस्तुतं ज्ञानमिह विशेषवाचिना निचाय्य इत्यनेन उपसंहृतम् ।। 15 ।।
1.3.16
नाचिकेतमुपाख्यानं मृत्युप्रोक्तं सनातनम् । उक्त्वा श्रुत्वा च मेधावी ब्रह्मलोके महीयते ।। 16 ।।
B.1.3.16
"सु - श्रुतिरिमम् उपदेशं स्तौति - नाचिकेतम् - नचिकेतसा प्राप्तम् । सनातनम् अपौरुषेयत्वात्"
। एवंभूतमिदम् उपाख्यानम् गुरुभ्यः श्रुत्वा, शिष्येभ्यः उक्त्वा च, ब्रह्मलोके महीयते ।। 16 ।।
1.3.17
य इदं परमं गुह्यं श्रावयेत् ब्रह्म संसदि ।
प्रयतः श्राद्धकाले वा तदानन्त्याय कल्पते ।
तदानन्त्याय कल्पत इति ।।
B.1.3.17
"सु. - य इमं परमं गुह्यम् - ब्राह्मणानां संसदि श्रावयेत् - स च आनन्त्याय कल्पते -"
अनन्ताय फलाय अर्हति । श्राद्धे प्रयतो भुंजानान् चेत्, तच्छ्राद्धम् अनन्ताय फलाय कल्पते
इति स्तुतमिदम् आख्यानम् ।
"।। इति कठोपनिषद्धाष्ये प्रथमाध्यायतृतीयवल्लीभाष्यं समाप्तम् ।।"
2.1.1
पराञ्चि खानि व्यतृणत् स्वयंभूः तस्मात् पराङ् पश्यन्ति नान्तरात्मन्।
कश्चिद्धीरः प्रत्यगात्मानमैक्षदावृत्तचक्षुरमृतत्वमिच्छन् ।।1।।
B.2.1.1
"सु. - अथ प्राप्यतया प्राक् प्रस्तुतस्य विवेचनरूपा इयं वल्ली । तत्र आदौ सह निवसन्तमपि"
अन्तरात्मानं किमिति अनवगत्य सीदन्ति, सत्यपि करणग्रामे?  इत्यत्राह - खानि इति । खानि
- इन्द्रियाणि । यद्यपि न एकं खम्, सन्ति च दश खानि, किं तैः अर्थप्रकाशनस्वभावैरपि
इन्द्रियैः, यदि इमानि पराञ्चि विधाय, व्यतृणत् स्वयम्भूः - परागर्थैकप्रकाशनस्वभावतया
विधाय, हिंसितवान् । अर्थप्रकाशकम् इति मिषेण अनर्थैकमूलं व्यतानीत् । तत् निसृष्टान्यपि
निहतान्येव खानि । स्रष्टा स्वयम्भूः - स्वतन्त्रः । न हि पर्यनुयोगार्हः सः । अनुशोकेन
एतदुक्तिः । तस्मात् परागर्थैकग्रहणस्वभावकारणभूयिष्ठत्वात् परागर्थान् रूपादीनेव पश्यति
- वेत्ति - अहमहमिकया प्रवृत्तैः तैः करणग्रामैः । अत एव विरोधात् न
अन्तरात्मानम् । विभक्तिलोपः छान्दसः । तदेवं स्वरसतः प्रवहति परितः पराक् परे करणपूरे,
कः प्रत्यक् परो भवेत् धीरः कश्चित्तु - आत्मानात्मविज्ञानरतिः अलौकिकः पुरुषः । अमृतत्त्वम्
इच्छन् प्रत्यावृत्त्य पराग्भ्यः तानि, प्रत्यगात्मानम् ईक्षते । तत्सर्वस्य अन्तरात्मानं
परमात्मानं हृदयतलसन्निहितमपि न सर्वे साक्षात्कुर्वन्ति इति भावः ।।1।।
2.1.2
पराचः कामान् अनुयन्ति बालास्ते मृत्योर्यन्ति विततस्य पाशम् ।
अथ धीरा अमृतत्त्वं विदित्वा ध्रुवमध्रुवेष्विह न प्रार्थयन्ते ।। 2 ।।
B.2.1.2
"सु. अर्थपराणाम् अनर्थं विभावयतां विजानताम्, न अर्थेषु रुचिः स्यात्; सत्स्वपि तत्प्रकाशकेषु"
करणेषु इत्यभिप्रेत्याह - पराच इति । आत्मकामानां कामो व्यावर्त्यते - पराच इति । पराचः
कामान् - शब्दादीन्, अनुयन्ति - अनुगच्छन्ति, बालाः ते - बालो हि अपरिज्ञाय स्व अनर्थं
प्रलोभनम् अनुगच्छेत् । कामान् अनुगच्छन्तो हि एते, विस्तृतस्य, मृत्योः पाशम् यन्ति
- परितः प्रसृतस्य जननमरणादिलक्षणस्य संसारस्य बन्धं प्राप्नुवन्ति । धीराः - अचलाः,
प्रलोभनानाम् अवशगाः । एते तु अमृतत्वं ध्रुवम् मत्त्वा मुक्तिमेव ध्रुवं फलं विनिश्चित्य, अध्रुवेषु
कामेषु किमपि न प्रार्थयन्ते । तद्दोषदर्शनात् इति भावः ।।2।।
2.1.3
येन रूपं रसं गन्धं शब्दान् स्पर्शां श्च मैथुनान् ।
एतेनैव विजानाति किमत्र परिशिष्यते ।। एतद्वै तत् ।।3।।
B.2.1.3
" सु. - पूर्ववल्ल्यां द्वौ आत्मानौ ऋतं पिबन्तौ (क.उ. 3-1) इति प्रस्तुतौ । तत्रैकः"
प्राप्ता रथी रूपितः । इतरः प्राप्यः अध्वनः पारभूतः निरूपितः । अध्वनः पारभूतस्य स्वरूपं
विशिष्यते अधुना येन इति । येन - एतेनैव अन्तरात्मना ज्योतिषां ज्योतिषा वेदिता1वेत्ति
रूपादीन् । अथ च ग्राम्यान् आनन्दान् । किमत्र परिशिष्यते । प्रकाशके अस्मिन् किम् अवशिष्यते?
प्रकाशकेन अनेन अप्रकाश्यं किमस्ति? इति यावत् । सर्वस्यार्थस्य प्रकाशकः अयमेव । यानि
च प्रकाशकानि व्यपदिश्यन्ते श्रोत्रादीनि, अनेनैव, ज्योतिषा बलेन । अतः वेदितान् तान्
अर्थान् अनेनैव ज्योतिषा वेत्ति । न च एतं प्रकाशकमनुपजीव्य प्रकाशकं किमपि लोके इति
भावः । अन्यत्र च श्रूयते - श्रोत्रस्य श्रोत्रं मनसो मनः (के.उ. 1-2) इति । एतद्वै
तत् - ईदृशं पूर्वप्रस्तुतम् आत्मतत्त्वं प्राप्यभूतम् इत्यर्थः । केचित्तु एवं व्याचक्षते
। रूपादिशब्दैः तत्तन्निमित्तकानन्दा लक्ष्यन्ते, सर्वान् एतान् आनन्दान् येन एतेनैव
आनन्दस्वरूपेण अनुभूयमानेन अनुभवन्ति एतत् अनुभवितारः । किमत्र परिशिष्यते - सर्व एव
वैषयिकानन्दा1 आब्रह्मानन्दात् यदनवधिकानन्दैकदेशभूताः,  तस्मिन् एतस्मिन् अननुभूयमाने
को वा आनन्दोऽवशिष्येत, यदितोऽन्यत् प्राप्तव्यं
स्यात्, एतद्वै तत् इति ।।3।।
2.1.4
स्वप्नान्तं जागरितान्तं चोभौ येनानुपश्यति ।
महान्तं विभुमात्मानं मत्वा धीरो न शोचति ।।4।।
B.2.1.4
"सु. - पुनः तमेव विशिनष्टि - स्वप्न इति येनैव ज्योतिषां ज्योतिषा सर्वात्मभूतेन परमात्मना,"
लोकोऽयं स्वाप्नमर्थं, जाग्रदर्थं च अनुपश्यति, तं सर्वान्तरं सर्वव्यापिनम्, आत्मानं
मत्त्वा धीरः न शोचति । इन्द्रियद्वारा भवतोऽपि लौकिकार्थविज्ञानस्य सर्वस्य, परमात्मैव
साधनम् इत्युक्तं भवति आभ्याम् ।।4।।
2.1.5
य इदं मध्वदं वेद आत्मानं जीवमन्तिकात् ।
ईशानं भूतभव्यस्य न ततो विजुगुप्सते ।। एतद्वै तत् ।।5।।
B.2.1.5
"सु . - पुनः विशिनष्टि - य इदं मध्वदं जीवात्मानं वेद - अयमहमस्मि इत्यापाततः प्रतीयमानं"
कर्मफलभोक्तारं जीवात्मानं सम्यक् वेद, वेद च अस्यान्तिके भूतभव्यस्य ईशानम् परमात्मानम्;
सः पश्चात् न आत्मानं कुतश्चित् जुगुप्सते - गोपायितुमिच्छेत्; भयाप्रसङ्गात् । स हि अभयं गतो भवति ।
"यद्वा - जुगुप्साशब्दः निन्दार्थकः । यः एतदुभयं वेत्ति, तं वर्णतो वृत्ततो वा विहीनमपि,"
लोको न निन्देत् इत्यर्थः । सार्वविभक्तिकः तसिः । यद्वा - सः ततः पश्चात्
कमपि न निन्देत् इत्यर्थः । स्वस्य परस्य च हृदयगुहायं सन्निविष्टम्, एकम् - अन्तर्यामिणं
जानतः न तदवसरः । सर्वस्यैकात्मकत्वानुसन्धानात् इति भावः । एतद्वै तत् - एतन्मन्त्रप्रतिपादितं
सर्वस्य ईशभूतं तत् - पूर्वं प्राप्यतयोक्तं स्वरूपम् इत्यर्थः । योऽसौ अनेन जीवेनात्मना
सह अनुप्रविश्य हृदयगुहां यथाकर्म नियमयन् आस्ते भूतभव्येशः, स एव सः इति यावत् ।।5।।
2.1.6
यः पूर्वं तपसो जातमद्भ्यः पूर्वमजायत ।
गुहां प्रविश्य तिष्ठन्तं यो भूतेभिर्व्यपश्यत ।। एतद्वै तत ।।6।।
B.2.1.8
"सु. - प्राप्तुः तदात्मकत्वमुक्तम्, अथ प्राप्तिसाधनतया प्रस्तुतस्य अग्नेः"
तदात्मकत्वमाह-योऽयं अधियज्ञम्, जातवेदाः अरण्योः - अधरोत्तरयोः निहितः, गर्भ इव गर्भिणीभिः
सुभृतः ऋत्विग्भिः इति शेषः । सुपरिरक्षित इति यावत्  । अन्वहं जागरूकैः हविष्मद्भिः
मनुष्यैः स्तुत्यः । अग्रनेता सोऽपि तदात्मकः ।। 8।।
2.1.9
यतश्चोदेति सूर्यो अस्तं यत्र च गच्छति ।
तं देवास्सर्वे अर्पितास्तदु नात्येति कश्चन ।। एतद्वै तत् ।।9।।
B.2.1.9
"सु. सर्वे देवाः यत्प्रतिष्ठाः, स तु स इत्याह - यतश्चोदेति सूर्यो यत्र च अस्तं गच्छति"
- यस्मात्परमात्मनः आविर्भवति, यस्मिन्नेव परमात्मनि लयम् इति । सर्वे च देवाः - अग्न्यादयः
तमेव परमात्मानम् अर्पिताः - अरा इव रथनाभौ तस्मिन् अर्पिता इत्यर्थः । जगति कश्चिदपि
पदार्थः तदु नात्येति - तं परमात्मानं अतिलङ्घ्य स्वातन्त्र्येण न वर्तते । सर्व एव
तत्प्रतिष्ठा इति यावत् ।। 9 ।।
2.1.10
यदेवेह तदमुत्र यदमुत्र तदन्विह ।
मृत्योस्स मृत्युमाप्नोति य इह नानेव पश्यति ।। 10 ।।
B.2.1.10
"सु. - अव्यवहितमन्त्रत्रयतात्पर्यपर्यवसितम् अर्थमाह - यदेव इति । अयमाशयः - `या प्राणेन'"
इति मन्त्रे जीवात्मनां परमात्मात्मकत्वमुक्तम् । `अरण्योः'  इति मन्त्रे अग्नेः तदात्मकत्वोक्त्या
भूतजातस्यापि तदात्मकत्वं व्यञ्जितम् । `यतश्च'  इति मन्त्रे परमात्मनः सूर्याद्युदयलयप्रतिसम्बन्धित्वेन
सर्वदेवप्रतिष्ठात्वोपपादनमुखेन तदु नात्येति कश्चन इति सर्वस्य पदार्थस्य, द्रव्यमुल्लङ्घ्य
जातिगुणादीनामिव परमात्मानमुल्लङ्ख्य सत्ता प्रतिषिद्धा1 । एतेन सर्वात्मकः सर्वप्रकारः
परमात्मा एक एवेति तात्पर्यतः अवगतमर्थं हृदि निधाय आह - यदेव इति । इह - जगति, नाना
नास्ति - सर्वान्तरपरमात्मा एक एव तत्तत्प्रकारस्तत्र तत्र वर्तते । यदेवेह तदेवामुत्र
- दृश्यमानप्रकारम् अदृश्यमानप्रकारमपि एकमेव परमात्मतत्त्वमिति भावः । यदमुत्र तदन्विह
इति दार्ढ्यायोक्तिः । मृत्योः स मृत्युं गच्छति -
सर्वथा संसारं प्रविशति । य इह नानेव पश्यति - वस्तुतो नानात्वं नास्ति  इत्यर्थं स्फुटयितुम् इवशब्दः ।। 10 ।।
2.1.11
मनसैवेदमाप्तव्यं नेह नानाऽस्ति किञ्चन ।
मृत्योस्स मृत्युं गच्छति य इह नानेव पश्यति ।। 11।।
B.2.1.11
"सु. - ननु - चक्षुषा, भिन्नं भिन्नं स्वनिष्ठं दृश्यते तत्राह - मनसा इति । इदम् -"
एकमेव परमात्मतत्त्वं स्वेतरसमस्तवस्तुप्रकारं सर्वत्र तिष्ठति इत्येतत् मनसैव आप्तव्यम्
- शास्त्रसंस्कृतेन मनसैव ज्ञातव्यम् । सुसंस्कृतेन मनसा चेत् पर्यालोच्यते । नेह नानास्ति
किञ्चन, यस्तु असंस्कृतेन मनसा चक्षुषा वा नानेव पश्यति, मृत्योः स मृत्युं गच्छति ।
"यद्वा - ननु एकात्मकत्वम् अखिलस्य कथं घटेत? `अहमयमस्मि' अहमसावस्मि इति व्यवस्थित"
एव खलु प्रत्ययो भवति लोकानाम् । आत्मा चेत् अखिलस्यैकः कथमयं नियमितः प्रत्ययो घटेत?
तदा हि अहमखिल इति स्यात् प्रत्ययः, तत्राह - यदेवेह इति । अन्तरात्मतत्त्वं तदेव अमुत्रापि
लोके । यदमुत्र तदन्विह । एकमेव अन्तरात्मतत्त्वम् अखिलस्य, तथाऽपि पामराणां1 निष्कृष्टात्मस्वरूपज्ञानाभावात्
शरीर एव, केषाञ्चित् जीवमात्रे, शास्त्रतः संस्कृतमनसां तु परमात्मन्येव अहंप्रत्ययः
। अत एव अहंमनुरभवम् (ऋ.सं. 4-26-1) इत्यादयः भवन्ति व्यवहाराः वामदेवादीनाम् । इह -
अन्तरात्मतत्त्वे, नाना - वैविध्यं नास्तीत्यर्थः । शिष्टं स्पष्टम् । 11 ।।
2.1.12
अङ्गुष्ठमात्रः पुरुषो मध्य आत्मनि तिष्ठति ।
ईशानो भूतभव्यस्य न ततो विजुगुप्सते ।। एतद्वै तत् ।। 12 ।।
B.2.1.12
"सु. - पुनः प्रकृतं तमेव विशिनष्टि - अङ्गुष्ठः इति । यः परमः पुरुषः स एव उपासकानाम्"
अनुग्रहाय, मध्य आत्मनि - शरीरमध्ये, हृदयपुण्डरीके इत्येतत् । अङ्गुष्ठमात्रः - अङ्गुष्ठपरिमितः
तिष्ठति । अपरिच्छिन्नस्यापि अस्य अनेन परिच्छेदो हृदयकमलमपेक्ष्य । उपासकानुग्रहाय
स्वेन रूपेण सन्निहितो हि तत्र; अपाक्रियते जीवशंका - ईशानो भूतभव्यस्य इति ।सर्वस्य
- कार्यवर्गस्य इत्यर्थः । अयं च न ततः  देहमध्यात् जुगुप्सते, वात्सल्यादिति यावत्
। `य एनं वेद स ततो न जुगुप्सते'  इति शेषपूरणेन वा अर्थो बोध्यः । एतद्वै तत् ।। 12 ।।
2.1.13
अङ्गुष्ठमात्रः पुरुषो ज्योतिरिवाधूमकः ।
ईशानो भूतभव्यस्य स एवाद्य स उ श्वः ।। एतद्वै तत् ।। 13 ।।
B.2.1.13
सु. - यश्चायम् अङ्गुष्ठप्रमितः, अधूमक इव अनलः - प्रकाशैकबहुलः, `ज्योतिषां ज्योतिः'
इति यावत्, भूतभव्यस्येशानः । स एवाद्य श्वः - अपिकालपरिच्छिन्नः । अद्यतनं श्वस्तनं
सर्वं, स एव - तदात्मकमेव इति वा भावः ।। 13 ।।
2.1.14
यथोदकं दुर्गे वृष्टं पर्वतेषु विधावति ।
एवं धर्मान् पृथक्पश्यँस्तानेवानु विधावति ।। 14।।
B.2.1.14
"सु. - य एनं सर्वान्तरं सर्वात्मकं सर्वप्रकारम् अविज्ञाय तांस्तान् धर्मान् । - देवत्वमनुष्यत्वादीन्"
पृथगेव पश्यति, एकस्मिन् मुख्यविशेष्ये अनन्वितान् स्वतन्त्रविशेष्यगतान् पश्यति, सः
पर्वतमूर्ध्नि निपतितम् उदकम् अधो अधो बहुधा निपत्य यथा विशीर्यते, तथा विशीर्यत इत्याह
- यथोदकम् इति । दुर्गे - दुर्गमे पर्वतमूर्ध्नि । पर्वतेषु - पर्यन्तपर्वतेषु निपत्य
विविधम् धावति - निम्नेषु देशेषु प्रवहति । धर्मान् - देवत्वादीन् भिन्नभिन्नविशेष्यपर्यवसायिनः
पश्यन्, साक्षात्परंपरया वा एकमुख्यविशेष्येऽनन्वितान् जानन्निति यावत् । तानेव - मनुष्यत्वादिधर्मान्,
अनुविधावति - संसरति इत्येतत् ।। 14 ।।
2.1.15
यथोदकं शुद्धे शुद्धमासिक्तं तादृगेव भवति ।
एवं मुनेर्विजानत आत्मा भवति गौतम ! ।। 15 ।।
B.2.1.15
"सु. अथ विजानतो विशेषमाह - यथा इति । एवम् - उक्तप्रकारेण सर्वान्तरात्मानम् एकमखिलप्रकारं"
सर्वस्य सर्वप्रतिष्ठाभूतम् उपासकजनानां हृदि सन्निहितं यो विजानाति, तस्य आत्मस्वरूपं
शुद्धे उदके आसिक्तम् शुद्धम् उदकम्, यथा तादृगेव भवति - तत्समानाकारमेव भवति । परमात्मनि
आसक्तमिदम् आत्मस्वरूपम् अपहतपाप्मत्वादिना तत्समानाकारमेव भवतीति भावः ।। 15 ।।
"।। इति कठोपनिषद्भाष्ये चतुर्थवल्लीसमाप्ता ।।"
2.2.1
पुरमेकादशद्धारमजस्यावक्रचेतसः ।
अनुष्ठाय न शोचति विमुक्तश्च विमुच्यते ।। एतद्वै तत् ।।
B.2.2.1
"सु. - दुरधिगमत्वात् परमात्मतत्त्वस्य, पुनः तद्विवेचनायारभते - पुरम् इति । शरीरं"
पुरमुच्यते; द्वारादिसाम्यात् । सप्तभिः मुखे भवैः नाभ्या सह अर्वाग्भिस्त्रिभिः मूर्ध्नैकेन
च एकादशद्वारम् उच्यते । त्वङ्मांसरुधिरादिभिः प्रकारैः परिवेष्टितम् एतत् पुरम् । द्वारपाश्च
आदित्यादयः तत्तदधिष्ठातृदेवताः । अतः अस्य पुरत्वं युक्तम् । यथायथम्  इतस्ततः समाहृत्यार्थान्
बलिम् उपहरद्भिः इन्द्रियैः पौरैः उपसेव्यमानः
प्रभुपदे अभिषिक्तो जीवः । यस्तु शरीरं पुरं वेत्ति, स ः पुरात् पौरेभ्यश्च अत्यन्तविलक्षणम्
आत्मानं जानात्येव । न एतावता कृतकृत्यता; किन्तु येन अयम् अस्मिन् पुरे प्रभुपदेऽभिषेचितः,
तं चेद्विजानीयात् । स च अजः अवक्रचेताः परमात्मा । जीवस्य हि कर्मसम्बन्धेन उपाधिद्वारा
अस्ति नाम जन्मसम्बन्धः । अस्य तु, कथमपि न तत्सम्बन्ध इति अज उच्यते कर्मणा ज्ञानसंकोचात्
कदाचित् वक्रचेतानाम जीवः; अयं तु नित्यासंकुचितज्ञानो अवक्रचेताः  । चेतः शब्देन ज्ञानं
लक्ष्यते । तदा आत्मनो अस्मिन्पुरे प्रभुपदे योजयितारं परमात्मानं ज्ञात्वा, तदिदम्
एकादशद्वारं पुरम् तस्य अवक्रचेतसः, अनुष्ठाय - विधाय; `सम्बन्धसामान्ये षष्ठी' तदर्थं
विधायेति यावत् । न शोचति विचित्रा देहसम्पत्तिरीश्वराय निवेदितुम् (विष्णुतत्वे) इति
हि स्मर्यते । इह भगवान् दयमानमनाः, करणकळेबरयोगं विदधाति चेतनानाम्, स्वाराधनेन समुज्जीवनाय
। कतिचन मन्दभाग्याः अजानन्तो देहात्मभ्रमेण, स्वतन्त्रात्मभ्रमेण च च्यवन्त्येव । यः
पुनः विज्ञाय आत्मयाथात्म्यम् ईश्वरनिसृष्टां करणकलेबरसम्पत्तिम्, सर्वानपि तद्वयपारान्
तदाराधनरूपानेव तनुते; स हि सर्व शोकमूलतो विमुक्तो भवति । तदुच्यते - अजस्यावक्रचेतसः
अर्थे पुरमिदं विधाय न शोचतीति; इति भावः । इहैव शोकमूलभूतैः रागद्वेषादिभिः विमुक्तः
शरीरावसानसमये विमुच्यते प्रकृतिसम्बन्धतः; न पुनः शरीरं प्राप्स्यति । किन्तु अर्चिरादिना
प्राप्य भगवल्लोकम्, विमुक्तो भविष्यति । एतद्वैतत् - यदाराधनेन विमुक्तो भवति, तदेतत्
पूर्वोक्तमित्यर्थः ।
"यद्वा - कामनामूलकः सर्वोऽनर्थः, सा च देहात्माभिमानमूला, अतः तत्त्वं विचार्यम् ।"
वस्तुत आत्मा न जायते शरीरं तु जायते अतश्च अयं ततो भिन्नः । शरीरं तु जडम्, अयं तु
अवक्रचेताः - ज्ञानैकवपुः, ज्ञानस्वरूपो हि अस्य न देवादिवैषम्येण वक्रता; अतश्च अयम्
अत्यन्तभिन्नः । अनुष्ठायैतत् - अनुष्ठानपर्यन्तं ज्ञात्वा इति यावत् । शास्त्रतस्तु
सर्वं एव जानन्ति इदं वैषम्यम्, तद्वयावृत्तिर्ज्ञाप्यते अनुष्ठाय इत्यनेन । न शोचति -
शोकमूलभूतदेहात्मभिमानापगमात् । विमुक्तश्च विमुच्यते - यथा व्याख्यातमेतत् । एतद्वै
तत् - एवम्भूतो मुक्तोऽपि तदात्मक इति भावः ।।
2.2.2
हँसश्शुचिषत् वसुरन्तरिक्षसद्धोता वेदिषदतिथिर्दुरोणसत्।
नृषत् वरसत् ऋतसत् व्योमसदब्जा गोजा ऋतजा अद्रिजा ऋतं बृहत् ।।
B.2.2.2
"सु. - सर्वस्य चिदचित्पदार्थस्य एतदात्मकतामाह - हँस इति । शुचौ - निर्लेपे आकाशे,"
वर्तमानो हँसः - सूर्यः । वसुरन्तरिक्षसत् - आकाशे सततमनुसंचरन् यो वासयति वायुः । होता
वेदिषत् - वेद्यां वर्तमानौ यश्च होता, होता अत्र अग्निः, वेदिश्च पृथिवी, तथा च श्रूयते
- अग्निर्वै होता इयं वेदिः परोऽन्तः पृथिव्याः इति; ऋत्विग्विशेषो वा । अतिथिर्दुरोणसत्
- यश्च गृहान् प्रविशत्यतिथिः । नृषत् - यस्तु मनुष्ययोनौ वरसत् - यश्च देवयोनौ । ऋतसत्
- यश्च सत्यलोके वर्तमानः । व्योमसत् - व्योम्नि परमाकाशे वर्तमानः । अब्जा गोजा ऋतजा
अद्रिजाः - ये जलजाः, ये च भूमिजाः, ये च आकाशजाः, ये च पर्वतप्रभावाः, सर्वमेतत्, बृहत्
ऋतम् - अपरिच्छिन्नब्रह्मात्मकम् । ऋतमिति सत्यमुच्यते, सत्यं ज्ञानम् इति श्रुतेः ।।
2.2.3
ऊर्ध्वँ प्राणमुन्नमयत्यपानं प्रत्यगस्यति ।
मध्ये वामनमासीनं विश्वे देवा उपासते ।।3।।
B.2.2.3
"सु. - परमात्मानं सुखेन ग्राहयन्नाह - ऊर्ध्वम् इत्यादिना । यः शरीरमध्ये हृदयकमले"
सन्निधाय, प्राणम् ऊर्ध्वमुन्नमयति, अपानं अधो गमयति ; तमेतं प्राणापानगतिव्यवस्थापक,
हृदयपुण्डरीके सन्निहतम्, वामनम् - भजनीयम्, सर्वे देवा उपासते - देवा इति उपलक्षकम्,
सत्त्व प्रकृतय इति वाऽर्थः ।।3।।
2.2.4
अस्य विस्रंसमानस्य शरीरस्थस्य देहिनः ।
देहाद्विमुच्यमानस्य किमत्र परिशिष्यते ।। एतद्वै तत् ।।4।।
B.2.2.4
"सु. - ननु प्राणगतिव्यवस्थापकः प्रत्यगात्मनो नातिरिच्यत इत्यत्र उच्यते - अस्य इति"
। शरीरस्थदेहिनः - अनादरे षष्ठी । अस्ति नाम शरीरे प्रत्यगात्मा ।
स चायं देहस्य स्वामी; स्वेन कर्मणा हि आर्जितोऽयं देहः, स च अयम् आवासमात्मनो रक्षितुमेव
वाञ्छति; न तु उत्सादयितुम् । सर्वो हि जीवितुमाकाङ्क्षते इति विदितमेतत् । अथापि एनम्
अनादृत्य प्राणो निःसरणोन्मुखो भवति नाम; अन्ते च शरीराद्वियुज्यते च तत् विस्रंसमानस्य
- शिथिलीभवतः अस्य प्राणस्य, अन्ततो देहाद्विमुच्यमानस्य च, अत्र - विस्रंसने विमोक्षे
च विषये, किं परिशिष्यते - निमित्तं किं परिशेषात् सिद्ध्यति? पर्यालोच्यताम् इत्यर्थः
। प्रत्यगात्मा चेत् प्राणगतिव्यवस्थापकः जीवितुं वाञ्छतोऽपि तस्य प्राणाः कुतो निःसरन्ति?
तत् प्राणनिस्सरणे निमित्तत्त्वम्, प्रत्यगात्मनि बाधितम् अन्यत्र प्रसङ्गानर्हतया,
परमात्मनि परिशिष्यते । प्राणगतिव्यस्थापकस्य तस्य वैमुख्याच्च, तद्विश्लेषो घटते इति
भावः । प्राणापानगतिव्यवस्थापकः अयम् अन्तरात्मैव, पूर्वप्रस्तुतं ब्रह्म इत्यर्थः ।। 4।।
2.2.5
न प्राणेन नापानेन मर्त्यो जीवति कश्चन ।
इतरेण तु जीवन्ति यस्मिन्नेतावुपाश्रितौ ।।5।।
B.2.2.5
"सु. - अत एव, `जीवितं प्राणिनां प्राणापानायत्तम्' इति पामरप्रवादोऽपि असङ्गत इत्याह"
- न इति । न प्राणेन नापानेन मर्त्यो जीवति कश्चन - प्राणसंश्लेष एव जीवितम्; तत्र च
निमित्तेन अन्येन भाव्यम् । न हि स्वसंश्लेषे
स्वस्य निमित्तत्त्वमुचितम्; तत् यस्मिन् - परमात्मनि, एतौ उपाश्रितौ, तेन तु जीवन्ति
इति भावः । परे तु आचार्याः - अस्येति मन्त्रमुपासकपरतया योजयन्ति । अस्मिन् पक्षे,
देहस्थस्य, विस्रंसमानस्य - देहाद्विमुच्यमानस्य अस्य देहिनः इति सामानाधिकरण्येन अन्वयः
। अस्य उपासकस्य इत्यर्थः । अत्र जगति किं परिशिष्यते - किं कर्तव्यम् अवशिष्यते; कृतकृत्यो
हि सः । एतद्वै तत् - इदमुपासकस्वरूपमपि ब्रह्मात्मकमित्यर्थो बोध्यः ।।5।।
2.2.6
हन्त त इदं प्रवक्ष्यामि गुह्यं ब्रह्म सनातनम् ।
यथा च मरणं प्राप्य आत्मा भवति गौतम ।।6।।
B.2.2.6
"सु. - अधिकारिविशेषलाभेन सन्तुष्टो मृत्युः, परमगुह्यं पुनर्विवेचयन्प्रतिजानीते ।"
हन्त इति, अधिकारिविशेषलाभजनितो हर्षो व्यज्यते । ते त्वमसि पात्रम् उत्तमम् उपदेशस्याऽस्य;
न त्वा कामा बहवो लोलुपयन्ति, तत् ईदृशाय तुभ्यम्, इदम् - एतावता उपदिष्टम्, गृह्यम्
- रहस्यं सनातनं ब्रह्म, प्रवक्ष्यामि - प्रकर्षेण पुनर्वक्ष्यामि । यद्विज्ञानात् शाश्वतं
सुखम् । अविज्ञाते च यस्मिन् अयमात्मा मरणं प्राप्य यथा भवति; तं प्रकारं अप्रतिविधेयान्तदुःखास्पदतारूपं
शृणु । इदञ्च ब्रह्मविज्ञाने आदरदाढर्याय निबोध्यते ।।6।।
2.2.7
योनिमन्ये प्रपद्यन्ते शरीरत्वाय देहिनः ।
स्थाणुमन्येऽनुसंयन्ति यथाकर्म यथाश्रुतम् ।।7।।
B.2.2.7
"सु. - अन्ये देहिनः - ये पुनर्ब्रह्मविज्ञानविधुरा देहारम्भककर्मसम्पन्नाः ते केचन,"
योनिं प्रपद्यन्ते - अहो दुस्सहमेतत् गर्भवासादिदुःखम् । कस्मै फलाय प्रपद्यन्ते? शरीरत्वाय
- वियुज्य शरीरादेकस्मात् पुनः शरीरान्तरसम्पत्तये । अहो महानयं क्लेशः मरणजननचक्रके
भ्राम्यमाणानामेषाम् । अपरे च पापिष्ठतराः2, वृक्षादिस्थावरवर्गं प्रपद्यन्ते; यथाकर्म
यथाश्रुतम् । तदेवम् अत्यन्तदुःखकरं  संसारं विजानन् को वा न त्वरेत? ब्रह्मविज्ञानाय इति भावः ।। 7।।
2.2.8
य एषु सुप्तेषु जागर्ति कामं कामं पुरुषो निर्मिमाणः ।
तदेव शुक्रं तद्ब्रह्म तदेवामृतमुच्यते ।
B.2.2.8
"सु. - अथ यत्प्रवक्ष्यामि इति प्रतिज्ञातं तद्ब्रह्माऽह - य इति । प्राणिषु प्रसुप्तेषु,"
य एष पुरुषः कामं कामं निर्मिमाणो जागर्ति तदेव ब्रह्म । कामंकामम् इति णमुलन्तम् ।
संकल्प्य इत्यर्थः । संकल्पमात्रेण सृजति स्वाप्नानर्थानिति यावत् । जीवस्य तु कर्मणा
नियन्त्रितस्य, करणसापेक्षज्ञानप्रसरस्य उपरतेषु अखिलेषु करणेषु, अस्ताखिलव्यापारस्य,
संकल्पमात्रेण आर्थविशेषनिर्माणसामर्थ्यं न घटेत इति, परब्रह्मणः पुरुषोत्तमस्यैव तदानी
तत्स्रष्टृत्वमिति भावः । तदेव शुक्रम् - सर्वतः शुभ्रम्; प्रकाशकमित्येतत् । तदेव अमृतम्
- निरूपाधिकं भोग्यभूतमुच्यते । अनवधिकानन्दत्वात् निरवधिकभोग्यं हि तत् ।।8।।
2.2.9
अग्निर्यथैको भुवनं प्रविष्टो रूपं रूपं प्रतिरूपो बभूव ।
एकस्तथा सर्वभूतान्तरात्मा रूपं रूपं प्रतिरूपो बहिश्च ।।
B.2.2.9
"सु. - ननु - परस्य ब्रह्मणः सर्वभूतान्तरात्मत्वे, अप्रतिहतज्ञानशक्त्यादिकेन एतेन"
एकेन आत्मना अधिष्ठातानाम् एषा कथं वा ज्ञानादिवैलक्षण्यम् शरीरभेद इव जीवभेदस्तु  अप्रयोजकः
। न हि एकात्माधीष्ठतेषु वैषम्यं घटेत इति शकां दृष्टान्ततः परिहरन् अन्तरात्मत्त्वम्
अवगमयति - अग्निः इति । यथा अग्निः भुवनं प्रविष्टः, स्वतः कुटिलत्व - दीर्घत्वादिवैषम्यरहितः
एकरूपोऽपि, दाह्यं दार्वादिभुवनं प्रविष्टः, प्रतिरूपो बभूव - व्याप्यतत्तद्वस्तुस्वरूपो
बभूव । कुटिलं व्याप्य कुटिल इव, दीर्घं व्याप्य, दीर्घं  इव च प्रतीयते इत्येतत् ।
तथा सर्वभूतान्तरात्मा - देवमनुष्यादितत्तत्प्राणिवर्गे प्रविष्टः, स्वयंमकर्मवश्यतया
ज्ञानसंकोचविकासादि- वैषम्यरहितोऽपि, देवं व्याप्या तत्सरूप इव, मनुष्यं व्याप्य तत्सरूप इव आभाति ।
"अयं भावः - कर्मविशेषेण मनुष्ययोनिमापन्नान् ज्ञानसंकोचविशेषमापन्नान् चेतनान् व्याप्य"
नियमयन् अयं परमात्मा, स्वयमसंकुचितज्ञानोऽपि देवानिव न चेतयेत्, तत्तत्कर्मसापेक्षत्वात्
एतत्कृताधिष्ठानस्य । तथा च व्याप्यचेतनविशेषान् कर्मवश्यान् स्वयम् अकर्मवश्यः अप्रतिहतज्ञानशक्तिकोऽपि
तत्तत्कर्मानुगुणमेव व्यापारयति इति, तत्तत्स्वरूप इव भवति इत्युक्तिः इति । एतेन अप्रतिहतज्ञानशक्त्यादिकेन
सर्वान्तरात्मना एकेन अधीष्ठतत्वेऽपि अधिष्ठानस्य
कर्मसापेक्षत्वात् अधिष्ठेयेषु चेतनेषु योनिभेदेन ज्ञानादिवैषम्यम् अपरिहार्यमेवेति
सिद्धम् । तदेवम् अन्तर्यामितया तत्तत्कर्मानुरूपमेव व्यापारयन् अप्रकाशितज्ञानशक्त्यादिः
आस्ते । स्वे धाम्नि स्वेन रूपेणावस्थितौ तु ज्ञानशक्त्यादिकम् आत्मनः सर्वदा प्रकाशयन्नेव
आस्ते इत्यभिप्रेत्याह - बहिश्च इति । चस्त्वर्थे । अन्तर्यामिभावात् अन्यत्र तु ।
"यद्वा - परस्य ब्रह्मणः सर्वभूतेषु अन्तर्बहिश्च व्याप्तिं दृष्टान्तपूर्वकम् अवगमयति"
- अग्निः इति । अग्निः इह तेजः । न हि अग्निना अव्याप्तः कश्चिद्देशः । स हि सर्वत्र
सूक्ष्मरूपेण सन्निहितः । इयांश्च विशेषः; स्थूलेषु जलादिसकलभूतेषु अन्तर्व्याप्यास्ति
। यत्तु सूक्ष्मं तत्र तु - बहिरेव केवलं व्याप्तः । तदेवम् अन्तर्बहिश्च व्याप्य वर्तमानोऽपि
अविषम एव यथा अयम्; तथा सर्वभूतान्तरात्मा अन्तर्बहिश्च अविषम एव व्याप्य वर्तत इत्याशयेन
आह - अग्निः यथा भुवनं प्रविष्टः बहिश्च एकः तथा सर्वभूतान्तरात्मा इति । परंब्रह्म
अन्तर्यामितया सूक्ष्मरूपेण सर्वभूतेषु अन्तर्बहिश्च व्याप्य वर्तमानम्, बहिरन्तः प्रदेशरूप
उपाधिभेदेऽपि स्वयमविषममेवेति भावः । अन्तः प्रवेशे विशेषमाह - रूपं रूपम् इति । यथा
अविषमोऽप्यग्निः भूतेषु अन्तः प्रविष्टः प्रतिरूपो बभूव - भिन्नभिन्नरूपो बभूव; एकस्तथा
सर्वभूतान्तरात्मा रूपं रूपं प्रतिरूपः । अयमाशयः - जलपृथिव्यादिषु अन्तः सन्निहितोऽप्यग्निः
अविभागविशेषात् पृथगाकारादिकम् अलभमानः जलमित्येव पृथिवीत्येव भिन्नभिन्नतत्तदाकार तत्तन्नामादिव्यपदेशमर्हति;
तथा परमात्मा, तत्र तत्र अन्तर्यामितया सन्निहितेऽविभागविशेषात् भिन्नभिन्नतत्तदाकारनामादिगोचरो भवतीति ।
"परे तु - तत्र तत्र अन्तर्यामी भिन्नभिन्नविग्रहः चकास्ति इति योजयन्ति ।"
अयमेको भगवदवतारविशेषः इति तेषां हृदयम् ।।9।।
2.2.10
वायुर्यथैको भुवनं प्रविष्टो रूपं रूपं प्रतिरूपो बभूव ।
एकस्तथा सर्वभूतान्तरात्मा रूपं रूपं प्रतिरूपो बहिश्च ।।10।।
B.2.2.10
"सु. - सुसूक्ष्ममन्यं  दृष्टान्तमाह - वायुः इति । पूर्वस्मात् अविशिष्टार्थकम् एतत् ।।10।।"
2.2.11
सूर्यो यथा सर्वलोकस्य चक्षुर्न लिप्यते चाक्षुषैर्बाह्यदोषैः ।
एकस्तथा सर्वभूतान्तरात्मा न लिप्यते लोकदुःखेन बाह्यः ।।11।।
B.2.2.11
"सु. - ननु - परस्य ब्रह्मणः, आत्मतया सर्वत्रानुप्रवेशे, जीवस्येव सुखदुःखादिलेपः स्यात्"
इति शंकाम्, दृष्टान्ततो वारयति - सूर्यो यथा इति । सूर्यो हि! रश्मिद्वारा सर्वस्य
चक्षुषि सन्निहितो नाम, रश्मिभिरेषोऽस्मिन्प्रतिष्ठित  (बृ.उ.7-5-1) इति हि श्रूयते
। तथाऽपि न लिप्यते चाक्षुषैः बाह्यदोषैः । चक्षुषा हि दोषाः; काचादयः । बाह्याः -
बहिःप्रसरणशीलाः । न तैः चक्षुषोऽन्तः सन्निहितः सूर्यः अभिभूयते । यद्वा - चाक्षुषा
ये दोषाः चक्षुर्मलादयो न तैः बाह्यैः आदित्यो लिप्यते । तथा सर्वेषामन्तरात्मा सोऽयमेकः
न लिप्यते लोकदुःखेन - यतोऽसौ लोकतो बाह्यः - विलक्षणः, अकर्मवश्य इत्येतत् । अधिष्ठेयात्
चक्षुष अत्यन्तविसजातीयः तस्याधिष्ठाता सूर्य यथा चाक्षुषैः दोषैः न लिप्यते, सर्वभूतान्तरात्मा
सर्वस्य लोकस्य अन्तर्यामितया अधिष्ठाता अन्तःसन्निहितोऽपि अत्यन्तविसजातीयः न तद्दोषैः
लिप्यतेति भावः ।।11।।
2.2.12
एको वशी सर्वभूतान्तरात्मा एकं बीजं बहुधा यः करोति ।
तमात्मस्थं येऽनुपश्यन्ति धीराः तेषां सुखं शाश्वतं नेतरेषाम् ।।
B.2.2.12
"सु. - एतद्विज्ञानादेव शाश्वतं सुखम्; नान्यथेत्याह - एकः इति । यश्चायं सर्वभूतान्तरात्मा,"
अयमेव वशी । अन्तरात्मनो हि वशे सर्वाणि भूतानि । एकश्चायम्; न ह्यस्य समेऽन्यः । अयमेव
च सर्वस्य कार्यस्य कारणमित्याह - एकं बीजं बहुधा यः करोति इति । एकम् - अविभक्तं स्वस्मात्, सर्वस्य विकारस्य
बीजभूतं प्रधानम्, महदादिरूपेण बहुधा योऽयं संकल्पमात्रेण करोति । बीजस्य अविभक्तत्वोक्त्या
अविभक्तविशेषणद्वारा सर्वविकारोपादानत्वम् अन्तर्यामिणि उक्तं भवति । तं सर्वकारणं सर्वान्तरात्मानम्,
ये - आत्मनि अन्तरात्मतया विद्यमानम् श्रवणमनुसाक्षात्कुर्वन्ति; तेषामेव शाश्वतं सुखं
सिद्ध्यति, न इतरेषाम् । ये पुनः एनं नैव जानन्ति, ये वा शास्त्रतो जानन्ति नाम, न योगतः
साक्षात्कुर्वन्ति, ये वा अन्यत्र केवलं न आत्मनि, न तेषां नित्यं सुखं सिद्ध्येत्,
किन्तु सुखाभासरूपा संसृतिरेव ।।12।।
2.2.13
नित्यो नित्यानां चेतनश्चेतनानामेको बहूनां यो विदधाति कामान् ।
तमात्मस्थं येऽनुपश्यन्ति धीरास्तेषां शान्तिः शाश्वती नेतरेषाम् ।।13।।
B..2.13
"सु. - अयमेव सर्वकामप्रद इत्याह - नित्य इति । नित्यानां बहूनां"
चेतनानाम् - अन्तर्यामितया सन्निहितो योऽयम् एकः - तत्तत्कामान् तत्तत्कर्मानुगुणं
विदधाति, तमात्मनि सन्निहितम्, येऽनुपश्यन्ति तेषां शान्तिः शाश्वती - संसारोपरतिरूपाः,
न अन्येषाम् । चेतनबहुत्वम् अत्र सुस्पष्टम् ।।13।।
2.2.14
तदेतदिति मन्यन्ते निर्देश्यं परमं सुखम् ।
कथन्नु तद् विजानीयां किमु भाति विभाति वा ।।14।।
B.2.2.14
"सु. - `तेषां सुखं शाश्वतम्' इति फलतया प्रस्तुतं नित्यं किं तत्? इत्यत्राह - तदेतत्"
इति । अनिर्देश्यम् - किमपि तत्, इदमिति परिच्छेदानर्हम् । यतो वाचो निवर्तन्ते  तै.उ.2-28)
। परमम् -  निरतिशयम् । यस्मिन् अनुभूयमाने, नावशिष्यते किमपि सुखम्; यच्चास्येहास्ति
यच्च नास्ति सर्वं तदस्मिन् समाहितम्, किमत्र परिशिष्यते । इदं च यदनया वल्ल्या पूर्वया
च निरूपितं परंब्रह्म न ततोऽन्यत्, `तदेतत्' इति तद्विदो मन्यन्ते । विवक्षितार्थे
आप्तसंवादः प्रदर्श्यते - मन्यन्त इति अथ शिष्यः परिपृच्छति दिव्यविग्रहविशेषजिज्ञासया । कथं नु
तद्विजानीयाम् - अपरिच्छिन्ननिरतिशयसुखरूपं परंब्रह्म इत्युपदेशतो गगनमिव केवलं निराकारम्
एकरूपं परितो व्याप्तं परंब्रह्म इति आपाततः स्फुरति, तत्कथं निश्चिनुयाम्? कथमिति जिज्ञासितं
विकल्पं व्यनक्ति - किमु भाति विभाति वा । किं तत् निरतिशयसुखस्वरूपं परंब्रह्म सामान्यतो
दीप्यते? उत विशेषतो दीप्यते? आस्तिकाग्रेसरोऽयं भगवतो विग्रहसद्भावासद्भावकोटिं साक्षात्प्रष्टुं
शंकितः आपाततो जातां शंकां परिजिहीर्षन्, विग्रहसद्भावकोटौ सामान्यतो दीप्तिमत्त्वनिरतिशयदीप्तिमत्त्वे
विकल्पयति । एतदुत्तरेण, विग्रहसद्भावासद्भावयोः एकतरः पक्षोऽपि निश्चितो भवेदिति ।
दीप्तिर्हि निरूप्यमाणा, स्वाश्रयं विग्रहं ज्ञापयति । आदित्यवर्णम् (श्वे. उ. 3-8)
इति श्रुत्यन्तरैकार्थ्यं च ।।14।।
2.2.15
न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्निः ।
तमेव भान्तमनुभाति सर्वं तस्य भासा सर्वमिदं विभाति ।।15।।
B.2.2.15
"सु. - सर्वतेजसां छादकम्, सर्वतेजसामनुग्रहकं दिव्यं रूपम्, परस्य ब्रह्मणोऽस्ति इत्याशयेन"
प्रतिवक्ति - न तत्र इति । सूर्यादयो भगवतो दिव्यरूपसन्निधौ निष्प्रकाशाः । तमेव भान्तमनुभाति
सर्वम् - दिव्यरूपं प्रकाशमानमेनमनुप्रकाशन्ते ते । तन्मूलकास्ते इति भावः । तस्य भासा
सर्वमिदं विभाति । तदुपजीव्यप्रकाशाश्च ते इति यावत् । यद्वा - गौतमः पृच्छति - तदेदिति
। अनिर्देश्यम् - प्राकृतानां वाङ्मनसागोचरं परमं सुखम् तत् - परब्रह्म, एतदिति करतलामलकवत्
व्यक्तमिति यावत्, निष्पन्नयोगाः केचन भवादृशा मन्यन्ते । अहं कथं विजानीयाम् - अपरिनिष्पन्नयोगा
मादृशाः कथं विजानीयुः? इति; सत्यम्; अगतिरेवैषामत्र, न हि प्रकाशकैः सूर्यादिभिः इदं
प्रकाश्यम् येन इतरवस्तुवत् पामराणामपि इह दृष्टिः प्रसरेत्, न तत्र परब्रह्मणि परमसुखरूपे
सूर्यो भाति, न चन्द्रतारकम्, नेमा विद्युतो भान्ति, अयमग्निः कुतः? घटाद्यर्थेषु तु
प्रकाशन्ते नात्रेति अत्र को विशेषस्तत्राह - तमेव भान्तमनुभाति सर्वम् - यम् अन्तर्यामिणं
प्रकाशमानम् - अनु सर्वमेतत् सूर्यादि प्रकाशते । तस्य भासा सर्वमिदं विभाति
- विविक्तं भाति, यस्य च प्रकाशोपजीव्यः एषां विविक्तः प्रकाशः, तस्यास्य कथं प्रकाशकमेतत्सर्वं
भवेत् । तन्न इदमितरसजातीयतया प्रकाशते, किन्तु अत्यन्तविसजातीयतया । तदिदं परिनिष्पन्नयोगा
एव, `तदेतत्' इति साक्षात्कर्तुं शक्ता; नान्ये इति ।।15।।
"      ।। इति पञ्चमवल्ली सुबोधिनी ।।"
2.3.1
ऊर्ध्वमूलो अवाक््शाख एषोsश्वत्थस्सनातनः ।
तदेव शुक्रं तद्ब्रह्म तदेवामृतमुच्यते । तस्मिन् लोकाः
श्रितास्सर्वे तदु नात्येति कश्चन ।। एतद्वै तत्।
B.2.3.1
"सु - ब्रह्म दुरवबोधमिति, पुनरुपदेशारम्भः । तत्रादौ - प्रपञ्चाद्विलक्षणमिदं परं ब्रह्म"
इत्युच्यते - ऊर्ध्वमूल इति । एषः - परिदृश्यमानः प्रपञचः, कोऽपि अश्वत्थः । श््वो
न स्थास्यति इति, तथा निरूप्यते । एतेन विनाशित्वात् अनुपादेयत्वं व्यज्यते । प्रसिद्धादश्वत्थात्
अस्मिन्नश्वत्थे विशेषमाह - ऊर्ध्वमूलोsवाक््शाख इति । सर्वेषाम् उपरितनो हिरण्यगर्भः
अस्य मूलमिति ऊर्ध्वमूलम् उच्यते । ततोऽधोऽधो देवमनुष्यपशुपक्षिस्थावरान्तानां प्रसृतेः
अवाक् शाखत्वम् । परब्रह्मणो मूलत्वात् ऊर्ध्वमूलत्वं तु न योग्यं वक्तुम्; शाखायामिव
मूलेऽपि वृक्षत्वप्राप्तेः अनुपादेयत्वप्रसङ्गात् । अयं च सनातनः - चिरन्तनः; अनादित्वात्
संसारस्य । तमिमम् अतिक्षुद्रसुखदुःखफलम्, प्रफुल्लधर्माधर्मकुसुम- सञ्चयम्, परितः समुद्गतशब्दादिविषयप्रवालं,
प्रचलकर्मपलाशपरिपूर्णं, दृढमूलम्, सर्वभूतोपजीव्यम् असङ्गशस्त्रेण छेद्यमाह भगवान्
अश्वत्थमेनं सुविरूढमूलम् असङ्गशस्त्रेण दृढेन छित्वा (भ.गी.15-3) इति । परब्रह्म तु
इतः अत्यन्तविलक्षणम्, अमृतत्वात् शुद्धत्वात् । उपादेयं प्रागुक्तमेवेति ज्ञापयति -
तदेव इति । यदेव पूर्वमुक्तम् - य एष सुप्तेषु जागर्ति कामं कामं पुरुषो निर्मिमाणः
(क.उ.5-8) इति । तस्यैव मन्त्रस्योत्तरो भाग इह अनुश्रूयते ।। 1 ।।
2.3.2
यदिदं किञ्च जगत् सर्वं प्राण एजति निस््सृतम् ।
महद्भयं वज्रमुद्यतं य एतद्विदुरमृतास्ते भवन्ति ।।
B.2.3.5
"सु. - स च अयं सर्वस्य हृदि सन्निहितः, सर्वान्तरात्मा सोsयम् उन्मील्य योगकलया हृदयकोशम्"
आत्मन्येवात्मानमवलोकयताम् आदर्श इव आत्मनो मुखम् अवभासेत विशदतरम् अन्यत्र तत्साक्षात्कारे
यतमानानाम् अतथाभूतानां तु न तथा इत्याशयेन आह - यथाssदर्शे मुखादि स्फुटमवभासते, तथाssत्मनि
- स्व तनौ स्वात्मेव, परमात्माsपि स्फुटमवभासते, योगोन्मीलितहृदयकोशानाम् इति यावत्
। यथा स्वप्न इति । ये च प्रतिनियतदेशविशेषमेनं मत्वा, केवलम्, पितृलोके वा गन्धर्वलोके
वा हिरण्यगर्भलोके वा अन्यत्र वा यत्र क्वापि साक्षात्कर्तुं यतन्ते, तेषां तु स्वप्न
इव, अन्तर्जल इव, अल्पालोक इव च न स्फुटावभासः तत्र तत्र इत्यर्थः ।
"यद्वा - ननु भवादृशानां देवानामुक्तं परमात्मतत्त्वं सुगमं नाम;मादृशानां तु मानुषाणां"
कथं तदवगम इत्यत्राsह - यथा इति । आत्मनि - मनसि । पितृलोके वा गन्धर्वलोके वा, किं
बहुना हिरण्यगर्भलोके वा स्याज्जन्म, किं तावता, यावद्रजोधूसरं मनः तावत् तत्र तत्र
तेषां तेषाम् उक्तम् आत्मस्वरूपम् संस्कृते मनसि नैव प्रकाशते । मनो हि आदर्शवत् रजसाssवृतं
न प्रकाशयितुम् अर्हति, तच्चेत् सूसंस्कृतम्, निर्मले तस्मिन् आदर्शे इव निर्मले मुखादि,
स्फुटमवभासते तत्तत्त्वम् । तन्न कश्चित् विशेषः मानुषेभ्यो देवानाम्, तद्यत्न आधीयतां
मनः संस्करणः इति भावः ।। 5 ।।
2.3.6
इन्द्रियाणां पृथग्भावमुदयास्तमयौ च यत् ।
पृथगुत्पद्यमानानां मत्वा धीरो न शोचति ।
B.2.3.6
"सु. - देहात्मभ्रमवतां न अन्तरात्मविज्ञानं सिध्येत्, अतः प्रकृतिविविक्तः प्रथममवगन्तव्य"
इत्याशयेनाsह - इन्द्रियाणाम् इति । इदम् उपलक्षकं देहस्य । यद्यपि अयमन्धः, अयमनन्धः,
अयं बधिरः, अयमबधिरः इति प्रतीयते नाम पृथग्भावः; तथापि न अयम् आत्मस्वरूपे ज्ञानैकघने,
किन्तु इन्द्रियेष्वेव । यतः तान्येव भिन्नभिन्नस्वभावानि भवन्ति;रूपव्यञ्जकानि कानिचिदेव
शब्दव्यञ्जकानि कानिचिदेव इति । तेषां तेषां तत्तच्छक्ति प्रतिरोधाप्रतिरोधाभ्यां तथा
तथा व्यवहारः । तस्मात् उक्तं पृथग्भावम् उक्तरीत्या, पृथगुत्पद्यमानानाम् - पृथक्स्वभावतया
उत्पद्यमानानाम् इन्द्रियाणाम् एवेति मत्वा न शोचति - न तस्य सांसारि- कशोकावकाश इति
यावत् । इन्द्रियाणां यावुदयास्तमयौ तौ च मत्वा न शोचति ।
"अयं भावः - यद्यपि अयं शेते, अयं जागर्ति इति भवति प्रत्ययः । वस्तुतस्तु नायम् आत्मस्वरूपं"
साक्षादवलम्बंते, यतः अयमात्मा नित्योदितज्ञानप्रभः, तस्मात् इन्द्रियाणाम् उदयास्तमयविभागतो
भवति तथा प्रत्ययः, इन्द्रियाणामुदयो - व्यापृतिः, अस्तमयः तदभावः, तत्तावेव जाग्रदादिदशोपाधितया
मत्वा संसारशोकं न प्राप्नोति इति । एवं देवो मनुष्यः पशुःपक्षी इत्यादि विभागम्, जातो मृतः इत्यादिविभागं
च, शरीर एव न आत्मनि इति मत्वा न शोचति इति बोध्यम् । एवं प्रकृतिविविक्तम् आत्मस्वरूपं
जानतः, क्रमात् परमात्म विज्ञानस्यापि सम्भवात् भवति संसृतिनिस्सरण- मिति भावः ।। 6 ।।
2.3.7
इन्द्रियेभ्यः परं मनो मनसस्सत्त्वमुत्तमम् ।
सत्त्वादधि महानात्मा महतोsव्यक्तमुत्तमम् ।
B.2.3.7
"सु. - देवोsहम् मनुष्योsहम् इत्यादि अनादिवासनादूषितचेतसां सपदि विविक्तात्मदर्शनं"
दूर्लभम् । वशीकृतेन्द्रियाणामेव तु तत्सम्भवः । इन्द्रियाणां
वशीकरणमपि मनसि अवशीकृते न एकान्ततः सम्भवति; मनसो वशीकरणमपि न
अध्यवसायवशीकरणादृते । तदेवं वशीकार्यत्वे प्रधानं किम्? इति पर्यालोचनायाम्, सर्वतः
परः पुरुषोत्तम एव । स चेत् प्रपदनेन1 वशीकृतः, सर्वं सुखेन वशीकृतं स्यात् । उक्तं
च भगवता - मामेव ये प्रपद्यन्ते मायामेतां तरन्ति ते (भ.गी.7-14) इति । तत् परमपुरुषं
वशीकार्यं ज्ञात्वा मुच्यत इति इममर्थं प्रागुक्तं,समये स्मारयति - इन्द्रियेभ्यः इति
। परम् - वशीकार्यत्वे श्रेष्ठम् इत्यर्थः । मन इति । इन्द्रियेभ्योsर्थानाम्, ततो मनसः
परत्वं क्रमाब्दोध्यम् । इन्द्रियेभ्यः परा ह्यर्था अर्थेभ्यश्च परं मनः (क.उ. 3-10)
इति हि प्राक् श्रूयते ।
"अव्यक्तम् व्याख्यातम् । अलिङ्गः - लिङ्गागम्यः, शब्दैकसमधिगम्य इति यावत् । यं ज्ञात्वा"
मुच्यते - संसारात् अमृतत्त्वं च गच्छति - निरवधिकानन्दस्वरूपतां च प्राप्नोति ।।
2.3.8
अव्यक्तात्तु परः पुरुषो व्यापकोsलिङ्ग एव च ।
यद् (यं?) ज्ञात्वा मुच्यते जन्तुरमृतत्त्वं च गच्छति ।।
(परमात्मज्ञानविहीनस्य मोक्षासम्भवः)
B.2.3.8
"सु. - देवोsहम् मनुष्योsहम् इत्यादि अनादिवासनादूषितचेतसां सपदि विविक्तात्मदर्शनं"
दूर्लभम् । वशीकृतेन्द्रियाणामेव तु तत्सम्भवः । इन्द्रियाणां वशीकरणमपि मनसि अवशीकृते
न एकान्ततः सम्भवति; मनसो वशीकरणमपि न अध्यवसायवशीकरणादृते । तदेवं वशीकार्यत्वे प्रधानं
किम्? इति पर्यालोचनायाम्, सर्वतः परः पुरुषोत्तम एव । स चेत् प्रपदनेन1 वशीकृतः, सर्वं
सुखेन वशीकृतं स्यात् । उक्तं च भगवता - मामेव ये प्रपद्यन्ते मायामेतां तरन्ति ते (भ.गी.7-14)
इति । तत् परमपुरुषं वशीकार्यं ज्ञात्वा मुच्यत इति इममर्थं प्रागुक्तं,समये स्मारयति
- इन्द्रियेभ्यः इति । परम् - वशीकार्यत्वे श्रेष्ठम् इत्यर्थः । मन इति । इन्द्रियेभ्योsर्थानाम्,
ततो मनसः परत्वं क्रमाब्दोध्यम् । इन्द्रियेभ्यः परा ह्यर्था अर्थेभ्यश्च परं मनः (क.उ. 3-10)
इति हि प्राक् श्रूयते ।
"अव्यक्तम् व्याख्यातम् । अलिङ्गः - लिङ्गागम्यः, शब्दैकसमधिगम्य इति यावत् । यं ज्ञात्वा"
मुच्यते - संसारात् अमृतत्त्वं च गच्छति - निरवधिकानन्दस्वरूपतां च प्राप्नोति ।।
2.3.9
न सन्दृशे तिष्ठति रूपमस्य न चक्षुषा पश्यति कश्चनैनम् ।
हृदा मनीषा मनसाsभिक्लृप्तो य एनम् (एतत्) विदुरमृतास्ते भवन्ति
B.2.3.9
सु. - यं ज्ञात्वा मुच्यते, तस्य विज्ञाने साधनं प्रस्तौति - न सन्दृश इति । अस्य
परमपुरुषस्य रूपं यदप्राकृतं तत् न सन्दृशे तिष्ठति, प्राकृतदृष्टिपथे न तिष्ठति । अत
एव एनं न कश्चित् चक्षुषा पश्यति - मनुष्यजातीयो देवजातीयो वा चक्षुषा
आत्मीयेन द्रष्टुं न  शक्नोति इत्येतत् । यद्वा - नास्य रूपं तिष्ठति - नीलपीतादि लोके
दृश्यमानं नास्त्यस्येत्येतत् । यद्रूपं सन्दृशे - दर्शनविषयत्वे प्रयोजकं स्यात् ।
परे तु - न अस्य स्वरूपं परिच्छिन्नवस्त्वन्तरवत् दर्शनविषये पथि पुरतस्तिष्ठति; यतो
व्यापकोsयम् । चक्षुषस्तु परिच्छिन्नग्रहण एव पाटवम् । अतः न चक्षुषा पश्यति कश्चनैनम्
इति व्याचक्षते । तर्हि केनायं ग्राह्यः इत्यत्राह - हृदा इति । रूप्यरूपिविभागमनपेक्ष्यानपेक्ष्य
च  सन्निहितविप्रकृष्टादिविभागम्, सर्वम् अर्थजातं हरति । आदत्त इति हृदित्युच्यते चेतः,
तेनायं ग्राह्यः । चक्षुरादीनां रूपादिनियतार्थग्राहितया एतद्ग्रहणासामर्थ्येsपि चाक्षुषेsपि
अर्थे चेतसः सामर्थ्यात् तेनास्य ग्रहणं भवेत् इति यावत् । यद्यपि चेतः सामान्यतः  सर्वेषां
साधारणम्, न तावताsस्य ग्रहणं सिध्यति । तत् संस्कृतमेव तत् तथा इति ज्ञापयन्नाह - मनीषा
इति । तृतीयाया लोपः छान्दसः। आत्मानात्मविवेचनक्षमा तु बुद्धिः इह मनीषा इत्युच्यते
। ईदृशबुद्धिविशेषसंस्कृतेन चेतसाsयं ग्राह्य इत्युक्तम् भवति । यद्यपि बहवो मनीषिणः
शास्त्रत आत्मानात्मतत्त्वं विविच्य जानन्ति नाम, न तावता तेषाम् अस्य साक्षात्कारो
भवति; तथापि मननमहिम्ना भवेत् एव अस्य साक्षात्कारः इति ज्ञापयन्नाह - मनसा इति । मननसाधनं
मनः उच्यते । मननम् - विविच्य अधिगतस्य मुहुः अनुचिन्तनम् ध्यानयोगेन चेतसा इत्युक्तं
भवति । अभिक्लृप्तः - अभिगृहीतः साक्षात्कृतः, साक्षात्कारयोग्यः इति यावत् । य एतद्विदुः
- ईदृशं परंब्रह्म, ये विदुः ते अमृताः - मुक्ता भवन्ति । परे तु -
"न सन्दृशे तिष्ठति रूपमस्य न चक्षुषा पश्यति कश्चनैनम् ।"
"भक्त्या च धृत्या च समाहितात्मा ज्ञानस्वरूपं परिपश्यतीह"
(मा.भा.12-21-62)
"इति भारतवचनेन  श्रुतिरुपबृम्हिता भवति । तत्र च हृदा मनीषा1 इति स्थाने भक्त्या  च"
धृत्या च इति स्मरणात्, हृदा इत्यस्य भक्त्या इत्यर्थः । मनीषा इत्यस्य धृत्या इत्यर्थ इत्याहुः ।। 1 ।।
2.3.10
यदा पञ्चावतिष्ठन्ते   ज्ञानानि मनसा सह ।
बुद्धिश्च न विचेष्टेत तामाहुः परमां गतिम् ।। 10 ।।
B.2.3.10
"सु. - कदा चेतसस्तथात्वम्, तदाह - यदा इति । यस्मिन् समये श्रोत्रादीनि, पञ्च - ज्ञानेन्द्रियाणि,"
मनसा सहावतिष्ठन्ते - ब्रह्मण्यभिमुखे मनसि तेन सहैव अवतिष्ठन्ते, तदनुगुणान्येव भवन्ति,
तद्विपरीतवृत्तिकानि न भवन्ति इत्येतत् । बुद्धिश्च न विचेष्टेत - बुद्धिः अध्यवसायः।
स च न विरुद्धं चेष्टेत । तामाहुः परमां गतिम् - गम्यते अनया इति गतिः, गमनसाधनम् ।
मोक्षसाधनत्वात् परमां गतिम् आहुः । ताम् - तत्समयसम्पन्नाम् इन्द्रियधारणाम् ।। 10 ।।
2.3.11
तां योगमिति मन्यन्ये स्थिरामिन्द्रियधारणाम् ।
अप्रमत्तस्तदा भवति योगो हि प्रभवाप्ययौ ।
B.2.3.11
"सु. - ताम् इति । ताम् - उक्तलक्षणाम् स्थिराम् - अचलाम्, इन्द्रिय धारणां योग इति"
मन्यन्ते । तत् स्वरूपविदः । युजेः समाध्यर्थाद्युत्पन्नः अयं योगशब्दः । योगे प्रवृत्तेन
अप्रमत्तेन भाव्यम् इत्याह - अप्रमत्त इति । तदा - योगोपक्रमसमये, अप्रमत्तो भवति -
अप्रमत्तो भवेत् । यद्यपि अनुवादसरूपो निर्देशः, तथापि औचित्यात् विधावेव तात्पर्यम्
। कुतः? योगो हि प्रभवाsप्ययौ उत्पादविनाशवन्तौ । विद्युत इव प्रभवमन्वप्ययोsपि प्रतिक्षणं
सम्भाव्यमान इति यावत् । तस्मात् तत्सिद्धौ अप्रमत्तेन भाव्यम् इति भावः ।
"यद्वा - तदा उक्तलक्षणयोगकाले, अप्रमत्तो भवति - अविहितचित्तो भवति । यतः तदानीं  बुद्धिरपि"
न विचेष्टेत । अथ योगम् स्तौति - योगो हि प्रभवाप्ययौ, साधने साध्योपचारः । इष्टप्रभवस्य
अनिष्टाप्ययस्य च साधनभूत इति भावः । परे तु - योगदशायाम् अवहितो भवति इत्येतत् उपपाद्यते
। योगो हि इति। अयं भावः अवधानं हि एकाग्रता, योगदशायां तु साsस्ति, कथम् ? योगो हि
प्रभवाप्ययौ - प्रभवः - प्रकृष्टं भवनम्, परे ब्रह्मणि वर्तनम्, अप्ययश्च शब्दादिवृत्तीनाम्,
मनसो यदिदम् उभयं स एव योगः तदेकाग्रता भवत्येव तदेति भावः ।। 11 ।।
2.3.12
नैव वाचा न मनसा प्राप्तुं शक्यो न चक्षुषा ।
अस्तीति ब्रुवतोsन्यत्र कथं तदुपलभ्यते ।।
B.2.3.12
"सु. - ननु प्रलोभनमेतत्, योगदशायां विशदतरं परमात्मतत्त्वं प्रकाशत इति । प्रमाणतः"
तत्सिद्धौ हि योगेन वा, अन्येन वा तस्य प्रकाश इत्येतत् इष्येत । तत्  श्रद्धापिशाचिकापरिगृहीतानां
गोष्ठयामेतन्निवेद्यताम् इति आसुरभावेन शङ्कायां उत्तरयति नैव इति । सत्यम् । अयमात्मा
न चक्षुषा, न वा केवलेन तर्ककुशलेन मनसा, न वा केवलया वादविचक्षणया वाचा, निश्चेतुं
शक्यः । आस्ति ब्रह्म इति ज्ञापयतः वैदिकाद्वचनादृते कथम् तत् उपलभ्येत? यो वैदिको ब्रह्म
अस्तित्ववादः, तत्र चेत् अप्रमाण्यशङ्का न कथञ्चन तत्सिद्धिः । तदास्तिकानामेव एतत्प्रकाशो न तु आसुराणाम् ।
प्रवृत्तिं च निवृत्तिं च जना न विदुरासुराः ।
न शौचं नापि चाचारो न सत्यं तेषु विद्यते ।।
"असत्यमप्रतिष्ठं ते जगदाहुरनीश्वरम् ।। भ.गी.16-7,8) ते हि नष्टात्मानोsल्पबुद्धयः ।। 12 ।।"
2.3.13
अस्तीत्येवोपलब्धव्यः तत्त्वभावेन चोभयोः
अस्तीत्येवोपलब्धस्य तत्त्वभावः प्रसीदति ।।
B.2.3.13
"सु. - अस्तीत्येवोपलब्धव्यः - तद्दैवीं सम्पदमभिजातेन अस्तीत्येव ज्ञातव्यः, श्रुतेः"
विश्वासात् । न तु कुतर्कैः तद्व्याकुलयेत् । तदेवम् आस्तिक्येन प्रथमम् अस्तीति सामान्यतो
विनिश्चितः अयं पुरुषः, तत्त्व भावेन च उपलब्धव्यः । उपलब्धस्य इत्यनुषज्यते । तत्त्वम्
- याथार्थ्यम्, तद्रूपो भावः । यथावस्थित- स्वरूपेण ज्ञातव्य इति यावत् ।
"यद्वा- तत्त्वं ब्रह्म, तथा च कोशः तत्त्वं ब्रह्मणि याथार्थ्ये इति। तस्य भावः - असाधारणो"
धर्मः । विविच्य ज्ञातव्य इत्येतत् । उभयोः - ज्ञातव्यतया निर्दिष्टयोः अस्तित्वतत्त्वभावयोर्मध्ये,
अस्तीत्येवोपलब्धस्य - विना अप्रामाण्या- शङ्कामप्रदाय च कुतर्ककृतासद्वादानाम् अवकाशमाशये,
यो नामास्तीत्येव उपलब्धः ज्ञातवान्,
भुक्ताः ब्राह्मणा इतिवत् कर्तरि निर्देशः, तस्य तत्त्वभावः यथावस्थितं विविक्तं तत्स्वरूपम्,
प्रसीदति - प्रसन्नं भवति, विनाकलङ्कलेशं स्फुटं प्रकाशते । आस्तिक्यमहिम्ना इति भावः
। उपलब्धस्य1 इति कर्मण्येव वा क्तः, तस्य यः तत्त्वभाव इत्यपि अन्वयः । आशयस्तु स एव ।। 13 ।।
2.3.14
यदा सर्वे प्रमुच्यन्ते कामा येऽस्य हृदि श्रिताः ।
अथ मर्त्योऽमृतो भवत्यत्र ब्रह्म समश्नुते ।।
B.2.3.14
"सु. - योगेन अयं लभ्य इति पूर्वं प्रस्तुतम् । तत्र च विरोधी कामः, तस्मिन्नपुनरङ््कुर"
विलीने तत् सिद्धिः इत्याशयेनाह - यदा इति । ये अस्य हृदि श्रिताः - अन्तःकरणमुपाधिमवलम्ब्य,
ये - नाम शब्दादिविषयाः कामाः - प्रतिफलं प्रवर्धमाना रूढमूला अभूवन्, ते सर्वे यदा
प्रमुच्यन्ते स्वयमेव विशीर्यन्ते, अपुनरङकुरमपसरन्ति स्वयमेव । अथ स मर्त्यः अत्र ब्रह्म
समश्नुते -  योगसिद्धया इहैव साधनानुष्ठानवेलायां परिपूर्णं ब्रह्मानुभवति । अमृतश्च
भवति सत्यपि प्रारब्धमात्रे संसृतिबीजविरहात् अमृतो भवति, पूर्वाघस्य विनाशात् उत्तराघस्य
च अश्लेषात् ।। 24 ।।
2.3.15
यदा सर्वे प्रभिद्यन्ते । हृदयस्येह ग्रन्थयः ।
अथ मर्त्योऽमृतो भवत्येतावदनुशासनम् ।
B.2.3.15
"सु. - कामस्यापि मूलभूतोऽभिमानः तस्मिन्नपगते सर्वं सम्पन्नम् इत्याशयेन आह - यदा"
इति । हृदयस्य ये ग्रन्थयः - अनात्मनि आत्माभिमानः तन्मूलकाश्च अन्ये स्वे स्वाभिमानप्रभृतयः
एते दुर्मोचा इति ग्रन्थयः उच्यन्ते । न एत आत्मनः स्वरूपसम्बद्धा अन्तःकरणोपाधिका इति
हृदयस्य इत्युक्तिः । ते सर्वे इह प्रभिद्यन्ते - प्रकर्षेण नश्यन्ति, सवासनं विनश्यन्ति
। अथ मर्त्योऽमृतो भवति । एतावदनुशासनम् - न एतोऽन्यत् उपदेष्टव्यम् अवशिष्टम् अस्ति
। यदुपदिष्टात् उपायात् अपरो ज्ञातव्यो न अवशिष्यते कश्चित् उपायः ।। 25 ।।
2.3.16
शतञ्चैका च हृदयस्य नाड्यस्त्तासां मूर्द्धानमभिनिस्सृतैका ।
तयोर्ध्वमायन्नमृतत्वमेति विष्वङ्ङन्या  उत्क्रमणे भवन्ति ।
B.2.3.16
"सु. - मुमुक्षोः परमागतिर्योग उक्तः । तत्र अन्तरङ्गता कामाभिमाननिवृत्यो- रुक्ता ।"
अथ योगिनो मुच्यमानस्य निष्क्रमणप्रकारो निरूप्यते - शतं चैका च इति । हृदयस्य नाड्यः
- प्राधान्येन शतम्, एका च - एकाधिकशतसङ्ख्याकाः प्रधाननाड्या इति यावत् । तासां मध्ये
या, मूर्धानमभिनिस्सृता तया - सुषुम्नाख्यया नाड्यानन्तकाले, ऊर्ध्वमुदच्छन्नमृतत्त्वम्
- परमां मुक्तिम् अधिगच्छति । अन्यास्तु
नाड्यो, विष्वङ् उत्क्रमणे भवन्ति; समन्तादुत्क्रमणे भवन्ति । सुरनरतिर्यगादि  नानाविधगतये
भवन्ति इत्येतत् ।। 16 ।।
2.3.17
अङ्गुष्ठमात्रः पुरुषोऽन्तरात्मा सदा जनानां हृदये सन्निविष्टः
तँ स्वाच्छरीरात् प्रवृहेन्मुञ्जादिवेषीकां धैर्येण ।
तं विद्याच्छुक्रममृतं तं विद्याच्छुक्रममृतमिति ।। 17।।
B.2.3.17
"सु. - उपदिष्टम् अर्थमुपसंहरन्नाह - अङ्गुष्ठ इति । अङगुष्ठमात्रः - परमपुरुषः - अन्तर्यामी"
। जनिमतां सर्वेषां नः हृदि सदा सन्निविष्टः। तं स्वात् - स्वोपभोगार्थतया स्वेन कर्मणा
आर्जितात् शरीरात् मुञ्जादिवेषीकाम्, धैर्येण - अप्रमादेन, प्रवृहेत् - पृथक्कुर्यात्
। अन्तर्यामितया स्वशरीर एव सन्निहितमपि ततः पृथक्कुर्यात्, विश्लिष्टं कुर्यात् । तथाकरणमत्र
बौद्धम् । असंश्लिष्टमेव भावयेत् इति यावत् । सत्यपि तत्संसर्गे तत्कृतसुखदुःखादिभोगरहितोऽनश्नन्
अन्योऽभिचाकशीति इति भावयेत् इति भावः । यद्वा - तमन्तर्यामिणम्, स्वाच्छरीरात् - तदीयाच्छरीरात्
चेतनादचेतनाच्च, प्रवृहेत् - पृथक्कुर्यात् पृथक्तया जानीयात् इत्यर्थः । तं विद्याच्छुक्रम्
- निखिलहेयप्रत्यनीकम् । अमृतम् - अखिलकल्याणगुणपरिपूर्णं च विद्यात् । आदरात् द्विरुक्तिः
। उपदेशसमाप्तिज्ञापिका वा ।। 17 ।।
2.3.18
मृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।
ब्रह्म प्राप्तो विरजोऽभूत् विमृत्युरन्योऽप्येवं यो विदध्यात्ममेव।।
B.2.3.18
"सु - विद्यास्तुतये प्रक्रान्तामाख्यायिकाम् उपसंहरति श्रुतिः मृत्यो प्रोक्ताम् इति"
। अथ नचिकेता मृत्युप्रोक्ताम् - परमात्म विद्यामेतां योगविधिं च तदुक्तं, कृत्स्नम्
अधिगत्य ब्रह्मोपसम्पन्नः, विरजा विमृत्युश्च अभूत् । परं ज्योतिरूपसम्पद्य स्वेन रूपेण
अभिनिष्पद्यते (छां.उ.8-3-4) इति च अन्यत्र श्रूयते । योऽपि अन्यः, अध्यात्मवित्, सोऽपि
एवमेव । नाचिकेत इव अन्योऽपि चेत्; आत्मतत्त्वं परं जानीयात्, सोऽपि स इव ब्रह्म प्राप्तो
विरजा विमृत्युः भवति इत्यर्थः ।। 28 ।।
2.3.19
सह नाववतु, सह नौ भुनक्तु। सह वीर्यं करवावहै।
तेजस्वि नावधीतमस्तु। मा विद्विषावहै।।
ओं शान्तिः शान्तिः शान्तिः।
द्वितीयाध्यायभाष्यम् समाप्तम् ।।
