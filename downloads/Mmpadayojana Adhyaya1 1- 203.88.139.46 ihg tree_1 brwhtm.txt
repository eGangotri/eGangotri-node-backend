श्रीः
 प्रथमाध्यायस्य प्रथमपादः
	अस्तु स्वस्तिप्रसिद्ध्यै गरुडगिरिगुहागेहवासोद्विलास प्रत्यस्ताक्षुब्धादिव्यामितविमलचिदाकाशसाम्राज्यभूमा।
	वक्षोऽलङ्कारलक्ष्म्या स्वपरसमतास्पाष्टय्वाच्छञ्चिताङ्गः
कल्याणैकान्तिमूर्तिः करविलसदरिः कान्तया दिव्यसिंहः।।
अस्तु लक्ष्मीनृसिंहाङ्घ्रिसपर्यौदार्यसंविदाम्। रङ्गभू रङ्गभूमिन्द्रशठारियतिराट् श्रियै।।
सन्निधिः संनिधत्तां मे हृदये सदयोदयः। सर्वतन्त्रस्वतन्त्रः श्रीवेदान्तद्वयदेशिकः।।
अधिकृतिसारावल्या व्याख्यां वरदगुरुनिर्मितां वीक्ष्य। पदयोजनां तदीयां लिखतिरमावासराघवार्यः।।
 श्लोकानां केषांचित् पदयोगविधा व्यलेखि चाचार्यैः।यद्यपि तथाप्यनूना विलिख्यतेऽत्रेति मत्कृतिः सफला।।
स्वस्ति -- अन्वर्थयामि।  स्वस्ति  आशीः, अस्त्विति शेषः। यद्वा स्वस्ति क्षेमङ्करं शासनविशेषणम्। '' स्वस्त्याशीः क्षेमपुण्यादौ''  इति कोशात्। किमपि --  अनिर्वचनं विस्मयावहम्। भगवद्रामानुजसिद्धान्तधुरन्तरेषु वहुषु सत्स्वपि स्वस्मिन् विशेषतः प्रवृत्तत्वादाश्चर्यावहमिति भावः।
भगवद्रामानुजसिद्धान्तमभिवर्धयेत्याजिस्वप्नवचनार्चकवचनादिरूपत्वाद्वा आश्चर्यावहत्वम्। रङ्गभर्तुः --  परमव्योम्नि नित्यमुक्तपरिचरणादपि संसारिजनोद्दिधीर्षया श्रीरङ्गनगर्यां स्वसेवाभूरिदानं सर्वतोऽधिकं मत्वा तस्याः सर्वतोनिर्वाहे व्यापृतस्य श्रीरङ्गनाथस्य। शासनम् - आज्ञाम्। दधत् - शेषापटतुल्यं शिरसा सविनयमुद्वहन्। 
अहम् --  अनन्यसाधारणसर्वतन्त्रस्वातन्त्र्यादिभिः सर्वजनसुविदितभगवद्घण्टावतारताकः, अतएव भगवच्छासितार्थनर्वहणौपयिकज्ञानशक्तिनिर्भरेऽहम्। तत्प्रसत्त्यै तत्प्रसादार्थम्।यतिपिककथितम् -- भगवद्रामानुज भाषितम्।  सत्यैकालम्वि -- उभयविभूतिविशिष्टस्यानन्तकल्यागुणाकरस्य ब्रह्मणः सत्यत्वमात्रप्रतिपादकम्। यद्वा सत्यभूतं ब्रह्म निखिलजगत्कारणभूतम्, सत्यमेव चेतनाचेतनात्मकोभयविभूतिवर्गम्, सत्यभूतमेव ब्रह्मणो हेयप्रतिभटत्वसमस्तकल्याणगुणाकरत्वरूपमसाधारण धर्मजातमा, सत्यभूतमेव व्यवस्थिततत्तद्गुणजातं उपासनवितानं तदङ्गच्च, सत्यभूतमेव वर्णाश्रमधर्मसमुदायम्, सत्यभूतानेवोत्क्रमणार्चिरागिमार्गतद्गतमनलोकविशेषदगमनभगवत्प्राप्त्यनावृत्तिपर्यन्तांश्चार्थानवलम्ब्य प्रतिपाद्यतया स्वीकृत्य प्रवृत्तमित्यर्थः। तत्प्रतिपादकमिति यावत्। शंकरादिभाष्यं हि ब्रह्मैकमेव सत्यभूतं तद्वयतिरिक्तं तदीयकल्याणगुणपर्यन्तं कृत्स्नमपि पूर्वोक्तमर्थजातं असत्यभूतमित्यवलम्ब्य प्रवृत्तम्। अतस्तद्वयावृत्तमित्यर्थः। भाष्यम् --  निर्विशेषितसूत्रत्वं ब्रह्मसूत्रस्य लक्षणापूर्वा सर्वसंमतम्। तद्वत् भाष्यलक्षणपूर्त्या भगवद्रामानुजभाष्यस्यैव भाष्यशब्दमुख्यार्थत्वमित्याशयेन केवलं भाष्यमित्युक्तम्।विशेषणाभावेऽपि केवलभाष्यशब्देन निर्देशार्हमिति यावत्। यतिपतिकथितमित्यादि तु निरूपितस्वरूपविशेषणम्। अखिलभुवनेत्यारभ्य प्रवृत्तं श्रीभाष्यमित्यर्थः। युक्तान् -- शिष्यत्वौपयिकगुणसमुदायपरिपूर्णान् आस्तिकान्। शश्वत् --  पुनः पुनः। 'त्रिशद्वारं श्रावितशारीरकभाष्यः' इत्याद्युक्तरीत्या बहुवारमित्यर्थः। अध्याप्य --  सम्यक् श्रावयित्वा। तेच यथान्येषामध्यापकाः स्युः, तथार्थज्ञानमुत्पाद्येत्यर्थः। विश्वस्मिन् --  निखिलजगति।  नामरूपाणि--  जातिगुणक्रियाप्रवृत्तिनिमित्तकानि सर्वाणि नामानि, तद्वच्यानि  जातिगुणक्रियाश्रयभूतानि रूपाणिच।  अुनुविहितवता -- 'सर्वाणि रूपाणि विचित्य धीरः' ।नामानि कृत्वाभिवदन् यदास्ते इत्युक्तरीत्या व्याकृतवता।तेन देवेन---तेनैव श्रीरङ्गनाथेन दत्ताम्---विरचिताम्।वेदान्ताचार्यसंज्ञाम्--वेदान्ताचार्य इत्याख्याम्।अवहितवहुवित्सार्थम्--सावधानीकृतविद्वत्सङ्घं यथा तथा।यद्वा---अवहितानां अपूर्वपद्यरुपप्रन्धविशेषार्थजातश्रवणकुतूहलेनानन्यहृदयानां बहुविदां नानातन्त्रनिष्णातानां शिष्यतीर्थ्यश्रेयाऽर्थिनां 
सार्थं समूहं प्रतीत्यर्थः।अन्वर्थयामि---अनुगतार्थो करोमित्यन्वः।अधिकरणसारावल्याख्यापूर्वप्रबन्धनिर्माणं संप्राप्य तच्छ्रवणकौतुहलेन सावधानान् बहुविदः शिष्यादीन् परितोषयितुं तादृषप्रबन्धनिर्माणेन भगवद्दत्तवेदान्ताचार्यसंज्ञा अयमेवार्हतीति ते सर्वे यथा वदेयुस्तथा सार्थक्यामापातयामीति भावः।।
	2.श्रीमद्भ्यांमित्यादि । श्रीमद्भ्याम्-- सा हि श्रीरमृता सताम् इत्युक्तरीत्या 
साङ्रसशिरस्कवेदत्रयार्थविज्ञानरूपनित्यसंपद्युक्ताभ्याम्।  यद्वा भगवद्विभूतिसंवर्धनरूपकैङ्कर्यलक्ष्मीयुक्ताभ्यामित्यर्थः। लक्ष्मणो लक्ष्मिसंपन्नः इति ह्युक्तम्। वरदाचार्यरामानुजाभ्याम्--  आचार्यशब्दस्य मध्यमणिन्यायेनोभयत्रान्वयः। तथाच वरदाचार्यरामानुजाभ्यामिति संपन्नम्। वरदाख्यो यः आचार्यः, यश्च स्वाचार्यभूत आत्रेयरामानुजः, ताभ्यामित्यर्थः।
अनुपधि--  द्रव्यसमर्पणाद्युपाधिं विनैव स्वविभूतिविवर्धयिषु श्रीरङ्गनाथप्रेरणादन्यत् बाह्यनिमित्तं किमपि विनैवेत्यर्थः। असौ --  कुमारः। स्यात्--  भगवद्भाष्यकारसिद्धान्तसंवर्धनौपयिकप्रकृष्टविज्ञानसंपद्युक्तो भूयात्। इति- एवं मङ्गलाशासनेन हेतुना। सम्यक् - सद्यः प्रसूते तर्णके धेनोरिव प्रेमभरेण युक्ततया। दृष्टेन -- कटाक्षविषयीकृतेन। अतएव सर्वंसहनिशितधिया --'न स्मरत्यपकाराणां शतमप्यात्मवत्तया, नक्रध्यत्यभिशप्तोऽपि' इत्याद्युक्तरीत्या स्तुतिनिन्दादिकं सर्वं सहत इति सर्वंसहः  स्तुत्यपि नातिसंतुष्यति, निन्दया किञ्चिदपि विकृतचितो न भवतीत्यर्थः।निशिता  दुर्ग्रहाग्थग्रहणौपयिकसोक्ष्म्यातिशययुक्ता धी रेयसेय ल तथा। सर्वंसहश्चासौ निशितधीश्च सर्वंसहनिशितधीः - तेन। यद्वा सर्वंसहा सर्वविषयिणी निशिता च धीर्यस्येति वा योजना। वेङ्कटेशेन -- 'वेङ्कटेशावतारोऽयम्' इत्युक्तरीत्या श्रीवेङ्कटेशावतारतासूचकवेङ्कटेशनाम्ना स्वेन।  क्लृप्तः - शारीरकार्थनिरन्तरानुसन्धानसौकर्यर्यौपयिकतया निबद्धः।शारीरकार्थे सिद्धः - डगच्छरीरः परमात्मा शारीरः।  'तस्यैव एव शारीर आत्मा' इति श्रुतेः। तमधिकृत्य कृतो ग्रन्थः शारीकं तस्यार्थे शारीरकमीमांसा सारतमार्थविषये। सिद्धः -- अनन्यपरः, तदेकप्रतिपादक इति यावत्।  दुग्धराशिपरत्वे-- शारीरं  शरीरसंबन्धि यत् कं  सुखं तद्रूपो योऽर्थः  प्रयोजनं तत्र सिद्धः तदेकसाधनमित्यर्थः। अनुदिनं दुग्धं पिबतां शरीरसुखं  प्रसिद्धं हि। सहजबहुगुणः -- सहजाः कवयितृप्रयासं विना स्वयमेव संसिद्धाः बहवो गुणाः प्रसादौजःप्रभृतयो यस्य स तथा। दुग्धराशिपक्षे गुणा  माधुर्यादयः। असौ -- बुद्धिस्थः। स्रग्धरादुग्धराशिः -- प्रथमं सर्वगुरुर्मगणः। ततो मध्यलघूरगणः। तत आदिगुरुर्भगणः। ततस्सर्वलघुर्नगणः। तत आदिलघवस्रयो यगणाः। आहत्य सप्तगणाः प्रतिपादं समपद्यन्ते। सप्तसु सप्तसु विश्रमः। एं गणविन्यासयुक्तो वृत्तविशेषः स्रग्धरेत्युच्यते। अस्यामधिकरणसारावल्यां सर्वेऽपि श्लोकाः स्रग्धरारूपाः। अतः स्वस्तिश्रीत्यादिस्रग्धरारूपो दुग्धराशिः -  दिव्यगव्यनव्यदुग्धधारा परम्परा। शान्तचित्तैः- विषयान्तरविमुखहृदयैः। अन्यत्र नीरौगैरित्यर्थः।
शान्तिसाभार्थिभिर्वा-- वेदान्तज्ञानविरोधिनिवृत्त्यपेक्षिभिर्वा। अन्यत्र रोगशान्त्यपेक्षिभिर्वेर्यर्थः। दुग्धं हि नीरोगैः सुखार्थं रोगिभि रोगशान्त्य्रथञ्च पीयते। श्रवणरसनया- श्रवणं श्रोत्रमेव रसना  जिह्वा तया। सेव्यः संपेयः। श्रोत्रावसेयेयं स्रग्धरा सेव्यमाना सुखं जनयतीति भावः।।
	        3. त्रय्यन्तस्वान्तेत्यादि। त्रय्यन्तस्य  अव्यवधानेन ब्रह्मप्रतिपादकवेदभागात्मकोपनिषत्समुदायस्य। स्वान्तं तात्पर्यार्थं वदति प्रतिपादयतीति त्रय्यन्तस्वान्तवादी, तस्मिन्। अधिकरणगणे - विषयसंशय पूर्वपक्षसिद्धान्तप्रयोजनरूपार्थपञ्चकप्रतिपादकान्यधिकरणानि तेषां गणे  समुदायात्मके शारीरकशास्रे।पौनरुक्त्योक्तबाधौ-- प्रयोजनमन्तरेण पुनरभिधानं पौनरुक्त्यम्। पूर्वकाण्डप्रतिपादितैरेव न्यायैः वेदान्तवाक्यानामपि निर्णीयार्थत्वात् पुनः शारीरकन्यायारम्भे फलं नास्तीत्येवंरूपम्।उक्तबाधः-पूर्वः काण्डोक्तार्थस्य शरीरकेबाधः,यथा-'आम्नायस्य क्रियार्थत्वात्' इत्यादौ पूर्वकाण्डेऽर्थवादानां विधिशेषत्वेनैव प्रामाण्यमूचे। अस्मिन् काण्डे तु समन्वयाधिकरणादौ स्वातन्त्र्येणापि प्रामाण्यमुपापादीत्युक्तबाधः। पौनरुक्त्यं चोक्तबाधश्च तौ। द्वितीयाद्विवचनम्। मन्दत्वम् - अप्रयो्जनकत्वं युक्तिदौर्बल्यञ्च। असंगतत्वम्-- काण्डद्विकाध्यायपादपेटिकाधिकरणसूत्रसंगत्यभावः। मन्दत्वं चासंगतत्वं त मन्दत्वासंगतत्वे वचनविभक्ती पूर्ववत्।विशयम्-तात्पर्यभेदकल्पनेन विरोधपरिहाराशक्तानां परस्परविरोधभ्रान्त्याऽन्यतराप्रामाणिकत्वादिसंशयम्। अफलताम्- निषअप्रयोजनत्वम्। अनपेक्षितप्रयोजनकत्वं वा।  मानबाधम् -- प्रत्यक्षादिप्रमाणान्तरबाधनं च। मन्तॄन् --अपन्यायत्वेनाशङ्कमानान् अल्पबुद्धीन्। दिङ्मोहक्षोभदीनान्-- अन्धतमसावृते जगति दिङ्मोहक्षोभेण बम्भ्पम्यमाणान् जनान् प्रति।उज्जिहाना -- उषसि समुज्जिहाना। दिनकरकिरणश्रेणिकेव। हृद्या --निर्दोषत्वगुणपूर्णत्वाभ्यां विद्वद्धृदयऱञ्जनी। इयं पद्यावली हृदयमधिगता --- पुस्तकनिरीक्षणं विना वेदवत् सार्थज्ञानतया हृदये विचिन्त्यमाना सती।सावधानान् --अवहितबुद्धीन्। धिनोतु-- सन्तुष्टान् करोतु।पौनरुक्त्यमेवं परिहार्यम् -- यद्यपि वेदान्तशास्त्रं पूर्वकाण्डप्रणीतन्यायोपजीवनेन तत्र तत्र प्रवर्तते, तथापि तत्तदधिकरणप्रसक्तपूर्वयुक्तिविशेषापनोदनमन्तरा वेदान्तार्थनिर्णयायोगात् तानि तान्यथिकरणानि सपलानि। अन्यथा कर्मकाण्डेऽपि पूर्वषच्कोपजीवनादुत्तरषट्कं  परित्याज्यं स्यादिति। उक्तबाधोपरोधकप्रकारोऽयम् - 
अर्थवादाधिकरणेऽर्थवादसामान्यस्य विध्येकवाक्यत्वेन प्रामाण्यं समर्थितम्। अत्रतु अपूर्वार्थस्फुटप्रतिपत्तिमादाधानानार्थवादविशेषाणां स्वातनत्र्येण प्रामाण्यमिति सामान्यविशेषभावान्न बाधप्रसंग इतिष। अन्यत् स्पष्टतया स्वयमूह्यम्।।
	        4. गम्भीर इत्यादि। गम्भीरे -- अतिदुर्ग्रहाशये। ब्रह्मभागे -- उपनिषदात्मके वेदभागविशेषे। अखिलम्- निशेशषम्। प्रमेयम्-- अर्थजातम्।  गणयितुम्-- उपपादयितुम्। कः प्रवीणः -- कः ब्रह्मा परब्रह्मशकाशात् श्रुतसकलवेदार्थोविधातैव समर्थः. नान्ये शक्नुयुः। यद्वा-- कः प्रवीणः -- नकोऽपीत्यर्थः। अतो दिङ्मात्रं दर्शयन्नहमपि -- शारीरकसारार्थान् गुणतो गरीयसा ग्रन्थेनाल्पीयसा प्रदर्शयन्नहमपि। इह-- अत्यलसाल्पभूयिष्ठे कलौ। अयं महोपकारक इत्यनुकूल्ये समीक्षणीयः। निश्शेषसिद्धिर्माभूत् -- अपेक्षितं साकल्येन न सिध्यतु। तदपि-- तथापि। गुणविदः-- मण्युत्कर्षवेदिनः। अथवा मुक्ताहारगुणवेदिनः। स्फीतनिस्सीमरत्ने-- निर्भरानन्तरत्वशालिनि। महति- परिच्छेदानर्हे। अब्धौ-- समुद्रे। लब्धम् स्वप्रयत्नानुसारेणाासादितम्। मध्येहारं निधेयम् -- उत्तरमहारमध्ये संघटनीयम्। मौक्तिकम्-- मुक्ताफलम्। अब्धौ जहति किम् -- अब्धावेव प्रक्षिपन्ति किमित्यन्वयः।।
        5.  वेदार्थ इत्यादि। वेदार्थे। न्यायचिन्त्ये-- न्यायकलापरूपमीमांसा विचार्यमाणे सति। प्रमाणैः -- स्मृत्याचारोबृंहितसामर्थवादविधिवाक्यरूपैः प्रमाणैः, मीमांसायाः प्रथमाध्याये विध्यर्थवादस्मृत्याचाराणां विचारितत्वात्। भेदैः-- शब्दान्तरादिभिः द्वितीयेऽध्याये प्रतिपादितैः कर्मभेदैः। अङ्गैः-- तृतीयाध्याये श्रुतिलिङ्गादिभिरङ्गाङ्गीभावविचारणात्। प्रयुक्त्या-- अङअगाङअगिभावेनान्वितानां कर्मणां प्रयोज्यप्रयोजकभावेवन।  चतुर्थे किमिदं कर्म क्रतुप्रयुक्तमुत पुरुषप्रयुक्तमिति विचार्य अङ्गानि क्रतुप्रयुक्तानि अङ्गि तु पुरुषार्थत्वात् पुरुषप्रयुक्तमिति निर्णयात्।क्रमविरचनया---पञ्चमे श्रुत्यर्थपाठस्थानमुख्यप्रवृत्तिरूपैः षड्भिः विचारितानां तत एव षड्विधानां क्रमाणां स्थापनया।अथ-- तदुपरितने षष्ठाध्याये।अधिकृत्या---स्वर्गस्वाराज्यपशुपुत्रादिकामनारूपने काम्यकर्माधिकारेण च।षष्ठे स्वर्गस्वाराज्यपशुपुत्रादिकामनाविशिष्टः काम्येऽधिकारि नियतनिमित्तसंबन्धी अनियतनिमित्तसंबन्धी च क्रमेण मित्यमैमित्तिकयो रधिकारीति कर्मणामधिकारी हि  विचारितः।अतिदिष्ट्या---सप्तमे विचारितेनैकत्रसिद्धस्यार्थस्यान्यत्राप्युपयोजनरूपेण तत्र च ' प्रकृतिवद्धिकृतिः कर्तव्या ' इति सामान्यरूपणातिदेशेन ' समानमितच्छ्येनेन ' इत्यष्टमे विचारितेनच विशेषातिदेशेन।तत्र---अतिदेशे।अशेषैर्विशेषैः---श्रुत्यादिभेदभिन्नैरखितैः कारणैः सह।तदनु---अष्टमादुपरि नवमे।तदनुवर्त्यूहतः--अतिदेशानुवर्तिना ' अग्नये त्वा जुष्टं निर्वपामि ' इत्यादिनिर्वपणादिमन्त्रेषु तत्तत्कर्मानुगुण्येन ' सूर्याय त्वा जुष्टं निर्वपामि ' इत्यादिपदान्तरानुसंधानरीपेणोहेन।प्राप्तबाधैः--दशमे विचारितैः ' प्रकृतिवद्धिकृतिः कर्तव्या ' इति चोदकप्रप्तानामवघातादीनामुपकाराभावेन कृष्णलादिषु बाधैः।अप्राप्तबाधस्तु--- श्रुतिलिङ्गादिसमवाये प्रथमप्रवृत्तया श्रुत्या विलम्बितप्रतीतिकचरमप्रवृत्तलिङ्गादिसिद्धार्थानां बाधः।स तृतीयेऽनुसन्धेयः।तन्त्र्ण--एकादशे विचारितेन देशकालकर्त्रैक्यादेकेनैवानुष्ठानेनोभयसिद्धिरूपेण।अथ--तदुपरि द्वादशे।प्रसक्त्या--एकस्यावश्यकर्तव्यास्यानुष्ठानान्नान्तरीयकेतरसिद्धिरूपेण प्रसङ्गेन च।कर्मवर्गः--अग्निहोत्रदर्शपूर्णमासादिकर्मसमुदायः।प्रथमम्---काणडत्रयात्मकमीमांसाप्रथमकाणडे।अधइगतः--- विचारितः।तत उपरि--- प्रमाणादिप्रधानद्वादशार्थपरद्वादशाध्यायात्मकप्रथमकाणडादनन्तरम्। चतुर्लक्षणी---चतुरध्यायात्मको मध्यमकाण्डः।देवतर्था---देवतास्वरूपतद्भेदकतदुपासनतत्फलरूपदेवतानुबन्ध्यर्थप्रतिपादनपरा।।
	        6.प्राग्धर्म इत्यादि।प्राक् ---द्वादशाध्यायात्मकप्रथकाण्डे।अल्पास्थिरार्थे---अतोऽतो वा उत्तराणि श्रेयांसि भवन्ति ' इत्याद्युक्तरीत्या अल्पोऽस्थिरो नश्वरश्चार्थः फलं यस्य तस्मिन्।तदृशाराध्ययुक्ते---अल्पास्थिरवैभवयुक्तदेवताराधनरूपे।धर्मे---श्रेयस्साधनभूतेऽग्निहोत्रदर्शपूर्णमासादिकर्मसमुदाये।प्रशमितविशये----प्रसमितानन्तस्थिरफलत्वसंशयके सति।वेदाध्ययनानन्तरं साङ्गाध्ययनसामर्थ्यात् संस्कृतप्रायदेशवासाच्चापातप्रतीत्या सर्वत्रवेदार्थे संशयो जायते तत्र कर्मकाण्डे ' अपामसोमममृता अभूम ' 'अक्षय्यं हवै चातुर्मास्ययाजिनस्सुकृतं भवति ' इत्यादिभिरनन्तस्थिरफलत्वमापाततः प्रतीयते तस्यां चापातप्रतीतौ कर्मविचारानन्तरं न्यायसंस्कृतहृदयतया ऽऽवृत्तिविधानादिभिः ' अतोऽतो वा उत्तराणि श्रेयांसि भवन्ति ' 
इत्यादिवाक्यैश्चाल्पास्थिरफलत्वामिश्चयजनननिवृत्त्यायां सत्यामित्यर्थः।अथ---कर्मविचारानन्तरम्। अतः--- उक्तरीत्या उत्तरभागविचारप्रतिबन्धकपूर्वभागान्तरन्तस्थिरफलत्वापातप्रतीतिनिर्तकतदल्पास्थिरफलत्वनिश्चयजननद्वारा  हेतुभूतात् कर्मविचारादेव हेतोः।शारीरकांशे----वेदोत्तरभागार्थनुर्णयौपयिकन्यायकलापात्मके शारीरकाख्यमीमांसोत्तरांशे।बहुविधमहिम---स्वरूपतो गुणतो विभुतितश्चानन्तं स्वज्ञानेनान्तस्थिरफललाभहेतुभूतम्।ब्रह्म---स्वरूपतो गुणश्चानवघिकातिशयं वस्तु। मीमांसितव्यम् --- न्यायकसापैर्विचारितव्यम्।कृत्स्नस्वाध्यायसाङ्गाध्ययनसमुदितापातबुद्ध्यैव--कृत्स्नस्य वेदस्य शिक्षाव्याकरणाद्यङ्गयुक्ततया यदध्ययनं स्वातन्त्रोच्चारणशक्तिफलकगुरुमुखोच्चरणानूच्चारणारणरूपं तेन समुदितया सम्यगुत्पन्नया आपातबुद्ध्यैव संशयविपर्ययानुरोध्यनन्तस्थिरफलापातबुद्ध्यैव। कर्म--- पूर्वकाण्डप्रतिपाद्यं कर्मजातम्।त्यक्त्वा--स्वसमीहितसाधनं न भवतीति निश्चयेन तदनुष्टानप्रवृत्तिं विहाय। आदौ--कर्मविचारात्पूर्वमेव।ब्रह्मचिन्ताम्--शारीरकाध्ययनरूपं ब्रह्मविचारम्।किमिति न कुरुताम्--कुतो न कुर्यात्।इति चेदिति शेषः।तन्न---तन्न युक्तम्।तुल्योक्त्यबाधात्-- 'एवं तर्हिशारीरकमीमांसायामपि न प्रवर्ततां साङ्गाध्यायानादेव कृत्स्नस्य ज्ञातत्वात्, सत्यमापात प्रतीतिर्विध्यत एव तथापि न्यायागृहीतवाक्यस्यैवार्थनिश्चायकत्वात् आपातप्रतीतोऽप्यर्थस्संशयविपर्ययौ नातिवर्तते अतस्तन्निर्णाय वेदान्तवाक्यविचारः कर्तव्य ' इति चेत् तथैव धर्मविचारोऽपि कर्तव्य एवेति तुल्योक्तेरपरिहरणादित्यन्वयः।
       7.प्रावण्यमित्यादि।प्राक्--प्रथमतः।त्रिवर्गे--धर्मार्थकामरीप त्रिवर्गे।प्रावण्यम्---प्रवृत्तिस्वरसता।दृश्यत इति शेषः।अनादौ खलु संसारे त्रिवर्गप्रवणा ह्यधिकारणोऽस्मिन्नपि ह्यपवर्गे प्रवर्तन्ते नतु प्रथमत एवापवर्गपरा भवन्तीत्यर्थक्रमादित्यर्थः।उपासनाङ्गत्वतोऽपि यतनता---' कषाये कर्मभिः पक्वे ततो ज्ञानं प्रवर्तते ' इत्यादिवचनेन कर्मणामुपासनाङ्गत्वावगमादनुष्ठेययोः कर्ममज्ञानयोः पौर्वापर्यसिद्ध्या तदनुष्ठानौपयिकज्ञानद्वारेण तच्चिन्तनयोरपि पौर्वापर्यावस्यंभावात् प्रागेव कर्मविचारस्य सफलव्यापारत्वमस्तीत्यर्थः।प्रागेव कर्मविचार्स्यास्तदीति पदानि पूरणीयानि।अयप्यर्थक्रम एवान्तर्भवति।व्याख्यारूपे--वेदाख्यैकव्याख्येयव्याख्यानात्मके।अत्र शास्त्रे--पूर्वोत्तरमीमांसा शास्त्रे।असौ क्रमनियतः---प्रतिपद्यमानः पौर्वापर्यनियमः।मुख्यक्रमेण च स्यात्--- मुख्ययो र्व्याख्येययोः कर्मब्रह्मापरवेदभागयोः पाठसिद्धेन पौर्वापर्यरूपक्रमेण च स्यात्।शेषिणोः क्रममनुसृत्य हि शेषयोः क्रमो युक्त इति भावः।किंच इह--मीमांसाशास्त्रे।मानत्वादिः---प्रमाणभेदादिरूप उत्तरकाण्डे़प्युपजीव्योडर्थसमुदायः।पुरतो हि विचार्यः---उपजीवकविचारात्पूर्वमेव हि उपजीव्यो विचारिणः। अयमप्यर्थक्रमः।वतथातत्तुल्यतया।वाक्यवेद्यात्---वाक्यार्थात्।पुरतःपदार्थोविचार्यः। ' तमेमं वेदानुवचनेन ब्राह्मणा विविदिशन्ति यत्रेन ' इत्यादौ व्क्यार्तो वेदनं पदार्थो यज्ञादिरिति वाक्यार्थभूतज्ञानविचारात् पूर्वमेव पदार्थभूतकर्मविचारो युक्तः।अयमप्यर्थक्रमः।उपमेयात्---दार्ष्टान्तिकात्पूर्वम्।दृष्टान्तस्च--उपमानभूतपदार्थश्च विचार्य इति सिद्ध्म्। ' हानौ तूपायनशब्दशेषत्वात् कुशाच्छन्दस्तुत्युपगानवत्तदुक्तम् ' इत्यादौ दार्ष्टान्तिकतयोपत्ताद्विद्यानुबन्धिनो हानोपायनाद्यर्थजातात् पूर्वमेवेहि कुशाच्चन्दस्तुत्युपगानादिदृष्टान्ततयोपात्तोऽर्थसमुदयो विचारणीयः।चन्द्रमन्मुखमित्यादिषुपमानस्यानन्तरं दार्ष्टान्तिकं दृश्यत इति भावः।अयप्यर्थक्रमः।किच सविधे--समीपे।मधुयदि---लभ्येत यदि।अद्रिम्--दूरवर्तिनं दुरारौहं पर्वतम्।किमर्थं यातु---विवेकी कुतो गच्छेत्। ' अत्के चेन्मधुविन्देत किमर्थं पर्वतं व्रजेत ' इति न्यायादिति भावः।अत्कमन्तिकम्।पूर्वकाण्डेहि ज्ञानं विनापि लघुना कर्मणैव तत्तत्फललाभ उच्यते।उत्तरकाण्डे तु कर्मपरिकर्मितादेव ज्ञानात् फलप्राप्तिः प्रत्यपादि।अतो लघुपायेन फललाबे सति गुरुपायप्रवृत्यसंभवात् प्रथमं कर्म विचार्यते तत्र दोषदर्शनेन पश्चात् ब्रह्मविचार्येतेति अयमप्यर्थक्रम एव।।
      8.व्याचख्युरित्यादि।केऽपि--यावदप्रकाशीयाः।तापत्रयहतिम्--' दुःखत्रयाभिघाताज्जिज्ञासातदुपघातके ' इत्यत्र सांख्यतत्त्वकौमुद्युक्तरीत्या़ऽऽध्यात्मिकादितापत्रयाभिहतिम्।अस्मिन्काण्डे पीर्ववृत्तदं व्याचख्युः--- ब्रह्मकाण्डे ' अथातो ब्रह्मजिज्ञासा ' इति हि सूत्रेशब्दाऽर्थभूतानन्तर्यप्रतियोगित्वेनाभ्यधुः।इतरे शाङ्कराः।,ाधानानां चतुष्कम्---नित्यान्त्यवस्तुविवेकः, समदमादिसाधनसंपत्, इहामुत्रफलभोगविरागः, मुमुक्षुत्वमित्येतत्साधनचतुष्टयम्।अस्मिन्काण्डे पूर्ववृत्तं व्याचख्युरिति पूर्ववत्।तत्--उभाभ्यामुक्तमप्यानन्तर्यप्रतियोगिद्वयम्।निगमः--- ' परिक्ष्य लोकान् कर्मचितान् ब्राह्मणो निर्वेदमायात् ' 
इत्यादिरूप आगामः। कर्मचिन्ताफसं कथयति--कर्मविचारमन्तरेण न सेत्स्यतीति कथयति।सङ्गाधीतिः-- साङ्गवेदाध्यायनम्।विशयं हि सूते--नीत्यानित्यवस्तुविवेकादिकं कथंचिज्ज यदपि संशयात्मकमेव जनयति।नतु निश्चयात्मकम्।न्यायासंवलितस्य केवलाध्ययनस्य निश्चयजननासामर्थ्यात्।अत्र--साङ्गाध्ययनजनितस्शये पुरुषे। तन्त्रान्तरादेः क्वावसरः---सांख्यादितन्त्रान्तरादेः कुत्रावकाशः।साङ्गाध्ययनान्तरं न्यायप्राप्ते मीमांसाश्रवणे जाग्रति कथमप्राप्तसांख्यन्यायादिदर्शनावकाश इत्यर्थः।इह---मीमांसाभागद्वये।अयं क्रमे औचित्यस्थापितः--- यागेयतामात्रचिन्तनात् परिकस्प्यते, नपुनश्चोदनासंप्रयुक्तः---न पुनः श्रुत्या साक्षादेव विधीयते। ' परीक्ष्य लोकान् ' इति श्रुतेर्न्यायप्राप्तक्रमानुवादपूर्वकमाचार्याभिगमननियमविधिपरत्नादिति भावः।।
      9.नित्यप्राप्तस्तेत्यादि।नित्यप्राप्तस्य--विशेषसामान्यशून्यस्यात्मतत्त्वस्य।कण्ठस्थितकनकनयात्---स्वकण्ठ एव प्रति त्वदीयं कण्ठाभरणरूपं कनकं केनचिदपहृतमिति ससंभ्रमं मार्गमाणं प्रति त्वदीयं कण्ठाभरणरूपं कनकं त्वत्कण्ठ एव तिष्ठतीत्युपदिष्टे तदैव कनकं स साक्षात्कृत्य यथोपलभ्यते तन्न्यायादित्यर्थः।लब्धिः--- उपलब्धिरूपा प्राप्तिः।न त्वप्राप्तस्य प्राप्तिरित्यर्थः।निवर्त्यम्--निवर्तनीयमविद्यारूपं बन्धनम्।मिथ्याभूतम्--ननु सत्यभूतं ब्रह्मव्यतिरिक्तत्वात्।ब्रह्मण एव स्तत्यत्वाच्चेति भावः।अतः श्रुतिशकलभुवः--कर्मदिनिरपेक्षात् 'तत्त्वमसि' इत्यादिश्रुतिवाक्यखण्डजनितात्।प्रेक्षणात्---शब्दजन्यापरोक्षज्ञानात्।तन्निवृत्तिः---मिथ्याभूताविद्यारूपबन्धनिवृत्तिः। भवतीति शेशः।कर्म---पूर्वकाण्डविचाकर्यं कर्म।एवम्---उक्तरीत्या मिथ्याभूतनिवर्त्यनिवर्तने।क्वोपयुक्तम्--- कस्मिन्नंश उपयुज्यते।न कुत्रापीत्यर्थः।प्रतिभटमपि---न केवलमनुपयुक्तम्, कर्तृकरणाद्यनेकभेदात्मकत्वेन विरोधि च भवति।तत्---तस्मात्।वृत्ततोक्तिः---ब्र्मजिज्ञासां प्रति पूर्ववृत्तत्वकथनम्।अत्र---निवृत्तिरूपतया ज्ञानोपयोगयोग्ये। मदुक्ते---अस्मदुक्ते नित्यानित्यवस्तुविवेकशमदमादिसाधनसंपदादौ।प्राप्ता---युक्ता।इति प्रलापे--- एवमाद्यपन्यायमूलजल्पने।प्रतिवचनगतिः---प्रत्युत्तरदानप्रकारः।विस्तरेण भाषिता---भाष्य एव विस्तीर्णतया प्रतिपादिता।अतोऽत्र न विस्तीर्यत इति भावः।।
       10.मीमांसाया इति।कतिचन---केचन निरीश्वरीमांसकाः।मीमांसायाः--- 'अङअगानिवेदश्चत्वारो मीमांसा न्याविस्तरः ' ' पुराणन्यायमीमांसाध्रमशास्त्राङ्गमिश्रिताः ' इत्यादिप्रमाणैस्चतुर्दशविद्यास्थानेष्वेकतमत्वेन परिगणितया वेदाख्यैकव्याख्येयव्याख्यानरूपाया मीमांसायाः।कबन्धम्---शिरोरहिताधः कायमात्रस्थानापन्नं कर्ममीमांसाभागमात्रम्।जगृहुः---मीमांसात्वेन परिगृहीतवन्तः।अन्ये---शाङ्करादयः।राहुकल्पं शिरः---राहोः शिरोमात्रतया तत्तुल्यं मीमांसाशिरस्थानापन्नं ब्रह्ममीमांसाभागमात्रम्।जुगृहुः---पर्यगृह्णन्।नतु भागद्वयात्मकं मामींसाशास्त्रमधीतवेदक्रमेणाध्येयमित्यङ्गीचक्रुरित्यर्थः।भागद्वयस्य शास्त्रद्वयात्मकतद्वे चतुर्दशविद्यास्थानरूपपरिगणनविरोधादिकं भवतीत्यनुसन्धेयमिति भावः।अन्तर्विरोधप्रमुषितमतिभिः---निरीश्वमीमांसकानां कर्मैव सफलफलसाधनम् ;तदेव प्रधानमिति दुरभिमानेन कर्मकर्त्रतिरिक्तेश्वरीङीकारेकर्मप्राधान्यहानप्रसङ्गेन जीवातिरिक्तेश्वरपरब्रह्मकाण्डविषयेऽन्तर्विरोधः। शाङ्करादीनां जगन्मिथ्या, ब्रह्मैकमेव सत्यम्, ज्ञानमात्रेण बन्धनिव-त्तिः, नतु कर्मणा कश्चिदुपयोगः, अतस्तत् त्याज्यमेवेति दुरभिमानेन कर्तृकरणाद्यनेकभेदप्रतिष्ठापनेन कर्मकाण्डविषयेऽन्तर्विरोधः।एवं कर्मब्रह्मान्यतरविषयकान्तरप्रद्वेषेण प्रमुषिता निश्शेषविनाशिता मतिः प्रमाणस्वारस्यसद्युक्तिचिन्तनादिरूपा बुद्धिर्येषां तैस्तथाभूतैः।अत एव भ्रमद्भिः---सर्वमप्यर्थतत्त्वमन्यथावैपरीत्येन मन्वानैः।बाह्यकल्पैः---उभयेषामप्यन्ततः सर्वशून्यत्वपर्यवसानादुभयेऽपि किश्चित्प्रच्छन्नवेदबाह्या एवेति तादृशैः। तैः---शाबरशाङ्करादिभिः।किम्---जगदानुकुल्यं किमस्ति।अत उपेक्षणीया इत्यर्थः।स्वाध्यायाध्यायकार्त्स्न्ये--- स्वाध्यायस्य सशिरस्कवेदस्य।अध्यायः---अध्ययनम्।तस्य कार्त्स्न्ये---शिरः पर्यन्त यावद्वेदविषयत्वे।कृत्स्नस्यैव वेदस्याध्येयत्व इति यावत्।सिद्ध इति शेषः।स्वाध्यायोऽध्येतव्य इति विधौ स्वाध्यायश्ब्दस्य सशिरस्कवेदपरत्वात् एकदेशाध्यायनस्य निष्प्रप्रमाणकत्वात् यावद्वेदाध्ययनस्यैव सर्वैरपि प्रामाणिकैपङ्गीकरणीयत्वे सिद्ध इति भावः। स्वविधिपरविधिप्रेरणा तावदास्ताम्---स्वाध्यायोऽध्येतव्य इत्यध्ययनविधिप्रयुक्तमध्ययनमिति कौमारिलाः। ' अष्टवर्षं ब्राह्मणमुपनयीत तमध्यापयेत् ' इत्यध्यापनविधिप्रयुक्तमित्यन्ये।एवं मतभेदेनाध्यायनविषये स्वविधिना वा प्रेरणाऽस्तु।परविधिना वा प्रेरणाऽस्तु।परक्षद्वयेऽपि नास्मदभिमतहानिरिति भावः।स्वाभिमतमेवोच्यते---कृतधियः कृत्स्नापातप्रतीतौ कृत्स्नचिन्तां किमिति न 
कुर्यः---आपातप्रतीतार्थनिर्णयौपयिकरविचारसमर्थाः कृत्स्नस्य पूर्वोत्तरयावद्वेदभागार्थस्यापातेन संशयविपक्ययानिरासककेवर्थावगाहनमात्रेण प्रतीतौ बुद्धौ साङ्दाध्ययनसंस्कृतप्रायदेशवासादिभिर्हेतुभिः सत्यामिति शेषः।कृत्स्नस्यापाततः प्रतिपन्नस्य पूर्वोत्तरभेदभागार्थस्य चिन्तां पूर्वोत्तरमीमांसाध्ययनरूपां कुतो न कुर्यः।कणडुलितानि सर्वाण्यपि ह्यङ्गानि विकर्ष्यन्तेस न तु कानिचित्।व्याख्येयव्याख्यानयोः कृत्स्नाध्ययनसंसिद्धो कथं व्याख्यानयोः पोर्वापर्यं न सिध्यतीति हृदयम्।।
       11.प्राधीतस्येत्यादि।प्राधीतस्य---साङ्गसशिरस्कतया़ऽधीतस्य वेदस्य।एकरूपप्रयतननियतात्--- आपातप्रतिप्रन्नार्थनिर्मयौपयिकन्यायानुसन्धानार्थत्वेनैकरूपं यत्प्रयतनं प्रव-त्तिः, तन्नियतात् तदनुबद्धात्। एकरूपोपकारात्---संसिग्धवाक्यार्थव्यक्तिकरणरूपात्   ' धर्त प्रतीयमाने तु वेदेन करणात्मना। इतिकर्तव्याताभागं मीमांसा पूरयिष्यति।। ' इत्युक्तादुपकारविशेषात्।विद्यास्थानेक्यसिद्धौ--- ' मीमांसा न्यायविस्तारः ' इत्यादिभिश्चतुर्दश विद्यास्थानेष्वन्यतमत्वेन परिगणितस्य मीमांसाख्यस्य विद्यास्थानस्यैक्यसिद्धौ सत्याम्।क्रमनियतियुताकाङ्क्ष्या---क्रमविशेषनियतियुक्ताकाङ्क्षावशादेव।एकप्रबन्ध्यम्---प्रबन्धैक्यमपि परिकल्प्यते।आवान्तरविषयफलाद्यन्यता अधाययादिष्विवात्राप्यभेत्त्त्री---अवान्तरार्थतन्निर्णयरूपफलभेदः, अध्यायषट्कद्विकपादपेटिकाधिकरणेषु विद्यमानोऽपि यता प्रबन्धैक्यं न भिनत्ति, तथा ब्रह्मकाण्डेऽपि अवान्तरार्थादिभेदः प्रबन्धैक्यभेदको न भवतीत्यर्थः।नहि प्रमाणभेदादिद्वादशावान्तारार्थभेदः, तन्निर्णयरूपफलभेदो वा उपदेशातिदेशरुपावान्तरार्थतन्निर्णयरूपफलभेदो वा उत्तरकाण्डे सिद्धसाध्यरूपावान्तरार्थतन्निर्णयरूपफलभेदो वा प्रतिपेटिकाधिकरणमवान्तार्थादिभेदो वा अध्यायानां षट्कयोर्द्विकयोः पादानां पेटिकानामधिकरणानां च प्रबन्धैक्यं भिनत्तिः, तद्वत्कर्माब्र्हमरूपावान्तरार्थादिभेदो मीमांसारूपविद्यास्थानविभेदको न भवतीति भावः। कर्तृबेदस्तत्तुल्यः---एकमेवप्रबन्धेऽवान्तरभागयोः प्रणेतृभेदोऽपि अवान्तर्थादिभेदवदेव प्रबन्धैक्यभेदको न भवतीत्यर्थः।दृश्यते हि धूर्तस्वामिकपर्दिभ्यामेककल्पशूत्रवृत्तिबागप्रणयनम्।एवं भोजराजलक्ष्मणसूरिप्रणीते चम्पुरामायणेऽन्यत्र च द्रष्टव्यम्।अर्थे विरोधः कलिवलकलुषाः कल्पितः---पूर्वोत्तरमीमांसयोः शिष्याचार्यभूतजैमिनिव्यासप्रणीतयोर्वस्तुतोऽविरुद्धार्थयोरपि सतोः परस्परमर्थे विरोधः कलिविलकलुषितैर्महासाहसिकरर्वाचीनैरारोपितो नतु वास्तव इति भावः।।
        12.तत्तद्वैशिष्टभेदादित्यादि।पूर्वभागे---पूर्वकाण्डे। तत्तद्वैशिष्ट्यभेदात्--'इन्द्राय राज्ञे ' इन्द्रायाधि-
राजाय' इत्यादिषु वैशिष्ट्यं विशिष्टस्य भावो विशेषणं राजत्वाधिराजत्वादिरूपं तस्य भेदात्। देवता- उद्देश्यदेवता। भिदुरा अगणि इति यत्- भिन्न निर्णीतेति यत्। किंच। संज्ञावैषम्यमात्रादपि-इन्द्रमहेन्द्रादि-
शब्दभेदमात्रादपि। देवता भिदुरा अगणीति यत्। इयता-एतावद्वचनमात्रेण। अधीतयष्टव्यभङ्गः कथम्----
विधिवाक्याधीतहविरूद्देश्यदेवतानिरासोऽस्तीति कथमुच्यते। हविषां प्रयोगे--हविः प्रदाने। उक्तिभिन्ने--- विशेषणभेदनामधेयभेदोक्तिभ्यां विभक्ते सति।इहायमुद्देश्याकारभेदो हि---उद्देश्याकारभेद एव ह्यत्र प्रतिपाद्यते। न पुनः स्वरूपभेद इत्यर्थः। ' द्रव्यदेवतासाम्ये द्रव्यं बलीयः ' इति जैमिनिसूत्रे प्रतिपादितं देवताया दैर्बल्यं तु अक्षवेद्यात् द्रव्यतः---विलमबित शास्त्रगम्यहविष्टकादपि,अविलम्बितप्रत्यक्षगम्यस्वरूपात् द्रव्यात्।नितिचरमताय- विलिम्बितशास्त्रगम्यस्वरूपश्रेयस्साधनत्वादिधर्मोभयकत्वेन चरमबुद्धिविषयता दृश्यते।प्रातीतिकमेव, न तु स्वरीपाभावनिबन्धनमितिभावः।।
       13.जैमिन्युक्तमित्यादि।इह---शारीरकशास्त्रे।सूत्रकारैः---साक्षात्सूत्रप्रणेतृभिरेव।जामिन्युक्तं बहुविधं विरुद्धं दर्शितम्--- ' ब्राह्मेण जामिनिरूपन्यासादिभ्यः '  ' भावंजामिनिर्विकल्पामननात् '  'शेषत्वापुरुषार्थवादो यथान्येष्विति जैमिनिः '  'धर्मं जैमिनिरत एव 'इत्यादिषु जैमिन्युक्तं बहुविधमर्थजातं विरुद्धमिति प्रदर्शितम्।तस्मात् कारणात्।अत्र---भागद्वये।एकशास्त्र्यम्---एकशास्त्रात्मकत्वम्।हठकृतम्--हठाकृतम्, निरस्तमित्यर्थः।इकि न---एवं वक्तुं न युक्तम्।ब्रह्मसंवाददार्ढ्यात्---तैरेव सूत्रकारैः 'परं जैमिनिर्मुख्यत्वात्' इतिसूत्रेण जैमिनेरि शारीरकशस्रप्रधानार्थभूतब्रह्माभ्युपगमदार्ढ्यस्य प्रदर्शितत्वादित्यर्थः।तर्हि विरोधाभासप्रतिपत्तेः का गतिरितिचेत् तत्राह---तत्तत्तात्पर्यभेदैर्विहतिपरिहतिपरिहृतिः काण्डवत्काण्डयोः स्यात्---तत्तदिविषय -समुचिततात्पर्यभेदकल्पनैरापातप्रतीतिविरोधपरिहारो यथैकस्मिन्नेव काण्डे क्रियते, तथा द्वयोरपि 
काण्डयोर्विरोधाभासपरिहारः संभाव्यते।न तावता शास्रैक्यं भेत्तुं प्रयतितव्यम्।अतिस्फुटविरोधे देवतााधिकरणादौ कथं परिहारइत्यत्राह---बाह्यक्षेपार्थगूढाशयवचनभवभवद्भ्रान्तिशान्त्यादिसिद्धेः --- प्रत्यक्षैकप्रमाणका हि बाह्याः स्वदर्शनरीत्याऽप्रमाणिकदेवताराधनरूपतया तत्प्रधानकं वेदविहितं कर्म हेयमिति वदन्ति।एवंवदतां वेदब्राह्यानां क्षेपो निरासः, अर्थः प्रयोजनं यस्य ताद्दशम्, अत एव गूढाशयं छादिताकूतं यत् जैमिनेर्देवताधिकरणे 'अपि वा शब्दपूर्वत्वाद्यज्ञकर्म प्रधानं स्यात्' इति देवतापेक्षया कर्मप्राधान्यपरं वचनं, तेन भवन्त्याः--- उत्पद्यमानायाः।भ्रान्ताः---जैमिनिनैव देवतानिरासात् देवता नास्तीत्येवं रूपमूढजनभ्रमस्य। शान्त्यादिसिद्ध्यर्थत्वाद् बादरायणेन जैमिनिमतनिरासस्येत्यर्थः।'मध्वादिष्वसमभवादनधिकारं जैमिनिः' इत्यादिना स्फुटदेवताङ्गीकार एव जैमिनि र्बाह्यनिरासाय कर्मप्राधान्यं प्रतिपादयाञ्चकार।बादरायणस्तु जैमिन्याशयमविजानतामन्यपरजैमिनिवचनेन देवतानिरासबुद्धिर्माभूदिति शरीरके देवताधिकरणे जैमिनिपक्षं निराचकार। न चैतावता तयोरान्तरविरोधसंभव इति।।
	         14. आक्षिप्येत्यादि। इह-- शारीरकाण्डे। पूर्वकाण्डप्रणीताः कतिचिन्नयाः-- कर्मकाण्डे स्मृत्यधिकरणादिव्युत्पादिता श्रुतिविरुद्धार्थस्मृत्यनादरणीयतादयो न्यायाः। आक्षिप्य स्थापनीयाः--  'स्मृत्यनवकाशदोषप्रसङ्ग इति चेन्नान्यस्मृत्यनवकाशदोषप्रसङअगात्' इत्याद्यधिकरणेषु कुतश्चित्कारणविशेषादाक्षिप्य स्थापनीयाः। केचित्-- केचन तत्क्रतुन्यायादयः। व्युत्पदानीयाः-- अत्रैव समर्थनीयाः। क्वचित्--  समन्वयाधिकरणादौ।  औत्सर्गिकस्य----  सामान्येन प्रवृत्तस्य पूर्वकाण्डार्थवादाधिकरणसिद्धार्थवादानां विध्येकवाक्येन प्रामाण्यमित्यस्यार्थस्य।  अपवदनं ख्याप्यम्-- निरतिशयानन्दरूपब्रह्मविषयार्थवादानां स्वतःपुरुषार्थभूतप्रतिपादनसामर्थ्याद् विध्येकवाक्यत्वमन्तरेणापि पुरुषार्थपर्यवसायित्वमिति विशेषधर्मपुरस्कारेण निषेधरूपोऽपवादः प्रतिपाद्यः। इत्थं सर्वत्र चिन्ताक्रम इति समतां वीक्ष्य -- एवमेवैककाण्डाध्यायेष्वपि न्यायप्रवृत्तिप्रकार इति तद्रीतेर्भिन्नकाण्डयोरपि तुल्यतां प्रसमीक्ष्य। मध्यस्थदृष्ट्या-- क्वचित् पक्षपातं विना। शास्त्रैक्ये-- त्रिकाण्ड्या मीमांसाया एकशास्त्रात्मकत्वे विषये। पौनरुक्त्यप्रभृतिपरिहृतिः-- आपातप्रतीतपौनरुक्त्यादिदोष परिहारः। सावधानैर्विभाव्या -- अवहितबुद्धिभिर्विचिन्त्यतामिति।।
	15.     वृत्तिग्रन्थे त्विति। वृत्तिग्रन्थे तु-- बोधायनप्रणीतब्रह्मकाण्डवृत्तिग्रन्थे। षोडशाध्यायी -- कर्मकाण्डस्था द्वादशाध्यायाः सङ्कर्षकाण्डस्था श्चत्वारोऽध्यायाश्चेति षोडशाध्यायात्मा ग्रन्थः। जैमिन्युपरचिततयोपात्ता-- 'संहितमेतच्छारीरकं जैमिनीयेन षोडशलक्षणेनेति शास्त्रैकत्वसिद्धिः' इत्यादौ जैमिनीयेनेत्युक्त्या जैमिनिप्रणीततयोपात्ता। सङ्कर्षः काशकृत्स्नप्रभव इति तत्त्वरत्नाकरोक्तिः कथम्-- 'षोडशाध्यायात्मके शास्त्रे द्वादशाध्यायेभ्य उपरि चत्वारोऽध्यायाः सङ्कर्षसंज्ञाः। सोऽयं सङ्कर्षाख्यः प्रबन्धः काश्कृत्स्नाख्यमहर्षिप्रणीतः' इति भट्टपराशरोक्ततत्त्वरत्नाकराख्यग्रन्थस्थं वचनं कथमुपपद्यते। एकस्यैव सङ्कर्षाख्यस्य ग्रन्थस्य जैमिनीयत्वं काशकृत्स्नप्रणीतत्वञ्च कथमुपपन्नमिति शङ्का। अत्र ब्रूमः -- अस्मिन्नाक्षेपे प्रत्युत्तरं वदामः। इह-- सङ्कर्षाख्यग्रन्थविषये। वयम्-- उभयोरपि विश्वासशालिनो वयम्। सदुक्तौ -- सतोः प्रामाणिकतमयोर्बोधायनभट्टपराशरयोर्वचने। किञ्चित्-- बोधायनवचनं वा भट्टपराशरवचनं वा किमपि। मुधा-- निर्वाहसंभवेऽपि दुराग्रहान्निरर्थकतयैव। बाधितुम्-- अन्यतरवचनेनान्यतरवचनं वा विरोद्धुम्। नार्हाः-- न योग्याः।
	      निर्वाहस्तु -- द्वयोरपि वचनयोः सार्थक्यसम्पादनप्रकारस्तु। क्वचिदुपचारादेकतात्पर्ययोग इति घटते हि --    जैमिनीयपदे वा काशकृत्स्नप्रभवपदे वा एकस्मिन्पदे प्रवक्तृपरत्वेनोपचारवृत्त्या तदितरपदे प्रणेतृपरत्वेन मुख्यवृत्त्या चाविरुद्धतात्पर्यसंभव इति युज्यते हि। जैमिनीयपदस्य जैमिनिप्रणेतृक इत्यर्थं परिकल्प्य काशकृत्स्नप्रभवपदस्य काशकृत्स्नप्रवक्त्तृत्वं परिकल्प्य पदद्वयस्य सङ्कर्षे योजनायां जैमिनिप्रणेतृकः काशकृत्स्नप्रवक्तृकः सङ्कर्षं इत्यविरुद्धतातापर्यसंभवः। यद्वा  जैमिनीयपदस्य जैमिनिप्रवक्तृक इत्यौपचारिकार्थत्वे काशकृत्स्नप्रभवपदस्य प्रणेतृपरतया मुख्यार्थत्वलयोगेन सङ्कर्षः काशकृत्स्नप्रणेतृकौ जैमिनिप्रणेतृकद्वादशाध्यायसंबन्धाज्जैमिनिप्रणीतप्राय इत्यविरुद्धार्थतातापर्यसंभवः। अत उभयथापि निर्वाहो घटत इति भावः।।
	        16. सौत्रीत्यादि । ब्रह्मकाण्डे सौत्री -- ब्रह्मकाण्डसूत्रसंबन्धिनी। संख्या शुभाशीः --  कादयो नव, टादयो नव; पादयः पञ्च, यादयोऽष्टाविति संख्यानप्रकारः।एकस्थानं प्रथमम्, दशस्थानं द्वितीयम्, शतस्थानं तृतीयम्। एवं च यादिषु शकारस्य पञ्चमत्वादेकस्थाने शतस्थाने च पञ्चत्वसंख्यानिवेशः। पादिषु भकारस्य चतुर्थतया दशस्थाने चतुष्ट्वसंख्यानिवेशः। 
तथा च पञ्चचत्वारिंशदुत्तरपञ्चशतरूपा सूत्रसंख्येत्यर्थः। शुभाशी रित्यानुपूर्वी मङ्गलार्था। अधिकृतिगणना--  ब्रह्मकाण्डस्थाधिकरणसंख्या।  चिन्मयी --  कादिषउ चकारः षष्ठः।  अत एकस्थाने षट्त्वसंख्यनिवेशः। मकारस्तु पादिषु पञ्चमः,एवं च दशस्थाने पञ्चत्वसंख्यानिवेशः। यकारस्तु यादिषु प्रथम इति शतस्थाने एकत्वसंख्यानिवेशः। तथा च षट्पञ्चाशदुत्तरशतरूपाऽधिकरणसंख्येत्यर्थः। अत्रापि चिन्मयीत्यभ्यर्हितार्थत्वायानुपूर्वीविशेषः। तादर्थ्ये --  पूर्वाधिकरणशेषत्वे। अन्तरत्वेऽपि --  समनन्तरत्वे सत्यपि।  अल्पसारैः --  पृथगधिकरणनिमित्तप्रयोजनाल्पत्वे सति  अधिकरणभिदा  पूर्वाधिकरणादुत्तरसूत्रस्याधिकरणान्तरता।  न प्रकल्प्या --  न कल्पनीया। एतेन 'अत्ताचराचरग्रहणात्' इत्यधिकरणे  'गुहां प्रविष्टौ' इत्यादिसूत्रस्य परपक्षिभिः पृथगधिकरणत्वकल्पना उपरितनसूत्रेषु च तथाकल्पनाऽपन्यायमूलेति भावः। अक्षोर्म्याशाहिकाष्ठाद्विरदमुनिवसूर्म्यद्रितत्त्वातिशक्वर्यक्षैरक्षैः प्रयादैरसैरिह पादनीतिप्रबन्धो भवति --  अक्षाण्येकादश, इन्द्रियाणामेकादशत्वात्। ऊर्मयः--  कामक्रोधलोभमोहमदमात्सर्यरूपाः षट्। आशाः--  प्राच्यादयोऽष्टावधश्चोर्ध्वञ्चेति दश।  अहयः --- तक्षकहुलिकादयो महसर्पा अष्टौ। काष्ठा दिशः , ताः पूर्ववद्दश। द्विरदाश्चाष्टावैरावतादयः सुप्रतीकान्ता दिग्गजाः। मुनयः --  ऋषयोऽत्र्यादयः प्रसिद्धाः सप्त।वसवश्चाष्टौ  वसव  इत्यादिप्रसिद्धा अष्टौ।  ऊर्मयः  पूर्ववत् षट्।  अद्रयो  हिमवदादयो मेरुणा सहाष्टौ।  तत्त्वानि  ' अष्टौ प्रकृतयः षोजश विकाराः पञ्चविंष आत्मा भवति' 'तं षड्विंशकम्' इत्यादिषु प्रसिद्धानि अचिच्चिदीश्वररूपाणि तत्त्वानि षड्विंशतिसंख्याकानि।  अतिशक्वरी ' उक्तात्युक्ता तथा मध्या प्रतिष्ठान्या सुपूर्विका'  इत्यादिच्छन्दस्तु पञ्चदशस्थाननिवेशात्  अतिशक्वरीति  पञ्चदशसंख्योच्यते। अक्षाणि  इन्द्रियाणि पूर्ववदेवैकादश। पुनरप्यक्षाणि --  इन्द्रियाण्येकादश।  प्रयाजाः  पञ्च।  रसा मधुरादयः षट्। एकैकपादाधिकरणानामेकैकसंख्यानिवेशक्रमेणाक्षादिरसान्तसंख्याभिः शारीरकस्थषोडशपादानामधिकरणनिबन्धनं कृतमित्यर्थः।।
	      17. शास्त्रं त्वेतदित्यादि।  एतत् शास्त्रम् --  शारीरकाख्यं शास्त्रम्।  तुः  पादपूरणे।  समन्वित्यविहतिकरणप्राप्तिचिन्ताप्रधानैः --  समन्वयाविरोधसाधनफलविचारप्रधानैः।  अध्यायैः--  चतुर्भिरध्यायैः। षोडशाङ्घ्रि ---   षोडशाङ्घ्रयः पादा यस्य तत् षोडशाङ्घ्रि। प्रत्यध्यायं चत्वारः पादा इत्यध्यायचतुष्टयात्मकस्य शास्त्रस्य षोडश पादा इत्यर्थः।  षट्कभेदादिनीत्या --  कर्मकाण्ड उपदेशषट्कमतिदेशषट्कमिति पूर्वोत्तरषट्कयोर्यथा भेदः, तथेत्यर्थः। आदि शब्देन काण्डद्वयसिद्धपादाध्यायादिभेदो विवक्षितः।  द्विकयुगभिदुरम् --  विषयद्विकं विषयिद्विकं साध्यद्विकमित्युक्तयोः पूर्वोत्तरद्विकयोर्युगं तेन च  भिदुरम् --- अवान्तरभेदवद् भवति, द्विकद्वयं च वर्तत इत्यर्थः।  तत्र --  द्विकद्वये। आद्यम् --  प्राधमिकं द्विकम्।  सिद्धं विषयं वक्ति --   सिद्धरूपं विषयरूपं च ब्रह्म प्राधान्येन प्रतिपादयति।  परमपि--  उत्तरद्विकमपि।  तत्प्रतिद्वन्द्वियुग्मम्--  तयोः सिद्धविषययो र्यौ प्रतिद्वन्द्विनौ प्रतिकोटिभूतावुपासनप्राप्तिरूपौ साध्यविषयिणौ तयोर्युग्मं द्वयम्। वक्तीत्यनुकर्षः।प्राधान्येन प्रतिपादयतीत्यर्थः। तथा च पूर्वद्विकं सिद्धविषयपरम्, उत्तरद्विकं साध्यविषयिपरमित्यर्थः। तत्रापि  -- उत्तरद्विकेऽपि।  स्वप्राप्तेः साधनं च स्वयमिति --   स्वप्राप्तिरूपमोक्षस्य स्वयमेव साधनमिति, उपासनाविषयत्वेन सिद्धप्रापकतया, प्राप्तिरूपानुभवविषयत्वेन सिद्धप्राप्यतया सिद्धप्राप्यतया चेत्यर्थः।    परं ब्रह्म-- पूर्वद्विकप्रधानप्रकतिपाद्यं परं ब्रह्मैव। अप्राधान्येन  चिन्त्यं हि --  विचार्यम्। तथा च उत्तरद्विकस्योपासनप्राप्तिप्रधानत्वेऽपि, अप्राधान्येन ब्रह्मप्रतिपदनाप्रहाणात् सर्वस्यापि शास्त्रस्य ब्रह्मविचारात्मकत्वं नापैतीति भावः।।
	       18.  तत्राद्य  इत्यादि।  तत्र --  शारीरकशास्त्रे।  आद्ये --  प्रथमाध्याये। अत्यन्तगूढाविशदविशदसुस्पष्टजीवादिवाचः --- पादचतुष्टये क्रमेणास्पष्टतरजीवादिलिङ्गकश्रुतिवाचः,
अस्पष्टजीवादिलिङ्गकश्रुतिवाचः, स्पष्टजीवादिलिङ्गकश्रुतिवाचः, स्पष्टतरजीवादिलिङ्गश्रुतिवाचश्च।
चिन्तितानीत्यन्ते  श्रूयमाणस्य पदस्य लिङ्गविपरिणामेन चिन्तिता इति लाभः। पश्चात् --तदन्तरं द्वियाध्याये।
 स्मृत्यादिकैरक्षतिः, अहितहतिः, अभ्रेन्द्रियादेः कार्यता च --  प्रथमाध्यायप्रतिपादितस्य श्रुतीनां ब्रह्मणि समन्वयस्य कपिलयोगस्मृत्यादिभिर्विरुद्धार्थैरभिभवपरिहारः प्रथमपादे।  अहितानां  सांख्यवैशेषिकादीनां  हति  र्निरासो द्वितीयपादे।  अभ्रस्य -- आकाशस्य,  इन्द्रियादे रिन्द्रियाणां मुख्यप्राणादीनां च कार्यता ब्रह्मकार्यताप्रकारस्तृतीये चतुर्थे च। इतीमेऽर्थाश्चिन्तिता इत्यनुकृष्टेन पूर्ववद्योजना। तृतीये भवभृदितरयोर्दोषादोषौ भक्तिरङ्गानि च तृतीयेऽध्याये भवभृदितरयोः संसारिजीवेश्वरयोः क्रमेण दुःखानुभवतदभावरूपौ  दोषादोषौ  प्रथम द्वितीयपादयोः, तृतीयपादे 
भक्तिशब्दवाच्योपासना, चतुर्थपादे कर्माद्यङ्गानि च  चिन्तितानी त्यनुकर्षः। अथ -- तदुपरि।  अन्तिमे--  चतुर्थाध्याये।  उपासाऽऽरोहप्रभावोत्क्रमसरणिफलानि चिन्तितानि-- उत्तरपूर्वपापाश्लेषविनाशरूप उपासनानुष्ठानप्रभावः, देहादुत्क्रान्तिर्द्वितीये, अर्चिरादि सरणिस्तृतीये, परज्योतिरुपसम्पत्तिप्रकाररूपं फलं चतुर्थपाद इतीमानि क्रमेण विचारितानीत्यन्वयः।।
	          19. स्रष्टेत्यादि। स्रष्टा --  जन्माद्यधिकरणविषयवाक्ये 'यतोवा इमानि भूतानि जायन्ते'  इत्यादिना, ईक्षत्यानन्दमयाधिकरणयोः 'बहु स्याम्'  इत्यारभ्य 'इदं सर्वमसृजत' इति च जगत्स्रष्टृत्व प्रतिपादनात् प्रथमपादे जगत्स्रष्टृत्वेन परमात्मा वेद्यः।  देही -- अन्तर्याम्यधिदैवेत्याध्यधिकरणेषु सर्वशरीरत्व-
प्रतिपादनाद्  द्वितीये  पादे  सर्वदेहित्वेन  वेध्यः।  स्वनिष्टः ---भूमाधिकरणविषयवाक्ये  'स भगवः कस्मि--
न्प्रतिष्ठितः इति,'स्वे महिम्नि'  इत्यादिप्रतिपादनात्  अनन्याधारत्वेन  तृतिये वेध्यः । निखधिमहिमा --
आनुमानिकाधिकरणे  'पुरुषान्न  परं किंचित्सा काष्ठा सा परागतिः'  इत्यादिना,वदतीतिचेदिति  सूत्रविषयवाक्ये
'अनाध्यनन्तं महतः परं ध्रुवम्'   इत्यादिना च भगवन्माहात्म्यप्रतिपादनाज्जगन्निमितोपादानत्वप्रतिपादनेन
प्रकृत्यधिकरणे सर्वज्ञत्व सर्वशक्तित्वादिप्रतितेश्च चतुर्थपादे निरवधिमहिमत्वेन वेध्यः। अपास्तवाधः -- स्मृतिपादे
कापिलादिविरुद्वार्थस्मृतिविरोधानां  युक्तयाभासमूलकविरोधानां च निरसनादपास्तबाधत्येन पञ्चमे पादे वेध्यः।
श्रिताप्तः --तर्कपादे बुद्वादिरूपेण  तामसानामनाप्तोsपि पाञ्चराज्त्राधिकरणे पाञ्चकालिकवृतीनामाप्त इति
वक्ष्यमाणत्वात् श्रिताप्तत्वेन षष्ठे वेध्यः। रवात्मादेरिन्द्रियादेरुचितजननकृत् ---  वियत्पादे स्वरूपविकारजनन प्रतिपादनाज्जीवात्मनः स्वभावविकाररूपजननप्रतिपादनाच्च वियदात्माद्युचितजननकृत्त्वेन सप्तमे वेद्यः।  खात्मादेरुचितजननकृदिति  योजना।  इन्द्रियादेरुचितजननकृत् --  तथा प्राणा िति पादे इन्द्रियाणां मुख्यप्राणस्य च जननप्रतिपादनादिन्द्रियाद्युचितजननकृत्त्वेनाष्टमे वेद्यः। निर्दोषत्वादिरभ्यः --  'नस्थानतोऽ परस्योभयलिङ्गं सर्वत्रहि' इत्याद्यधिकरणेषु निर्दोषत्वकल्याणगुणाकरत्वप्रतिपादनात् निर्दोषत्वादिरम्यत्वेन दशमे वेद्यः।  बहुभजनपदम् --  गुणोपसंहारपादे नानाविधोपासनविचारणाद् बहुभजनपदत्वेनैकादशे वेद्यः।  स्वार्हकर्मप्रसाद्यः --  गृहस्थादिषु चतुर्ष्वप्याश्रमिषु स्वस्वाश्रमधर्माङ्गिका विद्येति पुरुषार्थपादे प्रतिपादनात् स्वार्हकर्मप्रसाद्यत्वेन द्वादशे वेद्यः।  पापच्छित् --  आवृत्तिपादे 'तदधिगमउत्तरपूर्वाघयोरश्लेषविनाशौ तद्व्यपदेशात्' इत्यधिकरणे विद्यानिष्ठस्योत्तरुपूर्वाघाश्लेषविनाशप्रतिपादनात् पापच्छित्त्वेन त्रयोदशे वेद्यः।  ब्रह्मनाडीगतिकृत् ---' वाङ्मनसि'   इत्यादिपादे उत्क्रान्तस्य चेतनस्य 'तदोकोग्रज्वलनं तत्प्रकाशितद्वारो विद्यासामर्थ्यात्तच्छेषगत्यनुस्मृतियोगाच्च हार्दानुगृहीतः शताधिकया'  इति सूत्रेण हार्दानुग्रहेण ब्रह्मनाडीप्रवेशनात् ब्रह्मनाडीगतिकृत्त्वेन चतुर्दशे वेद्यः। अतिवहन् --  अर्चिरादिपादे भगवन्नियुक्तैरर्चिरादिभिरतिवहनप्रतिपादनोपपादनादतिवोढृत्वेन पञ्चदशे वेद्यः।  साम्पदः--  'संपद्याविर्भावः'  इत्यादिपादे मुक्ताय भगवता परमसाम्यप्रतिपादनोपपादनात् साम्यदत्वेन षोडशो वेद्यः। एवमत्र शास्त्रे सर्वेष्वपि पादेषु स्रष्टृत्वादिरूपैः परमात्मैव वेद्य इति निखिलमपीदं शास्त्रं ब्रह्मपरमेवेति भावः।।
	        20.  विध्युक्त्येत्यादि। इहास्मिन्लोके केचन विचक्षणाः  विध्युक्त्या --
	          ' आप्तस्य हितकामस्य नियोगं केचिदूचिरे। भाष्यकारोऽपि भगवानेतमेवान्वमन्यत।।' 
   इत्युक्तरीत्या हितकामाप्तनियोगरूपस्य  विधेः --  संबन्धिन्या,  उक्त्या -- स्वाध्यायोऽध्येतव्य इत्यादिरूपया। प्रेरिताः सन्त इति शेषः।  वेदान् --  चतुरोऽपि वेदान्। शाखाभेदबहुत्वपरं वा बहुवचनम्। अधीत्य --- स्वतन्त्रोच्चारणयोग्यताऽक्षरराशिं गृहीत्वा। विधिबलविरतौ -- अध्ययनविधेरक्षरराशिग्रहणपर्यन्तत्वात् तावताऽध्ययनविधिप्रेरणस्य विरामेऽपि।  अन्यजाद्रागादेव --  साङ्गाध्ययनादिजन्यापातप्रतीति मूलसंदेहसंभूतान्निर्णयाभिलाषादेव हेतोः।कृत्सनं मीमांसमानाः- कृत्स्नमपि वेदार्थं विचारयितुं प्रवृत्ताः।क्रमशः-
अधीक्रमेण कर्म काण्ठंविचार्य। परह्मचिन्तां तरन्ति -ब्रम्हविचाररूपवेदान्दशास्राध्ययनं प्राप्नुवन्ति। अस्मिन् तुर्ये युगे प्राप्ते --- प्राणिनामायुः प्रज्ञाशक्त्यादिसंकोचके चतुर्थे कलौ युगे प्राप्ते सति। कतिचन कृतिनः -- केचिदुचितकारिणः। परिमितबलधीप्राणतद्विघ्नदृष्ट्या --परिमितानामल्पीयसां बलधीप्राणानां  शक्तिबुद्ध्यायुषां तद्विघ्नानां रोगदारिद्र्यादीनां च दृष्ट्या पर्यालोचनया।  कालक्षेपाक्षमत्वम् -- दीर्घकालविलम्बासहिष्णुत्वेन। शीघ्रं --- कर्मकाण्डाध्ययनविलम्बाभावेन शीघ्रमेव व्युत्क्रमेण। अन्ते --मुख्यभूते वेदान्तविचाररूपे मीमांसाचरमभागे। रमन्ते -- आसज्जन्ते। 
अनुक्रमानुपपत्तिशङ्काभावे न्यायानुसारादनुक्रमेणैव श्रोतव्यम्। तच्छङ्कायां पुनः प्रधान विरोधपरिहाराय व्युत्क्रमेणापि श्रवणमस्त्येवेति न विरोध इति भावः।।
		         21. रागादित्यादि। रागान्मीमांसते चेत् -- आपातप्रतीतिमूलकान्निर्णयरागादेव विचारे प्रवर्तते चेत्। इह -- विचारे। स्वयं यतताम् --घृष्टानां पण्डितमन्यानां पुस्तकावलोकनाद्युपायेन कर्मब्रह्मचिन्ताया विलोकनात् तथैव पुस्तकावलोकनाद्युपायेन मीमांसापरिज्ञानमात्मनः संपादयतु।  गुरूक्त्या किम् --- गुरूक्त्या गुरूपदेशेन।  किम् -- किं फलं लभ्यते। इतिचेन्न ----इत्युच्यतेचेन्नैतद्युक्तम्।  ब्रह्मज्ञानाप्तये गुर्वभिगमनविधेः -- 'तद्विज्ञानार्थं स गुरुमेवाभिगच्छेत्' इति  ब्रह्मज्ञानार्थं गुर्वभिगमनविधानात्। तेन तत्त्वोपदेशात् --- गुरुणैव तत्त्वोपदेशदर्शनाच्च हेतोरित्यर्थः। किं च सद्विद्याऽऽचार्यवत्त्वे परब्रह्म वित्तिं प्रथयति --- सद्विद्या पुनः 'आचार्यवान्पुरुषो वेद' इति वचनेनाचार्योपदेशवत्त्वे सत्येव परब्रह्मज्ञान संभावितं प्रकाशयति। मतुपा सम्यगुपासनं विवक्ष्यत इति चिन्तामणिः। तथा --- उक्तश्रुतितुस्यतया।  अन्यापि --  अन्या श्रुतिरपि। आचार्यादित्यधीते --'आचार्याद्धैव विदिता विद्या साधिष्ठं प्रापत्' इत्यधीते।आचार्योपदेशादेव विदिता विद्या साधुतमत्वं प्रापयेदिति प्रतिपादयतीत्यर्थः। असौ --  'तद्विज्ञानार्थं स गुरुमेवाभिगच्छेत्' इति श्रुत्यक्षरराशिः। नीतिविद्भिः --- न्यायवेदिभिः। नियमविधिर्वनिश्चितः --- अप्राप्तार्थत्वाभावात् नापूर्वविधिः, न च परिसंख्या, अपितु नियमविधिरेवेति निर्णीत इत्यर्थः।।
	         22. सिद्धे व्युत्पत्तिरित्यादि।  आद्या व्युत्पत्तिः --- प्राथमिकः शक्तिग्रहः।  सिद्धे न भवति -- वृद्धव्यवहारादन्यत्र व्युत्पत्त्यसंभवात् तस्य च कार्यार्थैकपरत्वात्, सिद्धेऽर्थे न सिध्यतीत्यर्थः। अस्मिन् --ब्रह्मणि विषये। लक्षणाद् धीः--- गन्धवती पृथिवीत्यादिष्विव विशिष्य व्युत्पत्तिः।  न च युज्यते --- न संभाव्यते। जगत्कारणत्वादिलक्षणस्यासंभवादिति भावः।  अन्यसिद्धे किं शास्त्रेण --- अनुमानप्रमाणसिद्धे शास्त्रेण किं कार्यम्? अप्राप्ते हि शास्त्रमर्थवदित्यर्थः।  निशमयितुः --- श्रोतुः। सिद्धबोधे --- सिद्धार्थबोधे।  फलं च न स्यात् ----  किमपि फलं च न स्यात्। पुरुषप्रवृत्तिसाध्यस्य श्रवणे हि पुरुषस्य फलम्।  एवम् --- उक्तप्रकारेण विरोधदर्शनात्।  उपनिषदो ब्रह्मणि विषये न मानानि ----- न प्रमाणानि।  इति तद्विचारे स्तम्भिते --- एवमाक्षेपेण ब्रह्मविचारप्रवृत्तौ प्रतिबद्धायाम्।  चतुःसूत्री ---'अथातः' इत्यादिसूत्रचतुष्टयी।  उचितैः ---  तत्तदाक्षेपेवनिरसनयोग्यैः।  चतुर्भिर्न्यायभेदैः ---  शिशुना मम्बातातमातुलचन्द्रादिशब्दार्थशक्तिग्रहन्यायेन सिद्धार्थेऽप्याद्यव्युत्पत्तिः संभाव्यतएवेति प्रथमो न्यायः, जगतज्जन्मादीनामुपलक्षणविधया विशेषणविधया वा लक्षणत्वसंभवाद् युगपज्जगत्प्रलयसृष्ट्यादीनां श्रुतिपुराणादिसिद्धत्वेन जगत्कारणत्वस्य ब्रह्मलक्षणत्वसंभवाच्च गन्धवती पृथिवी सास्नादिमान्गौरित्यादाविव लक्षणतो विशिष्य व्युत्पत्तिर्योयुज्यत इति द्वितीयः, अङ्कुरादिकं सकर्तृकं कार्यत्वादित्यनुमानप्रयोगे कार्यत्वहेतोः सर्वज्ञत्वसर्वश्कितत्वादिविशिष्टकर्तृकत्वव्याप्यभावेन सिसाधयिषितेश्वरासाधनेन मानान्तरागम्यत्वादीश्वरस्य शास्त्रैकगम्यत्वं सिद्धमिति तृतीयः, वेदान्तवाक्यार्थज्ञानस्य तव गृहे निधिरस्तीत्यादिवाक्यार्थज्ञानतुल्यतया निरतिशयानन्दब्रह्मविषयकत्वेन स्वयेमव पुरुषार्थस्वरूपत्वात् नाफलत्वमिति चतुर्थः, एवं चतुर्भिर्न्यायविशेषैः। शास्त्रारम्भमघटयत् --  प्रतिबद्धां वेदान्तशास्त्रश्रवणप्रवृत्तिं तत्प्रतिबन्धकपूर्वोक्तशङ्काचतुष्टयनिराकरणेन पुनः प्रावर्तयदित्यर्थः।।
      23. सिद्धे व्युत्पत्त्यलाभ इत्यादि।सिद्धे व्युत्पत्त्यलाभे ब्रह्म स्वरिव फलतया लभ्यम् --- अस्तु नामाद्यव्युत्पत्तिः कार्यार्थ एव न सिद्धे, तथापि ब्रह्मस्वरूपं यागादिफलभूतस्वर्गादिस्वरूपत्वात् 'ब्रह्मविदाप्नोति परम्' इति वाक्यविहितवेदनफलतया लभ्यत एव। लक्ष्मभङ्गे च ब्रह्मान्योक्त्या लभ्यम् -- लक्षणासंभवेऽपि ब्रह्म आधुनिकानां पुराणप्रसिद्धरावणयुधिष्टिरसुयोधनादिवदन्येषां पुराविदामुक्तिपरम्परया लभ्यताम्।  अनुमानप्रमितमपि, अंशतः शास्त्रवेद्यं भवतु ---  अस्त्वनुमानप्रसिद्धं  ब्रह्म। तथापि निरतिशयानन्दरूपत्वाद्यनन्तगुणविशिष्टतारूपांशतः शास्त्रवेद्यमपि भवत्येव।  विध्यर्थत्वेऽप्यबाधात्परविषयवचः स्वार्थमानं भवेत् ---  विधिशेषत्वेऽप्यबाधितार्थकत्वाद् ब्रह्मविषयकं वेदान्तवाक्यं स्वार्थप्रमाणं भवतु।  इत्यन्वारुह्योक्तिदैन्यम् --- एवंरूपमन्वारुह्य परपक्षमङ्गीकृत्य सान्त्वेन समाधानरूपं दीनकृत्यम्। ऋजुः -- आर्जवं मनोवाक्कायानामैकरूप्यं तद्वान्।  वावदूको  महावाग्मी।  सूत्रकृत् ---  सूत्रकारः।  नसहते हि --  न मर्षयेदित्यर्थः। तथा च प्रतिपक्षप्रतिक्षेपपरमार्थदूषणे सति वावदूकसूत्रकारो ह्वद्यन्यवाच्यन्यदिति द्विरूपां प्रक्रियां नानुसरतीत्यर्थः।।
	         24. द्वाभ्यामित्यादि। आदौ --- शारीरकशास्त्रारम्भे प्रथमतः।  द्वाभ्याम् ---  'अथातो ब्रह्मजिज्ञासा। 
जन्माद्यस्य यतः ' इति जिज्ञासाधिकरणजन्माद्यधिकरणाभ्याम्।  सिद्धरूपे परस्मिन् --- सिद्धे ब्रह्मणि।  प्रतीतिप्रजननमुदितम् ---  प्रतीत्युत्पत्तिरुक्ता।  तदनु -- ततः परम्।  द्वाभ्याम् --- 'शास्त्रयोनित्वात्। तत्तु समन्वयात्' इत्यधिकरणाभ्याम्।  शास्त्रतज्जन्यबुद्ध्योः -- प्रतीतिकारणभूतस्य शास्त्रस्य तज्जन्याया ब्रह्मप्रतीतेश्च।  वैफल्यशङ्का परिहृता ---  विफलत्वशङ्कापरिहारेण साफल्यं समर्थितम्। औचित्यानेकभाष्यस्वरसगतिमती-- औचित्यम् ---  प्रधानभूतसकलवेदान्तचिन्तार्थचि न्तान्तरत्वरूपोपोद्धात लक्षणतौल्यम्।  अनेकेषु भाष्येषु स्वरसा हृद्या या गतिः --- चतुस्सूत्र्या उपोद्धातत्वेनैवावगतिस्तच्छालिनी।  इयं वर्तनी --  चतुःसूत्र्या उपोद्धातत्वनिर्वाहरूपा एकपदी।  प्राक्तनी --श्रीभाष्यकारतच्छिष्यपरम्परानुगततया चिरकालनुवृत्ता। एके --- मेघनाथसूरिप्रभृतयस्तु।  इह -- शारीरकशास्त्रे।  एकम् -- जिज्ञासाधिकरणमेकमेव। शास्त्रारम्भार्थम् --  शास्त्रोपोद्घातरुपम्।  परम् -- ततः परम्।  त्रितयम् ---अधिकरणत्रयम् ।  शास्त्रमित्याहुः ---- शास्त्रोपोद्धातो नभवति, किन्तु शास्त्रात्मकमेवेत्यभ्यधुः।।
        25. यत्तदित्यादि।  यत् -- यस्मात्कारणात्।  तत् --  चतुःसूत्र्याः साकल्येन शास्त्रोपोद्धातरूपत्वम्।
सेनेष्वरार्यैः --- श्रीरङ्गराजान्तरपरिसरतल्लजैः शारीरकाधिकरणार्थसंग्राहकपद्यनिर्मातृभिः सेनेश्वरार्यैः।  अगणि --  स्वकृतग्रन्थे निरणायि। वकुलभृत्किंकरैः --- वरदनारायणभट्टारकाख्यैर्न्यायसुदर्शनकारैः। अङ्ग्याकारि --- स्वप्रबन्धेऽङ्गीकृतम्।  व्यासार्यैः --  सुदर्शनगुरुभिः।  तत् -- चतुःसूत्र्याः शास्त्रोपोद्धातरूपत्वम्।  श्रुतमिति -- आचार्यसकाशादेवमेव श्रुतमिति। द्विः -- श्रुतप्रदीपिकाश्रुतप्रकाशिकाभ्यां पारद्वयम्।  न्यासि ----  व्याख्यातम्। तत्, विष्णुचित्तैः ---  शठमर्षणगोत्रप्रभवैः प्रमेयसंग्रहादिग्रन्थकर्तृभिः श्रीविष्णुचित्तार्यैः।  विशदम्-- विश्पष्टतया।  
विवव्रे --- विवृतम्। अहमपि ---- आचार्यानुग्रहविशेषेण वेदान्तद्वयप्रतिष्टापनधुरन्धरोऽहमपि। शेषकल्पात् ---  प्रकृष्टविज्ञानभूम्ना फणिराजतुल्याम्।वादिहंसाम्बुवाहात् -- न्यायकुलिशादिग्रन्थनिर्मातुरात्रेयरामानुजदेशिकेन्द्रात्।  यत् --  यतः।  इदम् --  चतुस्सूत्र्याः साकल्येन शास्त्रोपोद्धातरूपत्वम्। अश्रौषम् -- श्रुतवानस्मि।  अतः -- तस्मात्कारणात्, अनेकाचार्यनिरूढत्वात् मयाप्याचार्यसकाशे तता श्रुतत्वाच्च।  चतुरधिकरणी ---  जिज्ञासाधिकरणजन्माद्यधिकरणशास्त्रयोनित्वाधिकरणसमन्वयाधिकरणात्मिकाऽधिकरणचतुष्टयी सकलाऽपि। ब्रह्म चिन्तोद्यमार्था --- ब्रह्मविचारारम्भनिर्वाहकतया शास्त्रोपोद्धातरूपेति। अद्धा --- तत्वेन।  निर्धार्यते ---  निश्चीयते। अस्माभिरिति शेषः। यद्वा 'यत्तत्कृत्यं श्रुतीनाम्' इत्यादाविव यत्तदिति पदद्वयं यत्पदार्थे वर्तते। तथा च यत्तदगणि, अङ्ग्यकारि न्यासि विवव्रे च तदिदमहमप्यश्रौषम्, अतश्चतुराधिकरणी ब्रह्मचिन्तोद्यमार्था  
निर्धार्यत  इत्यन्वयः।।
        26. व्युत्क्रम्येत्यादि।  केचित् -- दर्शनान्तरस्थाः केचन। अत्र --  ब्रह्ममीमांसाशास्त्रे। आद्यातुर्यौ नयौ व्युत्क्रम्याभिदधति ---आद्यसूत्रे प्रतीतिसाफल्यकथनम्, प्रतीत्युत्पत्तिकथनं तु समन्वय सूत्र इत्यर्थक्रमेण समन्वयसूत्रं प्रथमं विन्यस्य जिज्ञासासूत्रमनन्तरं विन्यस्याभिदधति। एतत् --- एवं कल्पनम्। अप्राप्तम् --अयुक्तम्। बोधासिद्धौ --- हेतुभूतस्य ब्रह्मबोधस्य पूर्वमसिद्धौ। तत्फलम् -- ब्रह्मबोधफलं विचारम्। इह -- प्रथमविन्यस्ते जिज्ञासासूत्रे। कथं विमृशेत् --- कुतः प्रतिपादयेत्।  सिद्धवत्कारमान्द्यात् --- अनागचावेक्षणन्यायेन सिद्धं कृत्वा। चिन्तनस्य  मान्द्यात् --- मन्दगतित्वादयुक्ततैर्वैत्यर्थः। मध्यौ --- जिज्ञासाधिकरणसमन्वयाधिकरणमध्यनिविष्टौ।  द्वौ --- जन्मादिनयशास्त्रयओनित्वनयौ। रूपनामप्रजननविषयौ 
यद्विदुस्तच्च मन्दम् --- तत्र जन्मादिनयो रूपप्रपञ्चनिर्माणविषयः, शास्त्रयोनित्वनयो नामप्रपञअचनिर्माणविषय इति विभक्तौ विषयौ यदवेदिषुस्तच्च मन्दमनुचितम्।  अर्थे --- रूपनामप्रपञ्चयोः साधारण्येन जन्मरूपेऽ र्थे।
सत्युक्ते --- उक्ते सति। श्रुत्यैव साक्षादुक्ते भवद्भिरपि तथैवोक्ते सति। अपेक्षिते --- तस्मिन्नपेक्षिते च सति।  नीतिसूत्रे ---काव्यपुराणादिवद्विफलोक्तिपुनरुक्त्याद्यनर्हे न्यायकलापरूपे सूत्रे।  विफलविभजनं नोचितम् ---
विभज्योक्तेः फलाभावेऽपि विभज्यार्थकथनमनुचितमेवेत्यर्थः।।

श्रीः
 *1.1.1.
1.  कार्ये व्युत्पत्तिरित्यादि । आद्या व्युत्पत्तिः --- प्राथमिकः शक्तिग्रहः। कार्ये -- कार्यार्थ एव।  इति नियतम् --  निश्चितमिदमव्यभिचरितम्। अतः  सर्वा गिरः ---  सर्वेऽपि शब्दाः।  तत्परा एव --  कार्यपरा एव।  वेदेऽपि अन्या नीतिर्न --- लोकवेदानन्यत्वन्यायेन वेदेऽपि न्यायान्तरं नास्ति। किं तु सर्वशब्दानां कार्यपरत्वमेव। ततः--- तस्मात्कारणात्।  उपनिषदामूषरप्रायतैव -- उपनिषदां चिरकालमध्ययनधारणादिभिर्गोपितानामपि वेदान्तभागानामूषरप्रायतव, ऊषरवन्नैष्फल्यमेव।  अतः -- कारणात्।
तद्वेद्यमीमांसनं नोचितम् -- तादृशोपनिषद्वेद्यब्रह्मविचारोऽनुचितः। इति प्रत्यवस्थीयमाने -- एवं शास्त्रारम्भे प्रतिक्षिप्यमाणे सति।  आद्या मेव व्युत्पत्तिं सिद्धे बहुमुखवयन् --- प्राथमिकं शक्तिग्रहमेव सिद्धेऽर्थे बहुमुखतया निश्चिन्वन्।  ब्रह्म जिज्ञास्यमाह --- ब्रह्म विचार्यमिति जिज्ञासासूत्रेण सूत्रकार आह, तथैव भाष्यकारश्चेत्यर्थः।।
2. अङ्गुल्येत्यादि ।  किमपि किमपि -- शिशुपशुप्रभृति किमपि किमपि वस्तु। अङ्गुल्या निर्दिश्यन्तः -- अङ्गुल्या प्रदर्शयन्तः।  क्रमभवमिलितज्ञापकत्वं विदन्तः --- चिरकालानुभवक्रमेण मिलितप्रयोगाच्च बालानां क्रमेण भाविनीं मिलितार्थव्युत्पत्तिमपि जानन्तो मातापित्रादयः।  प्रयुक्तैस्तद्वाचकांशैः ---'अयं शिशुः ,अयं पशुः ,अयं मातुलः,इति'स्वयमङ्गुलिनिर्देशसमकालमुच्चारितैस्तैस्तैः शब्दैः।  बालान् --- ग्रहणधारणपटून्।  व्युत्पादयन्ति --- शब्दानामर्थबोधनशक्तिं ग्राहयन्ति।  पदानां ते संघाताश्च --व्युत्पादकप्रयुक्ताः पदसंघाताश्च।  क्वापि --- क्वचित्।विशिष्टे सिद्धे धियं विदधति --- जातिगुणक्रियादियुक्ते सिद्धेऽर्थे बुद्धिं संपादयन्ति।  क्वापि -- क्वचित्। कर्तव्ये विशिष्टे च --- आनयनादिक्रियासंबन्धिन्यर्थे च बुद्धिं जनयन्ति।  इति -- हेतोः। शब्दशक्तेः --- शब्दानां बोधनशक्तेः।  इह क्वचित् नियति र्न कल्प्या --- सिद्धरूपेऽर्थ एवेत वा कार्यरूपे़ऽर्थ एवेति वा निबन्धो न कल्पनीयः। यथादर्शनमुभयत्र शक्तिसंभवादिति भावः।।
3. संसार  इत्यादि। अनादिसिद्धे संसारे -- अनादितया संमते जननमरणप्रवाहे। मुहुरनुभवतः संस्क्रियाः सञ्चिताः स्युः --- तत्तदर्थानां पुनःपुनरनुभवेन संस्काराः स्मृतिहेतवो बुद्धिगुणविशेषाः संपादिता भवेयुः। अप्रकम्प्यात् -- दुर्निवारात्। प्रवाहात् -- नष्टवस्तुजातीयानामुत्तरकालेषु यावत्स्वप्नवृत्तिरूपात्प्रवाहात्। संस्काराणामुद्बोधकाः सन्धुक्षकाश्च पदार्थाः। स्वयम् -- बोद्धृप्रयत्नं विना। उपनिपतन्ति -- इन्द्रियसंयुक्ता भवन्ति। तत्तज्जातीयभेदग्रहणसमुचिताः -- इष्टसाधनजातीयानां पूर्वजन्मपीतस्तनादिजातीयानामिदानीं रसनादिसंयुक्तानामतज्जातीयेभ्यो यो भेदो विशेष इष्टसाधनत्वानुमापकधर्मः, तस्य ग्रहणे ऽवसाने समुचिताः समर्थाः। वृत्तयः -- बुद्धिवृत्तयः। तन्निदानाः -- पूर्वोक्तसोद्बोधकसंस्कारमूलकाः सिध्यन्ति। शिक्षकादिव्यवहृतिषु -- शिक्षका उपाध्यायाः, आदिशब्देन हितपरा मातापित्रादयो ग्राह्याः। तेषां व्यवहृतिषु -- अङ्गुलिनिर्देशपूर्वकतत्तच्छब्दप्रयोगेषु। शिशोरैदमर्थ्यादिबोधः --- बालानामस्माकं शक्तिग्रहणार्थमियं चेष्टा। अयं शब्दप्रयोगश्चेत्याद्यवगतिः। तद्वत्स्यात् -- सद्यः प्रसूतशिशूनां स्तन्यपानादिप्रवृत्तिवद् भवेदेवेत्यर्थः।।
4. दक्षैरित्यादि। दक्षैः -- शिक्ष्यगुणानुगुण्येन शिक्षाप्रयोगसमर्थैः। अनुमितविविधस्वप्रयासोपयोगैः--- अनुमिताः भूयोदर्शनगृहीतव्याप्तिकैर्हेतुभिर्निश्चिताः, विविधस्वप्रयासोपयोगाः -- नानाविधस्वकीयशिक्षासाफल्यानि यैस्ते तादृशैः। गंजविहगमुखान् ग्राहयद्भिः -- गजविहगतुरगादीन् व्युत्पादयद्भिः। आधोरणाद्यैः --- हस्तिकप्रभृतिभिः।प्रयुक्ताः --- प्रयोजिताः। विचित्राः --- नानाविधाः। शिक्षाभेदाः ---- शब्दशक्तिग्रहणोपायविशेषाः। दृश्यन्ते इति शेषः। किमुत मनुष्येषु तादृशशब्दशक्तिशिक्षणसाफल्यस्येति भावः। तस्मात् -- तमःप्रचुरेषु गजविहगादिष्वपि निरुक्तशब्दशक्तिशिक्षणसाफल्यदर्शनात्। मनुष्यप्रभृतिषु च तथाभूतशिक्षाविशेषः --- तादृशशब्दशक्तिग्रहणोपायप्रयोगभेदः। सार्थः -- सफल एव। भाष्योदितः -- भाष्ये प्रतिपादितः। अयं कल्पः -- लोके मातापित्रादभिर्बालेशउ प्रयुज्मानो ऽम्बातातमातुलचन्द्रशिशुपशुप्रभृतिशब्दार्थव्युत्पादनप्रकारः। न यदि -- न संपद्यते यदि। असावन्यो मार्गोऽपि 
कथं कल्पते -- भवद्भिः प्रतिपादितः कार्यार्थशक्तिव्युत्पादनप्रकारोऽपि वा कथं सिध्यति। अस्मदुक्तदूषणे 
युष्मदुक्तमपि तथैव दूष्येतेति भावः।।
5. कस्मैचिदित्यादि। कस्मैचित्सिद्धं कमप्यर्थं कथयितुं चेष्टया चोद्यमानस्तस्मै तं वक्ति -- देवदत्ताय पुत्रस्ते जात इतीममर्थँ वक्तुमाचार्येण केनचित् हस्तचेष्टया नियुज्यमानः कश्चिच्छिष्यस्यस्मै तमर्थं वाचा वदति।  
अन्यस्तद्धीसमविषयतया तद्वचः शिक्षते -- उभयत्र सहावस्थितोऽन्यो बालः कश्चित् चेष्टाविशेषज्ञो नियोजकचेष्टाजन्यनियोज्यबोधकशिष्यवृत्तिसमविषत्वेन शिष्येण देवदत्तायोच्यमानं वचः शिक्षते। शिष्येण देवदत्ताय वाक्ये प्रयुक्ते पुत्रजन्मबोधकमिदं वाक्यमिति प्रतिपाद्यत इत्यर्थः।  बोधनार्थमादिष्टो यदिह वितनुते तत् तदर्थँ हि युक्तम् --  पुत्रजन्मबोधनार्थं नियुक्तः शिष्यः यदेतदिह वाक्यं प्रयुनक्ति तद्वाक्यं तदर्थकमित्येव हि युक्तम्।  तद्वाक्यात् सिद्धवेदी प्रयतत इति चेत् -- पुत्रजन्मवाक्यश्रवणानन्तरं सिद्धार्थवेदी देवदत्तो जातकर्मादिषु प्रवर्तते तदेव कार्यरूपं वाक्यार्थ इति चेत्।  अस्तु तद् अनादेशिकम् ---जातकर्मप्रवृत्त्यादिमस्तु, तद् वाक्योपदेशवाच्यं न भवति। किं तु स्वबुद्ध्या क्रियते। पुत्रजन्मनः प्राधान्यात् शब्दानामावापोद्धापादिसहकारिसामर्थ्याद् बालस्यापि तद्विशेषपरिज्ञानवैचक्षण्याच्च पुत्रजन्मैव वाक्यार्थ इति निश्चयो जायते। उत्तरोत्तरकार्यकरणं तु श्रोतुः स्वबुद्ध्यैव जायते। गृहमलङ्कुरुते बान्धवानाकारयति जातकर्मादिकं करोति गां ददाति भेर्यादिकमुद्धोषयति किमेतादृशं सकलमपि पुत्रजन्मवाक्यार्थ इति भवानपि वा  संमनुत इति भावः।।
6. पुत्रस्तेऽभूदित्यादि। पुत्रस्तेऽभूत्, न सर्पो ।यमितिवचनतः प्रीत्यभीत्यादिलिङ्गैः --  देवदत्त पुत्रस्ते जात इत्युक्ते तस्य मुखप्रसादो जायते, सर्पभयात्पलायमानं सस्वेदवेपथुं पुरुषं प्रति, अयं न सर्प इत्युक्ते तावता तस्य पलायनस्वेदवेपथुनिवृत्तिर्जायते। अतः प्रीत्यभीत्यादहेतुभिः।  तत् -- पुत्रस्तेऽभूत् नायं सर्प इति वाक्यम्।  तद्योग्यार्थमूह्मम् --  तथाविधप्रीतिभयनिवृत्तिहेतुभूतपुत्रजन्मसर्पाभावप्रतिपादकमिति पार्श्वस्थेन बालेन निश्चेयमेव भवति। विषयनियतिः क्वचिदासत्तिपूर्वैः स्यात् -- प्रयाशो विषयनियमः सिद्ध एव भवति, क्वचिदासत्तिपूर्वैर्विषयविशेषसंनिहितत्वतदन्यविषयासंनिहितत्वजातकर्मप्रवृत्यादिभिर्विषयाविशेषनियति र्भवति। अत्र---भवदभिमतकार्यार्थव्युत्पत्ताविवास्मदभिमतसिद्धार्थव्युत्पादनप्रकरणे।आवापोद्धापभेदात् -- आवापः पदान्तरप्रक्षेपः, उद्धापः स्थितपदोद्धारः, तयोः  र्भेदाद् विशेषात्।  प्रतिपदनियता शक्तिरपि सिध्येत् -- पुत्रस्ते जात इत्युक्ते मुखविकासः, एवं पुत्रो मृत इत्युक्ते रोदनादिकं जायते। एवं शत्रुर्जातो मृत इति चोक्ते रोदनमुखविकासौ स्तः। तस्मादावापोद्धापावेव प्रतिपदव्युत्पत्तौ तन्त्रमिति। ननु कथं कतिपयव्यवहारदर्शिनां बालानां व्युत्पत्तिरित्यत्राह ---  भूयोदृष्ट्यादीति। इह वचसो भूयदृष्
ट्यादिसाहायकं कार्यपक्षाविशिष्टम् ---सिद्धार्थव्युत्पत्तावपि पदानामर्थव्युत्पत्तौ भूयोदर्शनादिसाहाय्यं कार्यार्थव्युत्पत्ताविव तुल्यमेव। अतो नास्मत्पक्षेऽधिकरापेक्षणमिति भावः।।
7. कार्ये व्युत्पत्तिराद्येत्यादि। आद्या व्युत्पत्तिः -- प्रथमः शक्तिग्रहः। कार्ये भवतु -- कार्यार्थ एव भवतु। तदपि -- तथापि। शक्तितात्पर्यसिद्धेः किम् --  शक्तिपर्यवसानस्य किमायातम्। प्रथमं यस्मिन्नर्थे शक्तिग्रहः स एव शब्दार्थ इति चेत्, अयमुपायो लोकवेदयोः शक्तिग्रहप्रकारमन्यथाकल्पयता भवतैव भग्न इत्याह --  प्राग्व्युत्पत्ति रित्यादि। प्राक् नृवचसि क्रियायां व्युत्पत्तिः, निगमे त्वन्यथेत्यभ्युपैषि -- प्राभाकराः किल लिङादेः प्रथमं व्युत्पत्तिं क्रियायामेव प्रतिपेदिरे।पश्चात् पुनः कामिनियोज्यान्वयानुपपत्त्या क्रियातिरिक्ते क्वचिदपूर्वशब्दाभिधेये शब्दशक्तिं प्रचक्षते। अतः शक्तिग्रहस्य भिन्नभिन्नत्वाङ्गीकाराद् यावदनन्यथासिद्धप्रकारलाभं नैकत्र प्रतितिष्ठतीति भावः। तर्हि कथं शक्तिनिमः शब्दानामित्यनुयुञ्जानस्य गलिताहङ्कारस्य शब्दशक्तिनियामकान् हेतून् अनुग्रहादेव दर्शयति ---  स्थाप्याऽत  इत्यादिना।  अतोऽनन्यथासिद्ध्यनुगमनियतैः सत्प्रयोगैर्हि शक्तिः स्थाप्या ।अतः --- उक्तानुपपत्तितः। अनन्यथासिद्ध्यनुगमनियतैः --- लक्षणादिवृत्त्यन्तरैः संभावितत्वमन्यथासिद्धिः। तदभावो ऽनन्यथासिद्धिः। सर्वप्रयोगसंबन्धो ऽनुगमः।एताभ्यां नियतैः --- युक्तैः। सत्प्रयोगैः -- साधुप्रयोगैः। हि -- प्रसिद्ध्यर्थः।  शक्तिः -- पदानामर्थोपस्थापनशक्तिः। स्थाप्या---- व्यवस्थाप्या। को ऽसौ पाञ्चाल इत्याद्युचितविरतिकं वाक्यमपि सिद्धमात्रे --- दृश्यत इति शेषः। कोऽसावित्युक्ते पाञ्चाल 
इति  व्यपदिशन्ति।  इत्यादि   --- एवमादिरूपम्। उचितविरतिकम् --- यथोचिताविरमयुक्तम्। तं पश्येत्यादिकार्यार्थकवाक्यशेषकल्पनानर्हमित्यर्थः। वाक्यम् --- उक्तिप्रत्युक्तिरूपं वाक्यमपि। सिद्धमात्रे --- 
सिद्धार्थमात्रे प्रयुज्मानं दृश्यत इत्यर्थः।।
8. दुःखासंभिन्नेत्यादि। चोदनास्वेव -- विधिवाक्येष्वेव। दुःखासंभिन्नदेशप्रभृति -- 'यन्न दुःखेन संभिन्नम्' इत्याद्यर्थवादवाक्यसिद्धं दुःखासंभिन्नदेशरूपं स्वर्गादिकम्। फलतया  -- 'स्वर्गकामो यजेत' इति स्वर्गसाधनतया 
प्रतिपन्नकार्यान्वितफलतया। सिद्धम् -- तान्त्रिकैरङ्गीकृतं प्रसिद्धम्। रात्रिसत्रे -- 'रात्रिरुपेयात्' इति विहिते रात्रिशब्दवाच्ये यागविशेषे। आर्थवादिक्यपि -- 'प्रतितिष्ठन्ति ह वा एते य एता रात्रीरुपयन्ति' इत्याद्यर्थवादप्रतिपन्नाऽपि। प्रतिष्ठा -- संपादादिस्थैर्यरूपा।श्रौतत्वात् --श्रुतिप्रतिपन्नत्वमात्रेण। फलं भवति --- फलतया स्वीकृता भवति। तथा -- एवमेव। निषिध्ये -- 'तस्माद्ब्रह्मणाय नापगुरेत। न निहन्यात् न लोहितं कुर्यात्'  इत्यादिनिषिद्धे ब्राह्मणोद्देश्यकप्रहारार्तायुद्योद्यमनरूपापगौरणादौ। निषेधानुगुणमिति ---निषेधविध्यनुकूलमिति हेतोः। अनर्थकृत्त्वम् --'यो ऽपगुरातै शतेन याताद्यो निहनत्सहस्रेण यातायाद्यो लोहितं करवद्यावतः प्रस्कन्द्य पांसून्संगृह्णात्तावतः संवत्सरान् पितृलोकं न प्रजानात्' इत्यर्थवादप्रतिपन्नं शतयानादिकं फलमङ्गीकुर्मः। अतः --  उक्तोपपादनात्। विध्यर्थैरप्यर्थवादैः --- विधिशेषभूतैरप्यर्थवादवाक्यैः 'सत्यं ज्ञानमनन्तं ब्रह्म' इत्यादिरूपैः। अवितथविषया --अबाधितसफलविषया।  ब्रह्मधीः --  ब्रह्मप्रतिपत्तिः।  स्यात् -- सिध्येदेवेत्यर्थः।।        
*1.1.2.
1. जन्माद्यैश्चेदित्यादि। जन्माद्यैर्विशेष्यं चेत् -- लक्षणीयं ब्रह्म जगज्जन्मादिभिर्विशेषणैर्विशेष्यमित्युच्यते यदि। जगज्जन्मादीनां ब्रह्मलक्षणत्वं विशेषणत्वेनेत्युच्यते यदीत्यर्थः। विहतिबहुलता --- खण्डो मुण्डः पूर्णश्रृङ्गो गौरित्यादौ खण्डत्वादिनामिव विशेष्यभेदकत्वाज्जगज्जन्मादीनां ब्रह्मनानात्वापत्त्या  विरोधबाहुल्यं स्यात्।अथ --पक्षानतरे।उपलक्ष्यं ब्रवीषि -- जन्माद्यैरुपलक्ष्यं ब्रह्मेति दसि याद। जगज्जन्मादीनामुपलक्षणत्वेन ब्रह्मलक्षणत्वं वदसि यदीत्यर्थः। ज्ञाताज्ञातादिदौस्थ्यम् ---केदारादिस्थानापन्नः सारसादिस्थानापन्नोपलक्षणं च ज्ञातविशेषौ। देवदत्तीयत्वस्थानापन्न उपलक्ष्याकारोऽज्ञातांशः। एवमादिविशेषाणां निर्विशेषे परे ब्रह्मणि समापाताद् दुरवस्थापत्तिः। व्यतिषजति --- प्रसज्यते। अलक्षिते च परीक्षा न स्यात् --लक्षणेनेतरव्यावृत्ततयाऽनगते  वस्तुनि
विचारो नावकाशं लभते। ततः --तस्मात् कारणात्। इह ---शास्त्रे। उद्दिष्टब्रह्मचिन्ता कथमिति --उद्दिष्टस्य विचार्यतया निर्दिष्टस्य ब्रह्मणः चिन्ता  विचारः कथं क्रियेतेति। अत्र --- अस्मिन्नाक्षेपे कृते सति तत्परिहाराय।
हेतुत्वलक्ष्यः ---जगत्कारणत्वलक्षणेन लक्ष्यः -- उपलक्ष्य इतरव्यावृत्ततया ऽवसेयः। पुंसूक्तादिप्रसिद्धः --- जगत्सृष्ट्यादप्रतिपादकसर्ववेदसारभूतपुरुषसूक्तादिषु पुरुषशब्दवाच्यतया प्रसिद्धः। गुणविधिः -- कल्याणगुणमहानिधिः। स्वरूपगुणकृतबृहत्त्वाश्रयः। अघजित् --हेतप्रतिभटः। अनेनाश्रितबन्धनिवर्तनरूपबृंहणत्वाश्रयत्वमुक्तम्।  एतादृशः पुरुषो ब्रह्मशब्दार्थ उक्तः  --भृगुवल्यां भृगुणा ब्रह्म किमिति पृष्टो वरुणो यतो जगत्सृष्ट्यादिकं प्रसिद्धं तद् ब्रह्मेत्याह। तथा च 'वेदेषु पौरुषं सूक्तम्'इति वेदत्रयसारभूते पुरुषसूक्ते पुरुषशब्दवाच्स्य नारायणस्यैव जग्तसृष्ट्यादिप्रतीतेः स एव ब्रह्मशब्दार्थ इत्युक्तं भवतीति भावः। एवं चोपलक्षणं जगत्कारणत्वं सारसस्थानापन्नं केदारस्थानापन्नः पुरुषशब्दितः, श्रीविष्णुःदेवदत्तीयत्वस्थानापन्नमनवधिकातिशयबृहत्त्वंबृंहणत्वाश्रयत्वरूपं ब्रह्मशब्दार्थमित्युपलक्षपक्षनिर्वाहः। निर्विशेषवादस्तु वेदवादे न युज्यते,किन्तु माध्यमिकगोष्ठ्यामेवेति भावः।।
        2. नानाचेदित्यादि। लक्षणानि --जगज्जन्मादीनि सत्यत्वादीनि च। नानाचेत् --बहूनि चेत्। विशेष्ये ब्रह्मणि स्वरसभिदुरता स्यात् -- विशेषणानां विशेष्यभेदकत्वात् तत्तद्विशेष्यस्य ब्रह्मणोऽपि तत्तद्विशेषणाश्रयत्वस्वरसतो भिन्नभिन्नता स्यात्। अत्र -- अनेकविशेषणविशेष्ये ब्रह्मणि। धर्मिशब्दैकात -- ब्रह्मेतिधर्मिशब्दैक्यम्।खण्डो मुण्डश्च गौरित्यभिलपनसमा-- खण्डो मुण्डः पूर्णश्रृङ्गो गौरिति धर्मिपदैक्येऽपि विशेषणभेदात् विशेष्यभेदो दृश्यते, तद्वदप्रयोजदमित्यर्थः। तेषु --जन्मादिषु।  एकं चेत्् --- एकं लक्षणत्वेनाभिमतं चेत्। अन्यद् वृथा-- आम्नातमन्यद्वृथा स्यात्। तेष्वनियतं किमपीत्युक्ते ब्रह्मानियतिः स्यादिति 
सिद्धम्। समुदितं चेत् -- जन्मादिकं समुदितं लक्षणं चेत्।व्यवच्छेद्यहानेरफलं स्यात् -- लक्षणघटकविशेषमानामतिव्याप्तिवारकत्वेन साफल्यस्य वक्तव्यतया जगज्जन्मादिष्वेकैकस्यैव 
ब्रह्मान्यगामित्वाभावेनानातिव्याप्ततया व्यवच्छेद्यस्य व्यावर्त्यस्य हानेरभावादितरविशेषणमफलं स्यात्। खण्डत्वादिक्रमाच्चेति ----तस्मात्खण्डो मुण्डः पूर्णश्रृङ्गो गौरितिवदसंगतोऽयं लक्षणप्रणयनक्रम इति। असत्---उक्तमसाधु।अविहतितः खण्डतादेर्विशेषात् ---- जगज्जन्मादीनामविरुद्धत्वेन खण्डत्वाद्यपेक्षया विशेषस्य 
विद्यमानत्वात्। नीलमुत्पलं सुगन्धि, देवदत्तः, श्यामो युवा लोहिताक्षः समपरिमाण इत्यादिस्थले विशेषणानि बहून्यपि न विशेष्यं भिन्दन्ति, अपि त्वेकस्मिन्नेव समाविशन्ति।तद्वज्जन्मादीन्यप्यविरुद्धानि न ब्रह्मव्यक्तिभेदकानि। खण्डत्वादीनि चु विरुद्धत्वादेकत्र समावेशं नार्हन्ति। तत एव स्वस्वाश्रयं भिन्दन्तीति महदिदं वैषम्यमिति भावः।।
         3. तत्तदित्यादि। तत्तद्भेदकं स्वप्रत्यनीकव्युदसननियतम् --- नीलत्वोपलत्वसुगन्धित्वरूपं विशेषणं स्वप्रतिपन्नाकारविरुद्धाकारनिरसननियतम्। अन्यबाधि न --- अविरुद्धाकारनिरासकं न भवति। यथा नीलमित्युक्ते सति अनीलाद्व्यावृत्तिः क्रियते। न पुनरविरुद्धस्योत्पलत्वस्य व्यावृत्तिः। एवमुत्पलमित्युक्ते सत्यप्नुपलादेरेव व्यावृत्तिर्नपुनरविरुद्धस्य नीलत्वस्य व्यावृत्तिः क्रियते। एवं जगज्जन्महेतुत्वं स्वाश्रयमतथाभूताद् वस्तुनो व्यावर्तयति। जगत््स्थितिहेतुत्वञ्चातथाभूतात् स्वाश्रयं व्यावर्तयति। जगन्नाशहेतुत्वं चातथाभूतात् स्वाश्रयं व्यावर्तयति। न पुनः स्वसमानाधिकरणधर्माश्रयं स्वविरुद्धं व्यवर्तयति। स्वप्रतिपन्नाकारविरुद्धाकारवस्तुव्यावर्तकत्वादेव विशेषणानां भेदकत्वप्रवाद इति भावः।जननस्थापनध्वंसनानाम्--स्रष्टृत्वस्थापकत्वसंहर्तृत्वानाम्। कालभेदाद् व्याघआतो न भवति--एककाले विरुद्धत्वऽपि कालभेदाद्विरोधो नास्ति। इह -- जगज्जन्मादिसमुदाये। प्रत्येकं लक्षणत्वं सुवचम् -- एकैकस्यैवान्यासंवलतस्य ब्रह्मलक्षणत्वं वक्तुमुचितम्। बहूदाहृतिर्धीमहिम्ने -- एकैकस्यैव स्वेतरव्यावर्तकत्वेन लक्षणत्वे युक्तेऽपि बहूदाहरणं शिष्यबुद्धिदार्ढ्याय। एके -- केचन।  संभूयाप्याहुः -- जगज्जन्मादीनि परस्परं मिलित्वापि लक्षणानि भवन्तीत्याहुः। तदा च --तत्पक्षे च। फलमपि --विशेषणबाहुल्यफलमपि।शङ्कितार्थव्युदासः -- अयमभिप्रायः। सृष्टिस्थितिसंहारकर्तारः परवादिकथितास्त्रयः सन्ति। ते सर्वे ऽपीश्वरा ब्रह्मशब्दवाच्याश्चेति कैश्चिदाशङ्क्यते।तेषां प्रत्येकेश्वरनिरसनफलं विशेषणत्रयमिति। सृष्ट्यादिकर्तृत्वं समुदितमेव परब्रह्मत्वनियामकम्, तच्च ब्रह्म नारायण एव 'नारायण परं ब्रह्म' इति श्रुतिरिति।।
4. ज्ञातञ्चेत्यादि। ज्ञातं चेत् ----ब्रह्म पूर्वं ज्ञातं चेत्। उपलक्ष्यं न ---उपलक्ष्यं न भवति। ज्ञानार्थं ह्युपलक्षणान्वेषणम्।  नच यदि ---न ज्ञातमिति चेत्। अप्रतिते ---अज्ञाते। लक्ष्मयोगो नतराम् --- लक्षणसम्बन्धो न भवत्येव। सारसाद्युपलक्षणसंबन्धित्वेन ज्ञात एव हि केदारः उपलक्ष्यो दृश्यते न त्वज्ञातः। लक्षणैरेव वेद्ये  -- इदानीं प्रणीयमाने र्जगज्जन्मादिभिरेवावगन्तव्ये। इह -- ब्रह्मणि।  ज्ञाताज्ञातांशभेदस्तु दुरभिलपः --- यथा सारसोपलक्ष्ये भूखण्डे केदारत्वरूपो ज्ञातधर्मः, देवदत्तीयत्वरूपोऽज्ञातधर्मः, एवं ज्ञाताज्ञातांशभेदो ब्रह्मणि वक्तुं न शक्यते। अत्र विदिते हि --- अस्मिन्शास्त्रे वस्तुनि ज्ञाते सति हि।  ब्रह्मत्वं ब्रह्मशब्दान्वितिरप भविष्यति न त्वविदिते।  नो चेत् -- अविदितं चेत्। शङ्का न स्यात्  --- सर्वथाऽज्ञाते शङ्का नोदियात्।  मैवम् --- एवं न वाच्यम्।  नानागमोद्यद्विशयमनतः श्रीमति ब्रह्मतोक्तेः --- आपाततो ब्रह्मशिवादिपरानेकश्रुतिदर्शनजनितस्य त्रिमूर्तिषु कः परं ब्रह्मेत्याकारकसंशयस्य निवृत्तये श्रीमति पुरुषोत्तमे ब्रह्मत्वप्रतिपादनात्। अयमाशयः -- यद्यपि निरतिशयबृहत्त्वबृंहणत्वविशिष्टं ब्रह्मेति 'ब्रह्म परबृढं सर्वतः' 'बृहति बृंहयति तस्मादुच्यते परं ब्रह्म' 'बृहत्त्वाद् बृंहणत्वाच्च तद्ब्रह्मेत्यभिधीयते' इत्यादिप्रमाणप्रसिद्धम्, तथापि तत्तच्छ्रुतिपुराणोक्तब्रह्मविष्णुरुद्रादिषु तादृक् परं ब्रह्म किंरूपमिति संशयोत्थानात् तन्निवृत्तये ह्नीशब्दवाच्यभूमिपतित्वलक्ष्मीपतित्वलिङ्गोपोद्बलितविशेषनिर्णयोत्तरानुवाकसहितपुरुषसूक्तप्रतिपन्नमहापुरुषे तादृशपरब्रह्मत्व प्रतिपादनतत्परत्वाज्जगत्कारणत्वलक्षणप्रणयनस्य न वैयर्थ्यमिति भावः।।
	5. यावल्लक्ष्यावबोधमित्यादि। यावल्लक्ष्यावबोधं यदवगतिरतो लक्षणात्तद्विशेष्यम् --- लोके यावल्लक्ष्यावबोधं यस्यावगतिस्तेन विशेषणेन तद्विशेष्यमित्युच्यते। प्रकृष्टप्रकाशत्वं हि चन्द्रेण सह नित्यमेव प्रतीयते। यस्याबोधेऽपि पश्चाद्यदवगतिस्तेनेदमुपलक्ष्यं स्यात् --- यस्याबोधेऽपि पश्चात् .यदवगतिर्भवति तत्तेनोपलक्ष्यम् भवेत्। यथा शाखाग्रे चन्द्र इत्यत्र शाखाग्रप्रतीतिमन्तरेणापि चन्द्रस्तत्र प्रतीयत एव।  तस्मात् --- उपलक्षणत्वविशेषणत्वयोः परस्परविरुद्धलक्षणोपेतत्वात्। भाष्ये -- जन्मादिसूत्रभाष्ये।  द्वेधा ऽप्यनुमतिः --- जगज्जन्मादीनामुपलक्षणत्वेन विशेषणत्वेनोभयमपि 
ब्रह्मलक्षणत्वाङ्गीकारः। अनुचितेति --- अयुक्त इति। शआशयाज्ञस्य चोद्यम् ---भाष्यकारहृदयमविजानानस्येदं शङ्कनम्।  विद्याविकल्पात् मोक्षार्थोपास्यभेदे उभयमपि समन्वेति हि --- सदक्षरदहरादिविद्याविकल्पनिबन्घनोपास्यभेदे कारणत्वादीनां 
ब्रह्मप्रतिपत्तिवेलामात्रान्वितत्वप्रतिपत्तिप्रभृतियावदुपासननिष्पत्तिनियतानुवर्तनीयत्वाभ्यामुपलणत्वविशेषणत्वोभयमप सम्यगुपपद्यते हि।।
	6. चन्द्र इत्यादि।  चन्द्रे शाखेव --- शाखाग्रे चन्द्र इति शाखाग्रोपलक्ष्ये चन्द्रे तदुपलक्षणभूता शाखेव। शान्ते ---- सर्वविशेषशून्ये।  महसि -- स्वयम्प्रकाशे ब्रह्मणि।  कारणत्वं तटगतं लक्षणम् -- जगत्कारणत्वं तटस्थलक्षणमेव द्वारस्थमेव प्रतिबोधकमित्यर्थः। तत् -- ब्रह्म। सत्यज्ञानादिवाक्यैः --- 'सत्यं ज्ञानमनन्तं ब्रह्म' इत्यादिभिः स्वरूपलक्षणवाक्यैः। अपमृदितगुणं विभाति --- विध्वस्तसमस्तगुणं 
स्वरूपमात्रमेव प्रकाशते। इति डिम्भाः -- एवं बालाः। प्रलपन्तीति शेषः। इह -- सत्यादिवाक्ये।  न्यायवृद्धाः --- न्यायसंस्कृतचेतसः सेश्वरमीमांसकास्तु।अरुणाद्युक्तिवत् -- 'अरुणयैकहायन्या पिङ्गाक्ष्या सोमं क्रीणाति' इत्यारुण्यादिगुणविशिष्टैकहायनीकरणकसोमक्रयणवाचिश्रुतिवाक्य एव। पदानाम् -- सत्यादिपदानाम्। प्रतिपदनियतावर्ज्यतत्तन्निमित्तद्वारा --- प्रतिपदं नियतमवर्ज्यानि पर्यायत्वापत्तिभयेनावश्यमत्याज्यानि यानि तानि तानि सत्यत्वज्ञानत्वानन्तत्वरूपाणि स्वरूपविकारराहित्य स्वभावविकारराहित्यज्ञानात्मकत्व ज्ञानगुणकत्तवत्रिविधपरिच्छे द राहित्यानवधिक कल्याणगुणकत्वात्मकानि निमित्तानि तद्द्वारा --- तत्समर्पणपुरस्कारेण।  एकत्र विशेष्येऽर्थे --- एकस्मिन्विशेष्यभूते ब्रह्मरूपे बोध्ये। वृत्तिम् --- बोधनम्।  विदुः -- निश्चितवन्त इत्यर्थः।।
*1.1.3.
1. वीतावीतेत्यादि।  वीतावीतप्रयोगक्रमनियतिमती --- विशेषेणेतत्वाद् वीतोऽन्वयी। अन्वयाभाववीतो व्यतिरेकी। वीतावीतोऽन्वयव्यतिरेकी।तादृशो यः  प्रयोगक्रमस्तस्मिन्नियतिमती  -- व्याप्तिशालिनी। अन्वयव्याप्तिशालिनी व्यतिरेकव्याप्तिशालिनी चेत्यर्थः।  कार्यता --  जन्यता। एतद्विश्वम् ---- परिदृश्यमानमहीरमहार्णवादिरूपम्।  सर्वज्ञेन प्रक्लृप्तं गमयति -- विश्वोपादानोपकरणसंप्रदानाद्यनभिज्ञेन विश्वनिर्माणासंभवात् सर्वज्ञेन निर्मितमवगमयति। अत्र -- एवमनुमानेनावगते जगन्निर्मातरि विषये।  शास्त्रैर्विचारो विफलस्तु ---विफल एव। इत्युन्नीतौ --- एवमाशङ्किते सति।  अनुमितिवशतः --- अनुमानप्रमाणबलेन।  लघुत्वात् --- अनुमानसहायभूताल्लाघवात्।  विश्वामित्रादिनीत्या -- नक्षत्रादिकतिपयजागतपदार्थनिर्माणप्रसिद्धविश्वामित्रादिन्यायेन।  कर्मजैश्वैर्ययुक्ते --- तपोविशेषादिरूपकर्मजन्यपरिमितज्ञानशक्त्यादिशालिनि।  स्फुरति ---लाघवाद्दर्शनानुगुण्याच्चावभासमाने सति  इह -- शास्त्रारम्भे। विभुम् --- परमात्मानम्।  शास्त्रवेद्यमसूत्रयत् --अनुमानाद्यगम्यं शास्त्रैकसमधिगम्यं च ' शास्त्रयोनित्वात्' इति सूत्रेण प्रतिपादयमास।।
	2. क्षित्याद्यमित्यादि।क्षित्याद्यम् -- महीमहीधरमहार्णवादिकम्। कार्यताद्यैः  -कार्यत्वादिभिर्हैतुभिः ।कटकमकुटवत् - स्वर्णकारकर्तृककटकमकुटवत्।  कर्तृपूर्वम् - सकर्तृकम्। अत्र
अस्मिन्ननुमाने। सकर्ता - कार्त्वहेतुबलात्सिध्यन् कर्ता । अण्वदृष्टप्रभृतिजनकदृक-अतिसूक्ष्मभूता विश्वोपादानपरमाणवः,यानि च सर्वजीवात्मासमवतादृष्टानि तत्प्रभृतीनि यानि जगदुपादानसहकारिवस्तूनि तत्साक्षात्कारी।सर्वशक्तिश्च--सर्वनिर्माणानुगुणषक्तियुक्तश्च।सिद्ध्येत्--पक्षधर्माताबालात् सिद्ध्येदेव। मैवम्--एवं वां चिन्तय।इयम्--ते वाञ्छा।श्रोत्राद्यैः सौरभादिग्रहणरुचिः-- क्षोत्रान्द्रियादिभिर्गन्दरसाक्षात्कारलिप्सातुल्या।तादृशव्याप्त्याभावात्--कार्यत्वस्य सर्वज्ञकर्तृकत्वव्याप्त्यभावात्। इह -- लोके। घटकृत् ---- कुलालः।  सर्वं हेतुं न पश्येत् -- सर्वं कारकजातं न साक्षात्कुर्यात्। तावता -- कार्यनिर्माणनानुपयुक्तवस्त्वन्तरसाक्षात्काराभावमात्रेण। अस्य -- कुलालस्य। अकर्तृता न च -- घटकर्तृत्वाभावो न भवति।  अयमत्र विकल्पः -- किं सर्वकारकद्रष्टा 
कर्ता?उत कतिपपयकारकद्रष्टा? पूर्वत्र कुलालस्य सर्वकारकद्रष्टृत्वं न विद्यते। न च तावता तस्य कर्तृत्वहानिः। उत्तरत्र क्षित्यादिकर्तुः कतिपयकारकद्रष्टृत्वमेव सिध्यतीति नेश्वरसिद्धिरिति।।
	3. कार्यत्वादित्यादि। विवादास्पदमदिमखिलम् ---- विप्रतिपत्तिविषयभूतमखिलमिदं विश्वम्।  
सर्ववित्कर्तृपूर्वम् -- सर्ववित्कर्तृकम्। यन्नैवं तन्नैवं हि- यत् सर्ववित्कर्तृकं न भवति तत्कार्यमपि न भवति। पुरुषवत्- आत्मवत्। इति न- एवम्प्रयोगेणाभिमतं न सिध्यति। अनन्यथासिद्ध्यभावात्- अन्यथासिद्धत्वात्। सर्ववित्कर्तृकत्वं मा भूत् कार्यत्वमस्त्वित्युक्ते अकर्तृकत्वे कार्यत्वं न स्यादिति हि परिशुद्धस्तर्कः। अकर्तृकत्वमेव ह्याकार्यत्वे प्रयोजकम्, नपुनः सर्वज्ञकर्तृकत्वाभावः, इत्यप्रयोजकत्वादित्यर्थः। एतादृशात्मनि हेतौ अभिदुरं व्यात्यसिद्ध्यादिदौस्स्थ्यं अविदुः- विचक्षणा इति शेषः। विचक्षणा एतादृशात्मनि केवलव्यतिरेकिरूपे हेतौ सर्वत्रापि हेतुसाध्ययोः पक्षादन्यत्र साहचर्यादर्शनेनाभिदुरं दुर्वारं व्याप्त्यसिद्ध्यादिरूपं प्रयोगदूषणं प्रतिपद्यन्ते। तद्भङ्गे- उक्तदूषणादिभिः केवल- व्यतिरेकिभङ्गेऽपि। लक्षणानाम्- इतरभेदानुमापकत्वेन केवलव्यतिरेकिरूपाणां तत्तत्पदार्थलक्षणानाम्। गमनिका- सार्थक्यसंपादनसरणिः। तत्त्वमुक्ताकलापे- एतदाख्ये स्वानुगृहीते ग्रन्थे बुद्धिसरे
'सन्त्यक्तावीतहेतोरभिदुरमखिलं लक्षणाभावतः स्यात्।
 मैवं लक्ष्मैव भेदस्तदवगमकमित्याप्तवक्येतदुक्तिः।। '
इत्यादिभिः श्लोकैः। अगणि -- प्रत्यपादि। अयमर्थः --लक्षणं केवलव्यतिरेकि मा भूत्। 
अन्वयव्यतिरेकित्वे पुनः सप्रयोजनमेव तत्। लोके ह्यम्बातातमातुलादिभिर्बहुशः शिक्षिता बाला गवादिशब्दास्तेषु तेष्वर्थेषु वाचकत्वेन प्रतिपद्यन्ते। ततश्च कश्चिद्बालो दूरावस्थितां दोव्यक्तिं दृष्ट्वा सहसैव निर्धारयितुमशक्तः शङ्कते कोऽयमिति। तत्रान्वयव्यतिरेकिरूपानुमानं प्रवर्तते।अयं गौरिति व्यवहर्तव्यः सास्नादिमत्वात् मातापित्राद्यभिहितप्राचीनगोपिण्डवदिति सार्लौकिकीयं मर्यादा न्यायविदामप्यनुसर्तव्येति।।
	4. यद्यपीत्यादि।यद्यपि लिङ्गभेदै  --- हेतुविशेषैः, विप्रतिपन्नं शरीरं सात्मकं प्राणादिमत्त्वादिहेतुभिरित्यर्थः। आत्मान्तरादेः --- परात्मप्रभृतेः। अनुमितिरनघा --निर्दोषा।अङ्गीकृतेति शेषः। तथाऽपि ---तादृशपरात्मानुमितेरङ्गीकारेऽपि। पक्षभेदे कुत्रचित् --तादृशेश्वरानुमितिव्यतिरिक्तानुमितिसाध्याश्रये क्वापि।प्रत्यक्षव्याप्तिशैली न शिथिलिता खलु -- प्रत्यक्षसिद्धव्याप्तिमर्यादा न भग्ना खलु। ईश्वरानुमितौ तद्भङ्गादनौचित्यमेव। नहि लोके कश्चित् कर्ता नित्यज्ञानचिकीर्षाप्रयत्नवान् दृश्यते। नच निष्प्रयोजनः कर्ताऽस्ति। अतो नानुमानान्तरतौल्यमिति भावः। आम्नाये तु -- वेदे तु।  अद्भुतोक्तिः -- अपूर्वार्थप्रतिपादनम्। तादृशाप्तोक्तनीत्या -- अस्मदपरिदृष्टदेशान्तरागतपुरुषवक्तृकविचित्रार्थोक्तिन्यायेन।  बाधाभावादिसाम्यात् --बाधकज्ञानाभावकारणदोषराहित्यादीनां तुल्यत्वात्। वितथा न भवति ---- अप्रमाणं न भवति। विहतिमति --- प्रत्यक्षादिप्रमाणान्तरविरुद्धार्थे 'आदित्यो यूपः' इत्यादौ। गौणतादि --- लक्षणयाऽविरुद्धार्थान्तरपरत्वादि। लोकवत् भवेत् -- यथा लौकिकवाक्येष्वपि केषांचित् प्रमाणत्वं केषांचित् प्रमाणान्तविरोधेऽविरुद्धार्थआन्तरपरत्वं च सर्वसंमतम्, तद्वदेव भवेत्। न च तावता सर्ववाक्यप्रामाण्यहानिरिति भावः।।
	5. नन्वाम्नायप्रधाना इत्यादि।  ननु -- प्रश्नार्थे। आम्नायप्रधानाः -- आम्नायः वेद एव प्रधानं प्रमाणतमं येषां ते पराशरादयः। अस्मदादेः ---अस्मद्प्रभृतेरल्पज्ञानशक्तिकस्य जीवस्य।अशक्यैः --- कर्तुः सर्वथा ऽयोग्यैः। कार्यैः ---मेघोदयसागरव्यवस्थादिभिः।कर्ता --- तादृशाशक्यकार्यकर्ता।  परः -- परमात्मा।अनुमेयः -- अस्ति कश्चिद्भगवानिति निर्धारणीयः। इति -- एवम्। क्वेचित् --विष्णुपुराणागदौ। मेधोदयः सागारसंनिवृतिः इत्यारभ्य एतानि विण्णोः प्रवदन्ति मायात् इत्यन्तेन। अनुकथयन्ति -- प्रतिपादयन्ति। जन्मादिवाक्यम् -- यतो वा इमानि भूतानि जायन्ते, 
इत्यादिजग्च्चन्मादिप्रतिपादकवाक्यम्। तदभिप्रैति -- पराशरदिभिरूक्तं मेधोदयादिभिर्यदीक्ष्वरानुमानं तदनुवादक तया तदभिप्रायकमेव। तस्मात् --- महर्षिभिरेवेक्ष्वरानुमानस्य प्रतिपादनात् वेदे च तपदनुवादात्। वैदिकस्य --- वेदप्रमाणकस्य विवेकिनः। ईशानुमानत्यजनमनुचितम् -- 
इश्वरानुमानप्रहाणमयुक्तम्। इति चेन्न -- एवमुचयते चेन्नैतधुक्तम्। क्वाण्यौचित्योपदेशात् -- विष्णोरेव जगत्कारणत्वं श्रुतिप्रतिपन्नं तर्कानुमानैरपि साधितुं शक्यमित्येतावन्मात्रप्रतिपादन्तत्परत्वादुदाहृतग्रन्थस्य। यत इति च -- जन्मादिवाक्ये यतोवा इमानि इत्यत्रानुवादकेन यतइति पदेन च। सदाधुक्तिसितद्धानुवादात् -- सदेव सोम्येदमग्र आसीत् एको हवै नाराण आसीत् सहरत्रशीर्षा पुरूषः इत्यादिपुर्वाक्तेपुरुषसूक्तार्थपर्यवसायिसमस्त कारणवाक्यसिद्धपुरूषनारायणानुवादात्, नपुनर्दूषणशतग्रन्थिलानुमानसिद्धानुवादादित्यर्थः।।
	*1.1.4.
         1.  कर्तव्ये हृर्थ इत्यादि। कर्तव्येऽर्थे उक्ते हि निशमयितृफलम् -- स्वर्गकामो यजेत इत्यादिरीत्या पुरूषप्रवृत्तिसाध्येऽर्थे प्रतिपादिते सति हि श्रोतुः फलं न स्यात्। सिद्धरूपे तु न स्यात्   -- अष्टौ काकदन्ताः सन्तीत्यादिरीत्या सिद्धरूपेऽर्थे प्रतिपादिते श्रोतुः फलं न स्यात्।           प्रीत्या साफल्यक्लृप्तौ --  सिद्धपरत्वेऽपि तव गृहे निधिस्ति पिता ते सुखमास्त इत्यादिण्विव तादात्विकप्रीत्युत्पतिमात्रेण सफलत्वसम्पादने। तदर्थम् --- प्रीत्यर्थमुच्यामानम्। वितथमपि वचः अयथार्थभूतं विप्रलम्भकवाक्यमपि।न द्दष्टं किम् तथा च तन्नार्थसद्भावे प्रमाणं भवितुमर्हतीति भावः।
विद्यार्थत्वे ---- स्वातन्त्र्येण 'सत्यं ज्ञानम्' इत्यादिभिर्ब्रह्मप्रतिपत्तौ किलापादिता दोषाः। न वयं तथा वदामः। अपि तु 'परप्राप्तिकामो ब्रह्म विद्यात्' इति विधिशेषत्वेनैव ध्येयस्वरूपप्रतिपत्तिहेतुभूतानां सत्यादिवाक्यानां प्रामाण्यमितिचेत्। अन्यद्दष्टेर्विषयवदनृतम् --- मनो ब्रहोत्युपासीत इत्यादाविव अन्यस्मिन्नन्य तया या दृष्टि र्मनसि ब्रह्यत्वेन दृष्टि र्नाम्नि ब्रह्ये दृष्टि र्गवि परमात्मतया दृष्टिरित्यादिः। तस्यां विषयभूतमारोण्यमाणं वस्त्विवानृतं मिथ्याभूतं भवेत्ष। नपुनर्वास्तवं सिध्येत्। तत् -- तस्मात्। परिक्ष्यं न भावि निरूक्तसत्यज्ञानाधुपनिषदर्थभुतं वस्तु विचारणीयं न भविण्यति। तद्विचारात्मकमिदं शास्त्रमनारम्भणीयं स्यात्। इत्याक्षेपे -- एवमाशाङ्किते सति। निखधिकसुखे -- अनवघिसुखात्मके ब्रहाणि। अनन्यशेषम् -- विधिवाक्यशेषत्वमनापन्नं स्वतान्त्र्येणैव प्रवृत्तम्। शास्त्रतात्पर्यम् -- शास्त्रस्य उपनिषदात्मकस्य तात्पर्यं बोधक्वेन पर्यवसानम्। आह --  ततु समन्वयादिति प्रतिपादयामास।।
 
  2.     तात्पर्यमित्यादि।विधिना, एकावाक्यत्वपक्षेऽपि -- सत्यादिवाक्यानां वेदनाविध्यपेक्षितध्येयस्वरूपसमर्पणपरत्वेन तदेकवाक्यत्वपक्षेऽपि। ब्रह्यतत्वेऽपि --- ब्रह्यस्वरूपेऽपि। अविहति -- ईत्वर्थ विशेषणम्। अविरूद्धत्वात्। तात्पर्यम् -- बोधकतया पर्यवसानम्। अस्त्येवेति शेषः। भेदेऽपि  भिन्नवाक्यत्वेऽपि। स्वादसिद्धेः -- प्रतिसिद्धेः। नैरर्थक्याभावादिति चिन्तामणिः। बलिभुगदनत संरव्योक्तिसाम्यं न भवति -- अष्टौ काकदन्ताः सन्तीत्यादिकाकदन्तसंरव्यावचनतुल्यत्वं न भवति।स्वादार्थत्वं मृषात्वक्षममिति न --प्रीत्यर्थं वचनं मिथ्याभूतमपि भवेदिति शङ्कनं न युक्तम्। मृषेत्यूहने प्रीत्ययोगात् --तस्य वचनस्य मिथ्यात्वप्रतिपत्तौ स्त्यां प्रीत्युत्पत्तेरसंभवात्। बालोपच्छन्दनादिँण्वपि --बालोपलालनार्थेण्वपि कषायं पिन फलं दास्यामीत्यादिरूपेषु। विषयसत्यत्वज्ञानेनैव बालस्य हर्षे भवति। अन्यथा हर्षोन भवत्येव।।

    3.     यत्त्प्रीत्यर्थमित्यादि। यद्वचः प्रीत्यर्थं तन्निखिलमनृतमित्यर्भकप्रायक्यम् --- प्रीत्युत्पत्तिप्रयोजनकं यघद् वचस्तत्सर्वं मिथ्यार्थकमिति बालतुल्यस्य वचनम्। सत्योक्तया आनन्दद्दष्टेः --- सत्यार्थकवचनादानन्दजननदर्शनेन व्यभिचारात्। इह -- स्त्यादिवाक्यावग्ते ब्रह्यणि। अध्यपक्षतः शास्त्रतो वा --प्रत्यक्षेण वा शास्त्रेण वा। नच विहतिः -- न विरोधः। तेन -- 
उक्तरूपेण।अनन्यार्थसिद्धोक् त्यनृतविषयताशङ्कनस्तम्नेनव--- अनन्यार्था विधिशेषत्वमनापन्ना स्वान्तन्त्र्येण प्रवृत्ताया सिद्धोक्तिः पुरूषवृत्तयसाध्यब्रह्यतत्वविषयिणी सत्यं ज्ञानम् इत्याधुपनिषदुक्तिस्तायाः अनृतविषयताशङ्कनं  मिथ्यार्थकताशङ्कनं यत् तस्य स्तम्भनेन निरोधनेन। 
सत्यनित्याद्भुतसुखपरम ब्रह्यनिष्ठाः --- सत्यं स्वरूपस्वभावविकाररहितम्, नित्यं कालपरिच्छेदरहितम्, अद्भतं चेतनाचेतन विलक्षणस्वरूपस्वभावम्, सुखमानन्दरुपम्, परमं न परं पुण्डरीकाक्षात्,परः पराणां परमः इत्यादि नीत्या सवोत्कृष्टवस्तुसून्यम्, यद् ब्रह्य स्वरूपतो गुणतक्ष्चानवधिकातिशयबृहत्त्वा श्रयभूतमाश्रितानाप्या नन्त्यहेभूतं वस्तु तन्निष्ठा स्तस्मिन्नेव तात्पर्येण पर्यवसन्नाः। त्रथ्यन्ताः --उपनिषदः। प्रमाणम् -- प्रमाकरणमिति सिद्धम्।।

	4.ब्रह्मैक इत्यादि। एके --जरन्मायावादिनः केचित्। ब्रह्य निष्प्रपञ्चीकरणविघिपदं सिध्यतीति ब्रवन्ति -- सप्रपञ्चतया भासमानं ब्रह्य निण्प्रपञ्चं कुर्यादित्येतदर्थकस्य न द्दष्टेर्द्रष्टारं पश्येः इत्यादि निण्प्रपञ्चीकरणविधिवाक्यस्य विषयभूतं सद् ब्रह्य सिध्यतीति वदन्ति। अन्यो ध्यानविघ्यर्थं ब्रुवान्त -- अपरे केचिज्जरन्मायिनो ब्रह्य ओमित्यात्मानं ध्यायीत इति ध्यानविधिवाक्यार्थं वदन्ति। अपरे निर्धर्माद्धैतवाक्योपचरितं सिध्यतीति ब्रुवन्ति -- आधुनिकास्तु मायिनो निर्धर्मं प्रतीयमानधर्मद्वयसम्बनघरहितं यज्जीवब्रह्यणोरद्धैतमभेदस्तत्परं तत्त्वमसीत्यादिवाक्यं तेनोपचरितं जीवाभेदेन लक्षितं सद् ब्रह्म सिध्यतीति संगिरन्ते। तेषामेषाम् -- जगन्माय्याधुनिकभेदभिन्नानां मायिनां संबन्धी। स्ववचनविहतिः -- प्रतिज्ञाविरोधः, ताभ्यां व्याकुला अनेके जल्पा यस्मिन् सः। बाह्यकल्पः-- मायिभर्भक्त्या स्वपक्षस्य बौद्धपक्षआत्किचिद्वैषम्यकथनेऽपि पर्यवसाने तादृशवैषम्यायोगात् बाह्यपक्षतुस्य एवायमित्यर्थः। अयं कल्पः --सङ्ग्रहेणोपन्यस्तस्तत्पक्षप्रकारः।कृतमतिपरिषत्पीठमर्दैः--कृतमतयः शिक्षितबुद्धयस्तेषां परिषदि ये पीठमर्दा नियुक्तकार्यकारिणस्तैः। अमर्दि -- निर्मूलित इत्यर्थः।।
	5. अन्यार्थो हीत्यादि। प्राक् -- पूर्वकाण्डे। अर्थवादः -- 'वायुर्वै क्षेपिष्टा देवता वायुमेव स्वेन भागधेयेनोपधावति स एवैनं भूतिं गमयति' इत्यादिरूपोऽर्थवादः। स्तुतिमुखमुखतः -- विधिमवाक्यविहितार्थप्रशंसनप्रभृतिद्वारा। अन्यार्थः -- विधिशेष इति।स्थापितः --'आम्नायस्य क्रियार्थत्वादानर्थक्यमततदर्थानाम्' इत्याद्यर्थवादाधिकरणे प्रतिपादितः। इदानीम् --समन्वयाधिकरणप्रणयनावसरे।स्वातन्त्र्येण प्रमाणीक्रियते --- विधिशेषत्वं विना स्वतन्त्रतयैव ब्रह्मप्रमाणकरणतया ऽङ्गीक्रियते।इति ततः -- अस्माद्धेतोः। काण्डयोः -- पूर्वोत्तरयोः कर्मब्रह्यकाण्डयोः।विरोधः स्यात् -- ऐकशास्ञ्यविरोधः प्रसरीसर्ति। न स्यात् --नैव भवेदेष विरोधः। प्रथमम् -- पूर्वकाण्डार्थवादाधिकरणे। मानतास्थापनार्थम् --अक्रियार्थत्वप्रयुक्तानर्थक्यमूलकाप्रामाण्य परिहारेण प्रामण्यप्रतिष्ठापनार्थम्। सामान्यतो ह्यभिदधे -- अर्थवादत्वसामान्याकारेण हि विधिशेषत्वमभ्यधायि। इह --अस्मिन्काण्डे समन्वयाधिकरणे तु। केषाञ्चित् --अर्थवादविशेषणामे। सुभगे --हेतुगर्भं विशेषणम्। आनन्दाधसंरव्येय कल्याणगुणमहोदधिरूपत्वात्। बोधमात्रात्पुमर्थो -- यथाऽवस्थितस्वस्वरूपस्वभावावगतिमात्रेण पुरूषार्थभूते ब्रह्यणि विषये। स्वतः -- स्वतन्त्रतया, विधिशेषत्वं विनैव। सार्थतोक्ता-- अर्थवत्वं प्रत्यपादि। तथा च पूर्वकाण़्डार्थवादाधिकरणे सामन्येनार्थवादानां विधिशेषत्वस्थापनात् समन्वयाधिकरणेऽर्थवाद विशेषाणां स्वतः पुरूषार्थभूतब्रह्यरूपार्थवत्तवेन विधिशेषत्वं विनैव प्रामण्यप्रतिष्ठापनाञ्चोत्सर्गापवादन्यायेन विरोध एव नास्तीति भावः।।50

             6. त्रेधेत्यादि। चोदनाधंशभेदैः -- विधिः। आदिशब्देन मन्त्रार्थवादग्रहणम्, विधिमन्त्रार्थवादरूपभागविशेषैः। त्रेधा --त्रिप्रकारेण। नियतविभजतने ---निन्दाप्रशंसापरकृतिपुरा  कल्परूपाक्ष्चतुर्विधा अर्थवादा अपि। ब्राह्यणांशस्य शेषा मुनिभिरभिहिताः -- ब्राह्यणांशेनैकवाक्य 
तामापन्ना एव भवन्तीत्यापस्तम्बादिभिहिताः। अत्र -- शारीरकशास्त्र्त्रे। अतच्छेषतोक्तौ -- अर्थयादानां विधिशेषत्वं विना स्वातन्त्र्येण प्रामाण्यकथने। स्मृतिहतिः -- स्मृतिविरोधः प्रसज्यते। इति चेत् -- एवमाशङ्कयते चेत्। तद् दत्तोत्तरं हि --तदाशङ्कनं पूर्वमेव दत्तोत्तरमे। सेयम्-- अर्थवादानां 
चतुर्णामपि ब्राह्यणशेषत्वस्मृतिः। तत्सामान्योक्तिर्हि --अर्थवादसामान्यस्य विधिशेषत्ववचनरुपा हि। समन्वयाधिकरणे त्वर्थवादविशेषणां स्वातन्त्र्येण प्रामण्यकथनादुत्सार्गापवादन्यायेनार्थवादसामन्यस्य विधिशेषत्व परस्मृतिवचनेन विरोध एव नास्ति। अन्यथा न हिंस्यात् सर्वा भूतानि इति हिंसासामान्यस्य निषिद्धत्वात् अग्निषोमीयं पशुमालभेत इति विहितस्तद्धिशेषोऽपि निषिध्येत। तत उपरि -- अर्थवादानां ब्राह्यणशेषत्ववचनादुपरि। मन्त्रविध्यन्यतोक्तिः -- विध्यर्थवादाम्यामन्ये मन्त्रा इत्येतदर्थिका ततोऽन्येमन्त्राः इत्युक्तिर्मन्त्रविध्योः परस्परभेदं ब्रुवती। यथा --यथा मन्त्रोऽपि विवत इत्यङ्कारान्मन्त्रसामान्यस्यैव विधिभिन्नत्वपरतया नेया, तथेयमपि तत्सामान्योक्तिर्नेयेत्यन्वयः।।51

          7.  आम्नातैरित्यादि। आम्नातैः -- वेदावगतैः। अविगुणसफलैः --कर्मकर्तृ साध्नवैगुण्ये सति फलासिद्धावपि ताद्दशवैगुण्याभावे फलाविनाभूतैः। ऐहिकार्थैः -- वृष्टिकामः कारीर्यायजेत इत्यादि विहितैर्द्दष्टफलैः कारीर्यादिभिः।शाकुनज्योतिषाधैः --संकोर्णमन्त्रार्थवादादिमूलकशकुनज्योतिश्शास्त्र्त्र सिद्धत्ततद्भाव्यर्थानर्थसूचनतत्साधनपरिहरणक्रियाविशेषैः। अविगुणसफलैरीत्यस्यपि विशेषणम्। आतिनिपुणधियाम् ---शिष्टनां सबान्धिन्या। पारत्रिक्या प्रवृत्त्याऽपि--- परलोकहेतुभूतया प्रवृत्त्याऽपि। आगमाश्वाससिद्धौ -- वेदप्रामण्ये विश्चिते सिक्ष्चिते सति। परविषये -- परमात्मविषयके। दोषबाधव्यपेते -- अनादिनिध्नाविच्छिन्नसम्प्रदायतया कारणदोषरहिते अलौकिकार्थविषयत्वात् बाधकप्रत्ययरहिते।शब्दे तस्माद्बोधे च सति -- वेदाख्याक्षरराशौ तस्मादेव करणादुत्पद्यमाने ज्ञाने च जाग्रति सति। अप्रामाण्यकारणे चासतीति शेषः। असौ -- वेदः।तत्र -- ब्रह्मणि विषये। कथं स्वतो न मानम् --कुतः स्वातन्त्र्येण न प्रमाणं भवेत्। स्वातन्त्र्येण प्रमाणं भवेदेवेत्यर्थः। इतरथा -- कारणमन्तरेण वेदान्तवाक्यानामप्रामाण्यकथने। नैगमाध्वापलापः -- तेनैव न्यायेन कर्मभागेऽप्यप्रामाण्यं कथनीयमिति वेदमार्गापलाप एव स्यादित्यर्थः।।
	8. शास्त्रारम्भेत्यादि। इयं चतुरधिकरणीपेचिका शास्रारम्भोपपत्त्यै प्रवृत्ता --एषा जिज्ञासाधिकरणजन्माद्यधिकरणशास्त्रयोनित्वाधिकरणसमन्वयाधिकरणरूपचतुरधिकरणवती पेटिका शास्त्रारम्भविरोधिव्युत्पत्त्यभावप्रतिपत्तिदौस्स्थ्यान्यलभ्यत्वाफलत्वशङ्कनिरसनद्वारा ब्रह्मिचारात्मकशास्त्रारम्भ निर्वाहाय तदुपोद्धातरूपतया प्रावर्तत। लक्ष्यस्य -- ब्रह्मणः। इह --- द्वितीयचतुर्थाधिकरणयोः। उक्तम् -- प्रतिपादितम्।विशेषद्वयम् -- सद् ब्रह्मादिसामान्यशब्दानां पुरुषसूक्तप्रतिपाद्यते नारायणे पर्यवसानं द्वितीयाधिकरणोक्तम्, चतुर्थाधिकरणोक्तं वेदान्तवाक्यावगतस्य ब्रह्मणो निरतिशयानन्दरूपत्वम्, इदमुभयं च विशेषद्वितयम्। वक्ष्यमाणोपजीवि घटते --कारणत्वाधिकरणोभयलिङ्गाद्यधिकरणेषु वक्ष्यमाणमेवार्थमुपजीव्य निरुक्तप्रयोजनायात्र प्रदर्शितमिति युज्यते। अतो न पौनरुक्त्याशङ्केति भावः। कारणत्वाधिकरणे -- 'कारणत्वेन चाकाशादिषु यथाव्यपदिष्टोक्तेः' इत्यधिकरणे। सद्ब्रह्मद्युक्तिवेद्यः -- 'सदेव सोम्येदमग्र आसीत्' 'ब्रह्म वा इदमेकमेवाग्र आसीत्' 'आत्मा वा इदमेक एवाग्र आसीत्' 'न सन्नचासाच्छिव एव केवलः' 'सर्वाणि ह वा इमानि भूतान्याकाशादेव समुत्पद्यन्ते' इत्यादिकारणवाक्यघटकसद्ब्रह्मात्मशिवाकाशादिशब्दवाच्यः।
पर इति -- 'एको ह वै नारायण आसीत्' 'विष्णुस्तदासीद्धरिरेव निष्कलः' इति विशेषशब्दमूर्धन्यनारायणविष्णुपुरुषादिशब्दार्थभूतः पराणां परमः परमात्मैवेति। वदेद्धि -- वदिष्यति किल।  अस्य पुनः -- समन्वयाधिकरणे पुरुषार्थरूपतया प्रतिपादितस्यास्यैव ब्रह्मणः। द्विलिङ्गाद्यकृतिषु -- 'न स्थानतोऽपि परस्योभयलिङ्गं सर्वत्र हि' इत्युभयलिङ्गाधिकरणेऽधिकरणान्तरेषु च। तादृशानन्दतादीन् --- निरतिशयानन्दरूपत्वादीन्। वक्ष्यति 
--तदुपजीवननेनैवात्र विशेषद्वयं प्रतिपाद्यत इति न पौनरुक्त्यमाशङ्क्यमिति भावः।।
	*1.1.5.
   9. आत्मन्येवमित्यादि।अकृत इति मते -- जिज्ञासाधिकरणविषयवाक्ये 'नास्त्यकृतः कृतेन' इत्युक्त्या 
अकृतः सिद्ध इति चिन्तिते। विश्वहेतुत्वलक्ष्ये -- जगत्कारणत्वस्य लक्षणस्य लक्ष्ये आश्रये तेनेतरव्यावृत्ततयाऽवगते। शास्त्रैकस्थापनीये --शास्त्रेणैकेनेवाधिगन्तव्ये।  निरवधिपरमप्रेणयोग्ये --अनवधिकातिशयानन्दरूपतया निरवधिपरमप्रेमरूपभक्तेर्योग्ये। परस्मिन्नात्मनि -- परमात्मनि। एवम् --व्युत्पत्त्यभावादिनिरसनक्रमेण। प्रसक्ते -- विचारणीयत्वेन संसिद्धे सति।  ईदृक्त्वम् -- पूर्वपेटिकाप्रोक्तमथजातम्। यथार्हम् --प्रकृतिपुरुषस्वभावानुगुण्येन। प्रकृतिपुरुषयोः स्यात् ---प्रधानपुरुषयोरेवास्तु। इति परकथनम् --एवं पूर्वपक्षिण उपन्यसनम्। तौ -- प्रकृतिपुरुषौ। अनुमानाद्ययोग्यौ न -- अनुमानयोग्यत्वेन शास्त्रैकसमधिगम्यौ न भवतः। अयमीक्षत्यधिकरणार्थः। दुःखास्पृष्टौ च  न --दुःखास्पष्टो हि ज्ञेयतामर्हति। इमौ तु दुःखसंसंपर्शिनावेवेत्यर्थः। अयमानन्दमयाधिकरणार्थः। इति क्रमेण -- एवं सिद्धान्तप्रतिपादनक्रमेण। अथ -- ईक्षत्यानन्दमयाधिकरणयोः, यद्वा पादशेषेण। दोधवीति --प्रतिक्षिपति।।
    10. गौणेक्षेत्यादि। गौणेक्षासाहचर्यात् --सद्विद्यायां 'तत्तेज ऐक्षत, ता आप ऐक्षन्त ' इत्यीदिगौणेक्षासाहचर्यात्। सति -- सच्छब्दार्थभूते वस्तुनि।  बहुभवनप्रेक्षणं मुख्यं नैव -- 'तदैक्षत बहु स्यां प्रजायेय' इति बहुभवनानुकूलं पर्यालोचनं मुख्यं नैव भवति अपितु 'वृष्टिप्रतीक्षाः शालयः' 'कूलं पिपतिषति' 'वर्षेण बीजं प्रतिसंजहर्ष' इत्यादिषु वृष्टिप्रतीक्षादीनां वृष्टिसापेक्षम्लानत्वाद्यवस्थादिरूपत्वेन
 गौणत्ववदिहापि सृष्ट्यौन्मुख्यादिरूपगौणार्थरूपं भवति। किं च इह - सद्विद्योपक्रमे। दृष्टान्ताद्यैः --'यथा सोम्यैकेन मृत्पिण्डेन' इत्यादिनिदर्शितदृष्टान्तप्रभृतिभिः। अचितोऽनुमितिराभाति -- साङ्ख्योक्तप्रधानानुमितिरियमिति न्यायविदां प्रतिभाति। तादृशाजन्म युक्तम् --अचेतनरूपकार्यस्याचेतनादेव जन्म युक्तम्। तेन -- उक्तोपपादनेन। सच्छब्दः --'सदेव सोम्येदमग्र आसीत्' इत्यत्र सच्छब्दः। अविकृतिं मूलप्रकृतिं व्याहरेत् --विकाररहिततया सच्छब्दार्थतायोग्यां मूलप्रकृतिमभिदध्यात्। इत्ययुक्तम् --इत्याशङ्कनमयुक्तम्। श्रुत्या --'स आत्मा' इत्यादिषु चेतनैकान्तात्मशब्दश्रुत्या। अन्येषाम् -- प्रकृत्यादीनाम्।निरोधात् -- सच्छब्दार्थतानिरसनात्। त्वदभिमततिरस्कारिलिङ्गादिभिश्च -- त्वदभिमत प्रकृतिकारणत्वतिरस्कारकेक्षणादिलिङ्ग वाक्यप्रकरणैरपि निरोधादित्यन्वयः।।
    11. ज्ञाते ह्येकत्रेति। एकत्र ज्ञाते सर्वं विदितं भवतीति प्रतिज्ञा ऐक्यसिद्ध्यै हि भवति --
'येनाश्रुतं श्रुतं भवत्यमतं मतमविज्ञातं विज्ञातम्' इत्यादिवाक्ये एकस्मिन् सद्वस्तुनि ज्ञाते  सर्वं वस्तु  विज्ञातं भवतीति एकविज्ञानेन सर्वविज्ञानप्रतिज्ञाकार्यकारणयोरैक्यसिद्ध्यै हि प्रतिपादिता भवति। इदं चैक्यं प्रधान एव संभवतीत्यर्थः। तस्य ---एकविज्ञानेन सर्वविज्ञानस्य। मृत्तत्कार्यादयश्च त्रयो दृष्टान्तभेदा इह कथिताः ---- 'यथा सोम्यैकेन मृत्पिण्डेन सर्वं मृण्मयं विज्ञातं स्यात्, यथा सोम्यैकेन लोहमणिना, यथा सोम्यैकेन नखनिकृन्तनेन' इत्यादवाक्यत्रयेण मृत्तत्कार्यनिखिलमृन्मय सुवर्णपिण्डविशेषात्मकलोहमणितत्कार्यनिखिलकटककुटाद्याभरण कृष्णायसपिण्डात्मक नखनिकृतन्तकार्यभूतसिवास्यादिसर्वकाष्णार्यासरूपाश्च त्रयो निदर्शनविशेषाः प्रतिपादिताः। तेन --अनुमानवेषापेक्षितप्रतिज्ञादृष्टान्तोपादानेन। अव्यक्तानुमानं कथितम् --- मूलप्रकृतेः साङ्ख्योक्तमनुमानमेवात्रत्यवाक्यरूपमिति। इति वृथोत्कण्ठितम् -- इति चिन्तनं वृथा मनोकथ एव।  कुत इत्यत्रोच्यते --हेत्वनुक्तेः। अनुमानप्रधानाङ्गभूतहेतूपादानस्यात्रदर्शनात्। कार्यकारणयोः सारूप्यं प्रतीयमानं हेतुर्भविष्यतीत्यत्राह --सारूप्यादेहेतोश्च उपरि परिहृतेः । यत् सरूपं तत् परस्परं कार्यकारणभावभाक् यथा मृद्घटादीत्याद्यनुमानहेतुभूतकार्यकारणसारूप्यरूपहेतोश्च द्वितीयाध्यायद्वितीयपादे परिहरिष्यमाणत्वात्। तर्ह्यत्र तत्र चेति  पौनरुक्त्यमित्यत्राह --अत्र संभावनोक्तेः 
। उत्तरत्रैव प्रधानकारणत्वनिश्चायकहेतुसर्वस्वनिराकरणम्। अत्र तु प्रधानकारणत्वानुमानसंभावनामात्रस्य परिहारात्। अत्र संभावनोक्तेरित्यत्रापि परिहृतेरित्यनुषङ्गः।  पञ्चम्यन्तानां वृथोत्कण्डितमित्यनेनान्वयः।।
    12. आदेशेत्यादि। अनितरशरणैः --अनन्यथासिद्धैः। आदेशात्मस्वशब्दैः ---'उत तमादेशमप्राक्ष्यः'इत्यत्र प्रयुक्तेननियन्तृत्वरूपागदेष्टृत्वपरेणादेशशब्देन, 'स आत्मा' इत्यत्र प्रयुक्तेन शरीरप्रतिसंबन्धिचेतनपरेणात्मशब्देन सुषुप्तिप्रसङ्गे 'स्वमपीतो भवति' इति प्रयुक्तेन स्वप्त्रन्तर्यामिभूतसुषुप्तिस्थानभूतपरमात्मपरतयैव लब्धसार्थक्येन स्वशब्देन च। द्वन्द्वान्ते  श्रूयमाणस्य प्रत्येकं सम्बन्धात् आदेशशब्दश्चात्मशब्दश्च स्वशब्दश्चादेशात्मस्वशब्दास्तैरादेशात्मशब्दैः। त्वन्तदैक्योपदेशात् ---'तत्त्वमसि' इत्यत्र त्वम्पदार्थस्य जीवस्य तत्पदार्थेन परमात्मना, ऐक्यमभेदस्तस्योपदेशस्तस्मात्। स्वेन जीवेन साहङ्करणमनहमोऽचिद्गणस्य प्रवेशात्। स्वेन -- स्वात्मकेन। जीवेन -- जीवात्मना। प्रवेशक्रियाकर्तृभूतस्यापि जीवस्य साधकतमत्वविवक्षया करणत्वमभिप्रेत्य तृतीया। साहङ्करणम् -- 'अनेन जीवेनात्मनानुप्रविश्यनामरूपे व्याकरवाणि' इत्युत्तमपुरुषसिद्धाहंशब्दोल्लेखपूर्वकम्। अनहमः -- अहमर्थव्यतिरिक्तस्य। अचिद्गणस्य --महदादिसृज्यवर्गस्य। प्रवेशात् --प्रवेशवचनात्। एकज्ञानेन सर्वं विदितमिति गिरा ---कारणभूतैकसत्पदार्थविज्ञानेन तद्व्यतिरिक्तं सर्वं चेतनाचेतननरूपं कार्यजातं विदितं भवतीत्येतदर्थकेन 'येनाश्रुतं श्रुतं भवत्यमतं मतम्' इत्यादिश्रुतिवाक्येन। सर्वतादात्म्यवाचा -- 'ऐतदात्म्यमिदं सर्वम्' इति श्रुत्या सर्वशब्दार्थान्तर्गतस्य चेतनस्याप्येतच्छब्दार्थभूतसत्तादात्म्यप्रतिपादनेन। प्रधानस्य सत्पदार्थत्वे चेतनस्य सत्तादात्म्यमनुपपन्नं भवेदिति भावः। सिद्धान्ते तु सूक्ष्मचेतनाचेतनशरीरकस्यैव परमात्मनःसत्पदार्थत्वात् तत्तादात्म्यं 'इदं सर्वम्' इति निर्दिष्टस्य सचेतनस्य जगतः सुतरामुपपद्यते। प्रधानस्य चेतनाचेतनशरीरित्वमसंभावितमिति न परपक्षे निरुक्तोपपत्तिलाभः। शाखाविद्यान्तरागेरपि अन्या शाखा शाखान्तरम्। अन्या विद्या --विद्यान्तरम्।  आदिशब्देन स्मृतिपुराणादिसंग्रहः। सुस्पष्टतया ब्रह्मकारणत्वं वदद्भिः 'ब्रह्मविदाप्नोति परम्। सत्यं ज्ञानमनन्तंब्रह्म, सोऽकामयत बहुस्यां प्रजायेयेेति, तदात्मानं स्वयमकुरुत' 'अथ यदिदमस्मिन् ब्रह्मपुरे दहरं पुण्डरीकं वेश्म दहरोऽस्मिन्नन्तराकाशः। उभे अस्मिन् द्यावापृथिवी अन्तरेव समाहिते'
'विष्णोः सकाशादुद्भूतं जगत्तत्रैव च स्थितम्। स्थितिसंयमकर्ताऽसौ जहतोऽस्य जगच्च सः।।'  	
इत्यादिरूपैः शाखान्तरविद्यन्तरस्मृतिपुराणादिवचनैश्चेत्यर्थः। उक्तैर्हेतुभिः। विश्ववित् -- जगन्निमित्तकारणत्वोपयुक्तं 'यः सर्वज्ञः सर्ववित्' इत्यादिश्रुतिसिद्धं सर्वज्ञत्वादकल्याणगुणजातं वहन्। विश्वमूर्तिः --जगदुपादानत्वोपयुक्तसर्वशरीरकत्वविशिष्टः परमात्मैव। बहुभविता --'बहुस्याम्' इति सङ्कल्पपूर्वकं चेतनाचेतनात्मकनिखिलजग्द्रूपेण बहुभवनशाली, नान्यदित्यर्थः।।
*1.1.6.
   13.  मुख्येक्षेत्यादि। मुख्येक्षा -- मुख्येक्षणम्। अभीष्टा यदि -- अभिमता चेत्। सा --मुख्येक्षा भवदभिमता। तदुचिते -- चेतनत्वान्मुख्येक्षणार्हे। जीवतत्त्वे --जीववस्तुनि। भवतु -- स्यात्। कारणवाचिसदादिदेशात्मस्वशब्दास्तत्परा भवन्त्वित्यर्थः। ननु सच्छब्दार्थात् परमात्मनो हि जीवो भिन्नः, अतस्तस्य कथं 'स्वमपीतः' इत्यादौ स्वशब्दोल्लेखः? 'ऐतदात्म्यम्' इत्युक्तं सर्वतादात्म्यं वा कथमुपपद्येतेत्यत्रोच्यते -- सद्विद्यायामुपरि तस्य सतस्त्रिभिः शब्दैर्जीवैक्यमुक्तं हि। छान्दोग्ये षष्ठाध्याये 'श्वेचकेतुर्हारुणेय आस' इत्यादौ सद्विद्याशब्दिते प्रकरणे। उपरि --उपरितनखण्डेषु। तस्य सतः --'सदेव सोम्येदमग्र आसीत्' इत्युपक्रमे प्रतिपन्नस्य सत्पदार्थस्य। त्रिभिः शब्दैः -- तत् , त्वम्, असि, इति त्रिभिः शब्दैः। जीवैक्यं प्रतिपादितं हि। अतस्सर्वं पूर्वोक्तमुपपद्यत इति भावः। इत्यूहात् --- एवमाशङ्कनेन। उज्जिहानम् --शिर उत्क्षिप्याक्षिपन्तं पूर्वपक्षिणम्। प्रशमयितुम् --निराकर्तुम्। अत्र --शारीरप्रथमपादे। अथ --आनन्दमयाधिकरणे। प्रस्तुतो विश्वकर्ता --पूर्वप्रस्तुतो जगत्कारणभूतः 
परमात्मा। जीवस्याप्यन्तरात्मा निरवधिकमहानन्दथुः स्थाप्यते -- 'तस्माद्वा एतस्माद्विज्ञानमयादन्योन्तर आत्माऽऽनन्दमयः' इति विज्ञानमयशब्दितस्य जीवस्यापि नियन्तृतया तच्छरीरी 'ते ये शतम्' इत्युपक्रम्य निरतिशयदशाशिरस्कतया ऽभ्यस्यमनान्दभूम्नो निधिरिति च 
'आनन्दमयोऽभ्यासात्। नेतरोऽनुपपत्तेः। भेदव्यपेदेशाच्च' इत्यादिभिः सूत्रैः प्रतिष्ठाप्यते।।
     14. दृष्टः  पूर्वमित्यादि। पूर्वम् -- आनन्दमयविद्यायां पञ्चकोशावतारे प्रथमं 'स वा एष पुरुषोऽन्नरसमयः' इत्यत्र। मयट् --मयट्प्रत्ययः। विकारे दृष्टः -- पुरुषशब्दवाच्यस्य शरीरस्यान्नरसविकारात्मकत्वादेवान्नरसमयत्वं वक्तव्यमिति विकारार्थे प्रयुक्तो दृष्टः। इति-- अस्माद्धेतोः। चरमेऽप्येवमस्तु --आनन्दमयकषविषयके 'तस्माद्वा एतस्माद्विज्ञानमयादन्योऽन्तर आत्माऽऽनन्दमयः' इत्यत्रानन्दमयशब्देऽपि 'अन्नरसमयः' इत्यत्रेव मयटो विकारार्थत्वमेवास्तु। जीवात्मनः स्वत आनन्दरूपस्य संसारित्वावस्था तद्विकार एवेत्यानन्दमयशब्दवाच्यत्वं संभवति। इत्ययुक्तम् --इति शङ्कनमयुक्तम्। मध्ये तद्भङ्गदृष्टेः---- अन्नमयानन्दमययोर्मध्ये प्राणमय इत्यत्र मयटो विकारार्थत्वभङ्गदर्शनात्। तत्र प्राणवृत्तिप्राचुर्यादेव हि प्राणमयत्वम्। नतु प्राणविकारत्वेन , असम्भवात्। इह प्रत्ययोऽन्यस्य बाधात् प्रचुरं वदेत् --आनन्दमय  इत्यत्र मयट्प्रत्ययो निर्विकारे परब्रह्मणि विकारस्य बाधितत्वात् प्रकृत्यर्थमानन्दं प्रचुरमभिदध्यात्। प्राचुर्यार्थको मयडित्यर्थः। आनन्दप्राचुरी च प्रकृतपरसुखाल्पत्वलब्धावधित्वात् परदुरितभिदः शासितुस्तद्विरोधात् दुःखाल्पत्वानपेक्षा --आनन्दप्राचुर्यं च मनुष्यानन्दमारभ्य चतुर्मुखानन्दपर्यन्ततया प्रतृतं मनुष्यादिचतुर्मुखान्त्जीवगतानन्दाल्पतत्वमवधितयाऽसाद्य कृतार्थत्वात् 'अथ सोऽभयं गतो भवति 'इति संश्रितदुरुतभेदिनः  सर्वप्रशआसितुर्दुःखलेशसंबन्धस्यापि विरुद्धत्वाच्च स्वावधितया दुःखाल्पत्वं नापेक्षते। स्वाश्रयव्यधिकरणसजातीयास्पत्वस्य प्रकरणेन समपितस्यावधितया लाभात् कृतार्थं प्राचुर्यं स्वाश्रयसमानाधिकरणविसजातीयाल्पत्वं प्रमाणशतेन बाधितमवधितया न मार्गत इति भावः।।
    15. आत्मा तस्यैष इत्यादि। अस्यैवानितरात्मत्वं वक्तुं तस्यैष एवात्मेत्युदितम् ----आनन्दमयशब्दितस्य परमात्मनोऽन्नमयादीनां विज्ञानमयपर्यन्तानामिवान्तरात्मरराहित्यं प्रतिपादयितुं तस्यानन्दमयस्य एष एव आनन्दमय एव आत्मेत्युक्तम्। स्वयमेव स्वस्यात्मेत्युक्तिः स्वभिन्नदासनिषे
धार्थिका 'स्वयं दासास्तपस्विनः' इत्युक्तिरिव स्वस्य स्वभिन्नात्मकत्वं निषेझतीत्यर्थः। शारीरोक्तिश्च तस्मिन्नखिलतनुतया ऽसङ्कोचवृत्तिः स्यात् --'शारीर आत्मा ' इति शारीरत्वकथनं  च परात्मनि अखिलजग्चछरीरकतया पुष्कलार्थकमति न तद्विरोधाशङ्कनं युक्तम्। शोध्यत्वं तत्तदर्थानुगुणमिति विभोस्तत्प्रसाद्यत्वमात्रम् --'अन्नमयप्राणमनोमयविज्ञानमयानन्दमया मे शुध्यन्ताम्' इति विरजामन्त्रोक्तं शोध्यत्वं च तत्तद्वस्त्वनुगुणं शोधनमिति न्यायेन 'शुद्धं राजहृदयम्' इत्यादाविव भक्त्या शान्तनिग्रहसंकल्पत्वरूपं विभोः प्रसाद्यत्वमेव तद् भविष्यति। आनन्दसिन्धौ प्राप्ये ऽस्मिन्परविद उपसंक्रान्तिः प्राप्तिरूपा --अनवधिकानन्दनिधौ अत एव स्वयंप्राप्यभूतेऽस्मिन् परमात्मनि ब्रह्मविदः 'एतमानन्दमयमात्मानमुपसङ्क्रामति' इत्युक्तोपंसक्रान्तिः प्राप्तिरुपा। पूर्वमननुभूतस्वरूपगुणदिव्यस्थआनादिविशिष्टब्रह्मानुभवरूपा देशविशेषणातिरूपा च भविष्यतीति न कापि हानिरित्यर्थः।।
     16. निर्देह इत्यादि। निर्देह --देहरहिते। निरंशे --निरवयवे। अस्मिन् --परमात्मनि। शिरःपक्षपुच्छादिकिञ्चित् न भवति हि -- 'तस्य प्रियमेव शिरः। मोदो दक्षिणः पक्षः। प्रमोद उत्तरः पक्षः।' इत्यादिभिरुक्तं शिरःपक्षपुच्छादिकं किमपि न भवितुमर्हति हि। निर्भागत्वादेवेत्यर्थः। तस्मात् -- हेतोः। इह --प्रकरणे। पुच्छं प्रतिष्ठेत्युदितं परब्रह्मभावि --पुच्छं प्रतिष्ठेत्युक्तं सर्वभूताधिष्ठानतया विश्वप्रतिष्ठारूपं पुच्छमेव परब्रह्म भवितुमर्हति नत्वानन्दमयरूपम्। इति चेन्न -- इति शङ्क्यते चेत् तन्न सम्भवति। पुच्छत्वक्लृप्तिं सोढा यदि --निरंशस्य ब्रह्मणः पुच्छत्वकल्पनं भवान् सहिष्यते यदि। इतरदपि कल्प्यं कथं नानुमन्येत -- शिरःपक्षआदिरूपमपि श्रुत्युक्तं काल्पनिकतया 
निरंशब्रह्मस्वरूपदोषानावहं कुतो नाङ्गीकुर्यात्। ब्रह्मणि --एतादृशे आनन्दमयशब्दिते ब्रह्मणि। 
आत्मप्रतिष्ठावचनम् --'ब्रह्मपुच्छं प्रतिष्ठा' इति स्वस्य स्वयमेव प्रतिष्ठेत्यभिधानम्। अनितराधारताख्यापनाय --'सभगवः कस्मिन्प्रतिष्ठितः। स्वे महिम्नि' इत्यादिश्रुत्यन्तरोक्तन्यायेन 
स्वभिन्नाधारराहित्यप्रकाशनायेति न कोऽपि विरोध इति सुसंङगतमेतत्।।
	      	
   *1.1.7.
	       भूयिष्ठेत्यादि। भूयिष्ठानन््तपुणयोपचयबलसमुद्धपूर्वाक्तभूम्नाम् -- भूयिष्ठानां महत्तमानामिन्तानामसङ्वयातानां पुण्यानामुपचयस्य अतिशयस्य बलेन सामथर्थेन समुद्धद्धः आविर्भूतः प्राप्त इति यावत् पूर्वैक्तः --- आनन्दमयाधिकरणाविषयवाक्यप्रकरणे, तस्येयं पृथिवी सर्वा वित्तस्य पूर्णा स्यात्। स एको मानुष आनन्दः, इत्यारभ्य स एकः प्रजापतेरानन्दः इत्यनतसन्दर्भेण पूर्वपूर्वशतगुणितातिशयितोत्तरोत्तरक्रमेँण प्रतिपादितः भुमा ऐक्ष्चर्यातिशयो येषां ते ताद्दशानाम्।ईश्वराणाम् -- जगत्सृष्टचादिकारणभूतपुरूषाणाम्। प्रवाहः -- यावदुत्तरकालानुवृतनष्टलसजातीयपरम्पारा। शक्त्रादिन्यायतः --- यथैकस्मन् शऋमन्वन्तारावसाने नष्टे सति पुनरूपरितनमन्वन्तरे शक्रान्तरस्य सम्भवस्तदनते चान्यस्य शक्रस्येत्येवंन्यायेन। स्यात्-- अस्तु। सर्वेण्वपि कालेँण्वीश्वरोणौकेनैव भाव्यमिति कृतो निर्बन्ध इति भावः। तन्न -- तदाशङ्नमपि न यक्तम्। अकर्मात्थादिव्याकृतिजनिमहिमा सर्वपुंसां शासिता नित्यश्रीर्ब्रध्नाबिम्बे श्रुते इति स य इत्युक्तः, एष चैक एवेति च हेतोस्तन्नेत्यन्वयऋ। अकर्मेत्थाः अकर्माधीनाः दिव्याकृतिचजानिमाहिमानो यस्य सः। दिव्या -- आश्वर्यकरी शुद्धसत्त्वमयी च। आकृतिः -- तनुः। जनिः -- अवतारः। महिमा -- गुणविभूत्यतिशयः। सर्वपुंसाम् -- सर्वजीवानाम्। शासिताव --  नियन्ता। नित्यश्रीः -- नित्यमेव लक्ष्मीसम्बन्धवान्। एवम्भूतः पुरूषः, ब्रध्नबिम्बे -- सूर्यमण्डले। भास्कराहस्करब्रध्नप्रभाकरविभाकराः इतिकोशात्। श्रुत इति -- अथ य एषोऽन्तरादित्ये हिरण्मयः पुरूषो दृश्यते हिरण्यश्मश्रुर्हिरण्यकेश आ प्रणखात् सर्व एव सुवर्णस्तस्य यथा कण्यासं पुण्डरीकमेवमक्षिणी इत्यादिश्रुत्या प्रतिपन्न इति हेतोः। सय इत्युक्तः --स य एषोऽनतर्हृदय आकाशः। तस्मिन्नयं पुरूषो मनोमयः। अमृतो हिरण्मयः। इति श्रुतिप्रतिपन्नः पुरुषः। एषच -- अथ य एषोऽन्तरादित्ये हिरण्यमयः पुरूषः इत्यादिपूर्वापात्तश्रुतिप्रतिपन्नः पुरूषक्ष्च। एक एवेति च हेतोः -- उभयत्र पुरुषशब्दश्रवणात् 'स यश्चायं पुरुषे। यश्चासावादित्ये।स एकः' इति साक्षादेव द्वयोः पुरुषयोरैक्यश्रुत्या, उभयत्रापि जीवासम्भावितविशेषणश्रवणैकरूप्येण चैक एवेति सुप्रतिपन्न इति हेतोश्च पूर्वोक्तशङ्कनं न ययुक्तमित्यर्थः। 'अथ तस्योदितिनाम' इति सर्वोत्कर्षप्रतिपादकनामबलेन कप्यासश्रुतिघटकपुण्डरीकपदस्य रक्ताम्बुजपरत्वस्थापनेन 'रक्ताक्षं न जहाति श्रीः' इति सामुद्रिकोक्तरीत्या कर्मसंबन्धाभावकण्ठोक्त्या 'सयश्चायम्' 'स य एषः' इत्यादिश्रुत्यन्तरैकार्थ्येन च अकर्मोत्थेत्यादि विशेषणलाभ इति भावः।।
	    2. सर्वेभ्य इत्यादि।अन्तरादित्यविद्या 'अथ य एषोऽन्तरादित्ये हिरण्मयः पुरुषः'इत्यादिका अन्तरादित्यविद्यासमाख्या श्रुतिः। सर्वेभ्यः कल्मषेभ्यः उदित इति वदति हि --' सएष सर्वेभ्यः पाप्मभ्यः उदितः'इतिवाक्यशेषेण अयं पुरुषः सर्वेभ्यः पापेभ्यो बहिर्भूत इति प्रतिपादयति हि। ततः किमित्यत्राह --तस्मात् --पुण्यपापयोर्मध्ये पापमात्रनिषेधात्। शेषाभ्यनुज्ञानयतः -- विशेषनिषेधे शेषाभ्यनुज्ञानमितिन्यायेन। इह विभौ --एतद्विद्यावेद्ये पुरुषविशेषे।पुण्ययोगोऽस्ति --अनिषिद्धपुण्यसम्बन्धोऽस्तीति प्रतिभाति। मैवम्---एवं मा शङ्किष्ठाः। एषः -- जगत्कारणभूतपुरुषवरः। अनन्यशास्यः --इतरशासनीयो न भवति इति। स्ववशपरफलः -- 'चतुर्होताररो यत्र सम्पदं गच्छन्ति देवैः इतिवेदार्थसंग्रहोपात्तश्रुत्या 'फलमतउपपत्तेः' इति सूत्रेण 'अहं हि सर्वयज्ञानां भोक्ता च प्रभुरेव च' इत्यादिस्मृत्या च परेषामिष्टमनिष्टं वा फलं भगवानेव ददादीत्युक्तम्। स्ववशं स्वाधीनं परसम्बन्धि फलं  पुण्यपापफलं यस्येति विग्रहः। साधुना --सुकृतेन। न भूयान् --नोत्कृष्टो भवति। यथा ब्रह्मादयः
  'युगकोटिसहस्राणि विष्णुमाराध्य पद्मभूः। पुनस्रैलोक्यधातृत्वं प्राप्तवानिति शुश्रुम।।'
 इत्याद्युक्तरीत्या सुकृतातिशयेनातिशयितफलभाजो भवन्ति'  तथाऽयम्। अपि तु स्वतः सिद्धदिव्यैश्वर्य इत्यर्थः।  इति च , आम्नातः--- 'न तस्येशे कश्चन''चतुर्होतारः''सा न साधुनाकर्मणा भूयान्' इत्यादिश्रुतिभिः सर्वशाखाप्रत्ययन्यायेन जगत्कारणभूतपरवस्तुपराभिः प्रतिपादितः। इति हेतोर्मैवमित्यन्वयः। लक्ष्मयोगात् -- अधिकारिविशेषापेक्षयाऽनिष्टफलकत्वरूपपापलक्षणस्य पुण्येऽपि विद्यमानत्वात्। न सुकृतमित्यादिना -- 'न सुकृतं न दुष्कृतम्। सर्वे पाप्मानोऽतो निवर्तन्ते' इति सुकृतदुष्कृतयोर्द्वयोरपि पाप्मशब्दं प्रयु़ञ्जानेन श्रुतिवाक्येन च पाप्मशब्दः -- 'स एष सर्वेभ्यः पाप्मभ्यः उदितः' इत्यादिप्रकृतश्रुतौ श्रुतः पाप्मशब्दः। पुण्येऽपि स्यात् -- पुण़्यविषयेऽपि वर्तितुमर्हति। तथा च सर्वकर्मसम्बन्धविदूरत्वमस्मिन् सिद्धमिति भावः।।
	     3. प्रख्यातमित्यादि। प्रख्यातम् --'पादोऽस्य विश्वा भूतानि। त्रिपादस्यामृतं दिवि' 'वैकुण्ठे तु परे लोके'
इत्यादिश्रुतिस्मृतिपुराणादिषु प्रसिद्धम्।शुद्धसत्त्वम् -- 'स्वसत्ताभासकं सत्त्वं गुणसत्त्वाद्विलक्षणम्' इत्यादिप्रमाणानुसाराद् रजस्तमोरहितसत्त्वाश्रयभूतम्, शुद्धं  रजस्तमोभ्याममिश्रं सत्त्वं यस्य तत् शुद्धसत्त्वम् -- संसारप्रवर्तनोपकरणत्वाभावात्, न विद्यते संसारप्रवर्तनोपकरणत्वरूपमघं यस्य तदनघम्। अव्यक्ततोऽन्यत् -- 'गुणसत्त्वाद्विलक्षणम्' इत्यादिप्रमाणादव्यक्ताख्यत्रिगुणद्रव्यतोऽन्यत्। किमपि तद् द्रव्यम् --अनिर्वचनीयं श्रीमत्पाञअचरात्रप्रसिद्धं वक्ष्यमाणोपयोगविशिष्टतया बुद्धिस्थं द्रव्यम्।तद्रूपम् -- तादृषशुद्धसत्त्वद्रव्यात्मकमेव। एंशे रूपम् -- ईश्वरसम्बन्धि शरीरम्। दिवि -- परव्योमनि। कनकि --प्रकाशते। तथा --तद्वदेव। शेषशेषानादेः --शेषोव भगवच्छय्यासनादिरूपः फणिराजः। शेषाशनो विष्वक्सेनः। 'त्वदीयभुक्तोज्झितशेषभोजिना' इत्यादौ, पाञ्चरात्रशास्त्रे च विष्वक्सेनस्य शेषशनत्वं प्रसिद्धम्। आदिशब्देन गरुडादिविग्रहम्। शेषशेषानाशनौ आदीयस्य बगवत्परिजनवर्गस्य स शेषाशेषनादिः।तस्यापि रूपं तद्रपमेव दिवि कनतीति पूरणीयम्।  स देवः  - सर्वप्रमाणप्रसिद्धः परमपुरुषः। अजहत्स्वस्वभावः सन्नेव --ज्ञानबलैश्वर्यादि स्वासाधारणं स्वभावमविजहदेव। अजहत् --स्वस्मादविश्लेषः स्वस्वभावो यस्य स इति विग्रहः। नित्यम् -- 'नित्यं नित्याकृतिधरम्' इति प्रमाणेन
नाशरहितम्।सूरिसेव्यम् --'तद्विष्णोः परमं पदं सदा पश्यन्ति सूरयः' इति प्रमाणेन नित्यसूरिपरिषन्नित्यानुभाव्यम्। परतरम् -- व्यूहविभवान्तरर्याम्यर्चारूपेभ्यः श्रेष्ठतमम्। तत् -- पूर्वोक्तं शुद्धसत्वादिकं दिव्यविग्रहमेव। पुंसां संसारशान्त्यै --व्यूहादिस्थानेषु वर्तमानानां देहिनां स्वसाक्षात्कारादिभिः संसारनिवृत्त्यै। व्यूहपूर्वैः -- व्यूहप्रभृतिभिः। विभागैः --स्वारसिकाभेदैः । विपरिणमयति -- यथाऽभिमतं  वैविध्येन परिणमयति। तथाच भगवद्रूपं सर्वमपि शुद्धसत्त्वरूपं दिव्यम्, तद्ग्रहणस्य फलं च मोक्षोपयोग एवेति भावः।।
	       4. देहत्वादित्यादि। भगवच्छरीरं सप्तधातु त्वक्चर्ममांसरुधिरभेदोऽस्थिमज्जारूपसप्तधातुयुक्तम्।त्रिमलम् --मलत्रवत्। अघभवम् - कर्ममूलकम्।दुःखकृत् -- दुःखहेतुभूतम्। देहत्वात्, इत्येकः प्रयोगः। तत् नाशयुक्तं च -- नाशवच्च। सांशत्वादेः --सावयवत्वादेःहेतोः। अयमपरः प्रयोगः।इति यदि --इत्युच्यते चेत्।तदसत् --तदयुक्तम्।धर्मिमानोपरोधात् -- 'न भूतसङ्घसंस्थानो देहोऽस्य परमात्मनः। ' 'न तस्य प्राकृता मूर्तिर्मासमेदोऽस्थिसम्भवा' इत्यादिभिर्निरुक्तसाध्याभावसमर्पकैर्भगवद्विग्रहकप्रमाणैरुपरोधात् बाधात्। नहि वह्निरनुष्णः पदार्थत्वादित्यनुमितिः प्रत्यक्षविरुद्धबह्न्यनुष्णत्वसाधनाय प्रभवति। शास्त्रैकवेद्ये --शास्त्रैकप्रमाणसमधिगतेऽर्थे। क्वचिदपि --कुत्रापि।बाधो न भवेत् --प्रमाणाभासेनान्यथासिद्धशास्त्रान्तरेण वा कालात्ययापदेशो न भवेत्। अन्यथा -- शास्त्रैकसिद्धस्यार्थस्य प्रत्यक्षादिना अन्यथासिद्धशास्त्रान्तरेण वा  बाधाङ्गीकारे।अतिप्रसङ्गात् --अग्नीषोमीयहिंसादावपि बाधप्रसङ्गात्।स्वेच्छावतारेषु  स्वेच्छाकृतेषु रामकृष्णाद्यवतारेषु। यत्त्वभिनयति -- 
       'राज्याद्भ्रंशो वने वासःसीता नष्टा हतो द्विजः। ईदृशीयं ममालक्ष्मीनिर्दहेदपि पावकम्।।'
 इत्यादिरीत्या दुःखमभिनयतीति यत्। तदपि --- तथा दुःखनटनमपि। आसुरोपप्लवार्थम् -- आसुरः असुरसम्बन्धी उपप्लवो  मनुष्यत्वभ्रान्त्या प्रातिकूल्याचरणेन स्वयमेव निवाशस्तदर्थमिति मन्तव्यमित्यर्थः।
तथाचातारेषु दुःखाबाणक्षतरुधिरदर्शनादिप्रतिपादकप्रणाणाभासामन्यथासिद्धत्वात् तैरुपरोधो न सम्भभवतीति भावः।।
*1.1.8.
1. इत्थमित्यादि।इत्थं विद्यात्रयेण -- विचारितेन सद्विद्यानन्दमयविद्याऽन्तरादित्यविद्यात्रयेण। स्थिरचरचिदद्देहिनः --स्थावरजङ्गमात्मकनिखिलचेतनाचेतनशरीरिणः। सर्वहेतोः -- सर्वजगन्निमित्तोपादानभूतस्य परमात्मनः। अव्यक्तात् -- प्रधानात्।जीववर्गादपि -- निखिलचेतनसमुदायाच्च।समधिकता --वैलक्षण्यम्।यद्यपि स्यात् --यद्यपि भवेदेव।तथाऽपि --भगवतोऽचेतनाच्चेतनाच्च वैलक्षण्यत्यैतावता सिद्धावपि। इह --शास्त्रे। अस्मिन्नध्याये --प्रथमाध्याये। क्रमतः --प्रथमद्वितीयतृतीयचतुर्थपादक्रमेण। उत्थानद्वारभेदात् --अस्पष्टतरास्पष्टच्छायानुसारिजीवलिङ्रकवेदान्तवाक्यरूपशङ्कोत्थापकभेदात्।मृदूपक्रमक्रूरनिष्ठान् --मृदुरुपक्रमो येषां ते, क्रूरा निष्ठा, येषां ते च मृदूपक्रमक्रूरनिष्ठाः तान्। निरुन्धन् --निराकुर्वन्। अधिकरणगणैः ---इत उपरि शिष्टैः सर्वैरप्यधिकरणैः। तद्गुणान् -- भगवतस्तत्तदधिकरणप्रतिनियतान् गुणान्। 
उद्गृणाति --प्रतिपादयति। अयमाशयः -- ईक्षत्यधिकरणे भगवतो जगत्कारणभूतस्याचेतनाद्व्यावृत्तिः प्रत्यपादि, आनन्दमयाधिकरणे चेतनसामान्यवैलक्षण्यमभ्यधायि, अन्तारधिकरणे जीवविशेषवैजात्यं च निरणायि, अत एतावता शास्त्रेण कृत्यं कृतमेव, अथाप्येतत्स्थिरीकरणार्थं पूर्वपक्षिणो निगृह्य प्रत्यधिकरणं प्रतिनियतान् भगवद्गुणांस्तद्भक्तिवर्धनाय प्रतिपादयति, तेच गुणास्तत्तत्पादावसाने 'स्वेच्छातः सर्वहेतुः' इत्यादिभिः सङ्गृहीता इति।।
2. शब्दैरित्यादि। श्रुतिशिरसि सद्ब्रह्ममुख्यैः शब्दैः किञअचिदेकं कारणं मितम् --शारीरकाद्यधिकरणे 'सदेव सोम्येदम्' 'आत्मा वा इदम्' 'ब्रह्म वा इदम्' 'यतो वा इमानि भूतानि ... तद्ब्रह्म' इति पुरोवादानुवादवाक्यगतैः सद्ब्रह्मात्मादिसामान्यशब्दैः किमप्यभिन्ननिमित्तोपादानभूतं कारणवस्तु जिज्ञास्यमित्युक्तम्। अतदननुगुणैः सङ्कल्पाभ्यासरूपैस्तद्विशेषश्चिन्तितः -- ततः परमीक्षत्यधिकरणानन्दमयाधिकरणानतरधिकरणेषु परमात्मभिन्नप्रधानचेतनसामान्यचेतनविशेषासम्भवितैः 'बहुस्याम्' इत्यादिरूपजगत्सृष्टिसङ्कल्पनिरतिशय दशाशिरस्काभ्यस्यमानानन्दा प्राकृतस्वा साधारण विग्रहविशेषैस्तस्य  परमकारणभूतस्य वस्तुनः प्रधानव्यावृत्तत्व चेतनसामान्यव्यावृत्तत्व चेतनविशेषव्यावृत्तत्व चेतनविशेषव्यावृत्तत्वविशिष्ट नारायणत्वरूपविशेषः क्रमेण निश्चितः इत उपरि पादशेषे भूताकाशादिशङ्काजननसमुचितैः कारणस्थै र्नामभिस्तत् क्षिप्त्वा श्रुतिसमुदयनासम्भवोक्त्या भुनक्ति -- इतः पश्चात् पादशेषे--एतत्पादस्थशिष्टाधिकरणेषु।भूताकाशादिशङ्काजननसमुचितैः -- रूढ्या प्रसिद्धाकाशप्राणज्योतिरादिशङ्काजननानुगुणैः। कारणस्थैः --कारणविषये श्रुतैः। नामभिः --आकाशप्राणज्योतिरादिरूढिशब्दैः श्रुतिरूपैः। तत् -- पूर्वोपात्तपरमात्मलिङ्गजातम्।क्षिप्त्वा --आक्षिप्य। श्रुतसमुदयनासम्भवोक्त्या --प्रमाणपरिकल्पितयोगबलेन बाधितत्वात् केवलरूढियुक्तश्रुतेः समुत्थानं न सम्भवतीति प्रतिपादनेन।भुनक्ति -- परमात्मलिङ्गजातं रक्षतीत्यर्थः. भुजोऽनवन इति रक्षणव्यतिरिक्तार्थविवक्षायामात्मनेपदविधानादत्र रक्षणार्थकतया परस्मैपदम्। अयमाशयः -- रूढिर्योगमपहरतीति सिद्धमेव। अयमपि प्रमाणपरिक्लृप्तो योगो रूढिमेव बाधते इतिन्यायात् 'सर्वाणि हवा इमानि भूतान्याकाशादेव समुत्पद्यन्ते' इत्यादिवाक्येषु प्रसिद्धिसूचकहवैशब्ददर्शनेन प्रसिद्धिसापेक्षत्वात् निरुक्तसद्ब्रह्मात्म नारायणशब्दघटितकारणवाक्येषु छागपशुन्यायेन सदादिसामान्यशब्दानां विशेषशब्दमूर्धन्यनारायणशब्दार्थे पर्यवसानेन नारायण एव निखिलजगत्कारणमिति प्रसिद्ध्या तदवलम्बनेनात्रत्याकाशादिशब्दानां प्रकाशादिगुणयोगेन तादृशनारायणपरत्वसम्भवात् तद्बाधनाय केवलभूताकाशादिप्रसिद्धिर्नपर्याप्तेति परमात्मलिङ्गं सुरक्षितमिति।।
	3. आकाशप्राणशब्दावित्यादि।अनितरगतिकौ --प्रसिद्धाकाशप्राणप्रतिपादनानर्हौ। आकाशप्राणशब्दौ ----आकाशाधिकरणविषयवाक्यप्राणाधिकरणविषयवाक्ययोः क्रमेण श्रुतावाकाशप्राणशब्दौ। रूढिभङ्गेन नेयौ ---प्रसिद्धाकाशप्राणरूढिं त्याजयित्वा केवलयोगेन ब्रह्मणि नेयौ।ज्योतिश्शब्दस्तु -- 'ज्योतिश्चरणाभिधानात्' इत्यधिकरणविषयवाक्ये 'अथ यदतः परो दिवो ज्योतिर्दीप्यते' इत्यादौ श्रुतो ज्योतिश्शब्दः।दिव्यतेजोविशिष्टं पुरुषं रूढ्या प्रथयति -- दिव्यतेजोविशिष्टविग्रहयोगिनं परमपुरुषं रूढ्यत्यागेन रूढ्यैव प्रतिपादयति। तदनु --ततः पश्चात्। प्रख्यातेन्द्रादिशब्दः--- ' त्रिशीर्षाणं त्वाष्ट्रमहनम्' इत्यादिजीवविशेषलिङ्गसमर्पकविशेषणयुक्त इन्द्रशब्दः, 'यावद्ध्यस्मिञ्छरीरे प्राणो वसति तावदायुः'
इति प्रसिद्धप्राणविशेषणयुक्तः प्राणशब्दश्च। तद्विशिष्टप्रवृत्त्या नियमितः --- इन्द्रप्राणरूढ्यर्थभूतेन्दरप्राणविशिष्टपरमात्मबोधनेन व्यवस्थापितः।इति --उक्तोपपादनाद्धेतोः। एवम् --उक्तरीत्या
शब्दवत्तिक्रमेण --प्रथमद्विके यौगिकशक्तरन्यत्र विशेषणमात्राप्रयवसिता रूढिशक्तिरिति शब्दप्रवृत्तिक्रमेण। एषा पेटिका -- आकाशाधिकरणप्राणाधिकरणज्योतिरधिकरणेन्दरप्राणाधिकरणरूपचतुरधिकरणयुक्तेयं  पेटिका। द्विकयुगलवती स्यात् -- अधिकरणद्वयात्मकद्विकद्विकद्वययुक्ता भवतीत्यर्थः।।
	4. अत्राकाशइत्यादि।अत्र साम्नि -- अन्तरधिकरणविषयभूते सामवेद ए क्वचित् प्रदेशान्तरे 'सर्वाणि हवा इमानि भूतान्याकाशादेव समुत्पद्यन्ते। आकाशं प्रत्यस्तं यन्ति' इत्यादिवाक्ये। आकाशस्तु 
--आपण्डितपामरं प्रसिद्धोऽयमाकाश एव।स्वनाम्ना --- स्वस्मिन्  रूढेन श्रुतिरूपेण शब्देन। अशेषप्रसवविलयभूः --अशेषस्य  समस्तस्य जगतः प्रसवउत्पत्तिः, विलयो  नाशस्तयोर्भूः उपादानकारणतया तत्थानभूत इति। दृष्टः ---प्रतिपन्नः। तैत्तरीयेऽपि ---यजुर्वेदेऽपि। तित्तिरि रूपेण ऋषिणा प्रोक्तत्वाद्यजुषस्तैत्तिरीयत्वम्। स्वात्मनः सम्भवोक्त्या --'आत्मनः आकाशः सम्भूतः' इति स्वस्मादेव स्वयमाकाश उत्पन्न इति वचनेन। अनितरजनितो निर्दिष्टः --इतरस्माज्जातो नेति प्रतिपादितः। मैवम् -- एवं मा शङ्किष्ठाः। अयं सिद्धानुवादो हि -- 'सर्वाणि हवा इमानि' इत्यादिवाक्ये हवा इति निर्देशस्य प्रसिद्धिसूचकतयाऽन्यत्रसिद्धार्थानुवादरूपं हीदं वाक्यम्। अन्यत्र च सद्ब्रह्मात्मनारायणशब्दघटितवाक्यै र्नारायण एव जगत्कारणमितिनिर्णयात् तदन्यथाकरणशक्तिरस्य नास्तीति भावः। अथ च --तदुपरि च।परप्राप्यादिः -- 'आकाशो ज्यायानाकाशः परायणम्' इत्यादिवाक्यसिद्धं परमप्राप्यत्वरूपं परायणत्वम्। आदिशब्दार्थभूतं सर्वज्यायस्त्वञ्च। तस्मिन् न -- भूताकाशे न सम्भवति।तत्कर्ता आत्मा ---'आत्मन आकाशः' इत्यत्राकाशकर्तृत्वेन प्रतिपन्न आत्मा। 
श्रुतो विपश्चित् -- 'सोऽश्नुते सर्वान् कामान् सह ब्रह्मणा विपश्चिता' इति पूर्ववाक्ये श्रुतः सर्वज्ञत्वरूप विपश्चित्त्वाश्रयः परमात्मा। इति --हेतोः। स्वात्मनस्तत्प्रसूतिः -- आकाशस्य  स्वस्मादुत्पत्तिः। विहता --बाधिता। 'विपश्चिता' इति पूर्ववाक्ये श्रुतो विपश्चिदेव हि 'तस्माद्वा एतस्मादात्मन आकाशः सम्भूतः'
इत्यत्र तच्छब्दैतच्छब्दविशेषितात्मशब्देन निर्दिश्यते न पुनराकाशस्य स्वरूपम्; तच्छब्दैतच्छब्दविशेषणायोगात्। सिद्धान्ते तु 'ब्रह्मविदाप्नोति परम्' इति ब्राह्मणप्रतिपन्नात् 'सत्यं ज्ञानम्'
इत्यादितद्व्याख्यानभूतमन्त्रप्रतिपन्नात् परमात्मनः सकाशादित्यर्थोपपत्तेः सार्थक्यमिति भावः।।
	*1.1.9.
 1. प्राणायत्तं हीत्यादि। इह --लोके।देहादिकम् -- आस्माकीनदेहेन्द्रियादिकम्।प्राणायत्तं विदितं हि --प्राणाधीनमिति सर्वलोकविदितं हि। तेन -- प्राणायत्तप्रवृत्तिकत्वस्य सर्वलोकविदितत्वेन।श्रुत्युक्तम् --छान्दोग्ये उषस्तिब्राह्मणप्रकरणे 'सर्वाणि हवा इमानि भूतानि प्राणमेवाभिसंविशन्ति प्राणमभ्युज्जिहते' इत्यादिश्रुत्युक्तम्। तत्कारणत्वम् --प्राणस्य सर्वजगत्कारणत्वम्।रूढिशक्त्या --मुख्यप्राणे प्राणशब्दस्य रूढिशक्त्याच।सुदृढमिति -- सर्वलोकविदितत्वेनाप्रत्यक्षाकाशीयजगदुत्पादनवैलक्षण्येनात्यन्तदृढमिति हेतोः। तत् --प्राणस्य जगत्कारणत्वम्।व्योमवत् -- पूर्वाधइकरणनिरस्ताकाशकारणत्ववत्। न बाधनीयम् -- न प्रतिक्षेप्यमिति। तन्न --तदिदमाशङ्कनं न संभवति। प्राणस्य --मुख्यप्राणस्य। काष्ठादिषु -- काष्ठशिलादिषु।महिमहतेः -- स्वायत्तप्रवृत्तिकत्वरूपमहिमादर्शनात्।पर्ववदनुवादाश्च --आकाशवाक्य इव अत्रापि हवैशब्ददर्शनेनानुवादरूपत्वावेगमेन पुरोवादकलहाशक्तेः। आकाशोक्तिरिव भगवत्युक्तेः -- श्रुतौ 'यदेव आकाश आन्दो न स्यात्' 'दहरोऽस्मिन्नन्तराकाशः' इत्यादिषु भगवद्विषये  आकाशशब्दप्रयोगवत् ' स प्राणस्य प्राणः' 'प्राणस्य प्राणम्' 'अमृतस्य प्राणम्' इत्यादिषु प्राणशब्दस्यापि भगवत्यपि प्रयोगदर्शनात्। निखिलप्राणनस्य दृष्टेरपि -- प्राणशब्दप्रवृत्तिनिमित्तस्य निखिलप्राणिप्राणनहेतुत्वस्य 'को ह्येवान्यात्कः प्राण्यात्' इत्यादिषु प्रतिपादनाच्च। तन्ने पूर्वेणान्वयः।।
	
*1.1.10.
1. नोक्तिमित्यादि। किमपि लिङ्गं उक्तिं न व्याहन्ति -- यथा पूर्वयोरधिकरणयोः सर्वकारणत्वादिकं लिङ्गं विशेषोक्तिं विरुणद्धि तथओत्तरयोरधिकरणयोः किमपि लिङ्गं विशेषोक्तिं न विरुणद्धि।विशेषशब्दविरोधि जगत्कारणत्वादिलिङ्गं नास्तीत्यर्थः। ख्याततत्त्वानुकूलं लिङ्गं तु भवति ---पूर्वपक्षोक्तप्रसिद्धज्योतिरिन्द्रयोरनुकूलं कौक्षेयज्योतिरैक्यादिकं लिङ्गमस्ति। अनन्यनिष्ठः शब्दश्च श्रुतः --ज्योतिः,इन्द्रः, इति विशेषशब्दश्च श्रुत इत्यर्थः। इति --अस्माद्धेतोः। परोज्योतिराद्युक्तिवेद्यो न --परमात्मा ज्योतिरिन्द्रशब्दवाच्यो न भवति।इह --- ज्योतिरिन्द्रवाक्ये।विश्वोत्पत्त्युक्त्यभावेऽपि -- जगत्कारणत्वप्रतिपादनाभावेऽपि।तल्लिङ्गमवगतम्---तादृशजगत्कारणत्वव्याप्तमवभासाद्यात्मकं लिङ्गंमवगतम्।इति 
--एवम्।आक्षिपन्तम् --आशङ्कमानं पूर्वपक्षिणम्।अथाधिक्रियाभ्याम् -- अनन्तराधिकरणाभ्याम्।तदुचितचिदचिद्वर्गवैशिष्ट्ययुक्त्या --चिदचिचिदित्यत्र न क्रमो विवक्षितः। 
'द्युतेरिसिन्नादेश्च जः' इत्युणादिसूत्रेण 'द्युत दीप्तौ' ितिधातोरिसिन्प्रत्यये दकारस्य जकारे गुणेच ज्योतिश्शब्दनिष्पत्तिः। 'इदि परमैश्वर्ये' इत्यस्माद्धातोः 'ऋज्रेन्द्राग्रवज्रविप्रकुब्रुचुब्रुक्षुरखुरभद्रोग्रभेरमेलशुक्रशुक्लगौर्वव्रेरामालाः' इत्यौणादिक्सूत्रेण रन्प्रत्ययान्ततया निपातनात् सिद्ध इन्द्रशब्दः। अत्र तच्छब्देन पूर्वोर्धोपात्तज्योतिराद्युक्तिवेद्यो गृह्यते। ज्योतिश्शब्दप्रकृतिभूतद्युतधात्वर्थस्य दीप्तिरूपस्य इन्द्रशब्दप्रकॉतिभूतेदिधात्वर्थस्य परमैश्वर्यरूपस्यच उचितोऽनुगुणः, अर्थानुगुण्येनावचिच्चिद्वर्ग इति योज्यम्, यः अचिद्वह्निरूपः, यश्चिदिन्द्ररूपश्च तयोर्वर्गः, समूहः, ज्योतिषां स्वतोबहुत्वेन कल्पभेदसिद्धेन्द्रव्यक्तिबहुत्वेन च वर्गसिद्धिः, तस्य वैशिष्ट्यम् -- शरीरशरीरिभावेन तदाश्रितत्वम्, तस्य युक्त्या -- युक्तिर्योगः सङ्गतिस्तया तत्प्रदर्शनेन। रुन्धे --निरुणद्धीत्यर्थः।
2. कौक्षेयेत्यादि। इह -- ज्योतिरधिकरणविषयवाक्ये।परज्योतिषः -- 'अथ यदतः परो दिवोज्योतिर्दीप्यते' इति प्रस्तुतस्य परज्योतिषः। कौक्षेय्जोज्योतिषा --जाठरानलेन सह। ऐक्यम् ---अभेदः।कथितम् -- प्रत्यपादि। 'इदं वाव तद्यदितमस्मिन्नन्तःपुरुषे ज्योतिः' इति वाक्येनेति शेषः। तस्य -- परज्योतिषः। विश्वोपादानत्वम् --जगदुपादानकारणत्वम्। विद्यान्तरविदितं च -- न केवलमस्यां विद्यायामेव प्रतीयते किंतु वैश्वानरविद्याप्रतिपन्नं च।अतः --एवं लिङ्गबलात् श्रुत्या प्रसिद्धेश्च। वह्निः -- प्रसिद्धो वह्निरेव।कारणमस्तु -- जगत्कारणमित्यङ्गीकार्यम्। मैवम् --एवं मा शङ्किष्ठाः। पुंसूक्तवाक्योदितपरपुरुषप्रत्यभिज्ञप्त्यबाधात् --पुंलूक्तवाक्यं एतद्विद्योपक्रमे श्रुतं 'एतावानस्य महिमा। ततो ज्यायॉ पूरूषः। पादोऽस्य सर्वा भूतानि। त्रिपादस्यामृतं दिवि।' इत्येवंरूपं तेन उदितायाः परपुरुषप्रत्यभिज्ञप्तेः --पुरुषसूक्तप्रतिपादितः पुरुषोत्तम एवायमित्येवं रूपायाः अबाधात् बाधासम्भवात्।मैवमित्यन्वयः। गायत्र्युक्तिस्तु --'गायत्री वा इदं सर्वं भूतम्' इत्यस्मिन्नेव ज्योतिश्शब्दवाच्ये गायत्त्रीशब्दप्रयोगस्तु। साम्यात् ---चतुष्पात्त्वषाड्विध्यरूपगायत्रीसाधर्म्यात् न  पुनर्गायत्रीस्वरूपत्वात्। 'इन्द्रः शचीपतिर्बलेन पीडितः। दुश्च्यवनो वृषा समित्सुसासहिः' इतीयमृक् चतुष्पदा प्रतिपादं षडक्षरात्मकतया षड्विधा। चतुर्विंशत्यक्षरात्मकतया गायत्र्यृक्च। अतो गायत् त्र्याश्चतुष्पात्त्वं षाड्विध्यञ्च प्रसिद्धम्। तस्य -- निरुक्तगायत्रीसादृश्येन गायत्रीशब्दितस्य ब्रह्मणः। भूतादिपादा अपि च निगदिताः --भूतशब्दितात्मवर्ग एकः पादः, कर्मार्जित भोगस्थानरूपः, पृथिवीलोक एकः पादः, भोगोपकरणं शरीरमेकः पादः, आत्मस्थित्यनुगुणप्रदेशविशेषरूपं ह-दयमेकः पादः िति भूतपृथिवीशरीरहृदयरूपाः केवलगायत्र्या असम्भाविताः परमात्मनः सर्वाश्रयत्वेन तस्यैव सम्भाविताश्च चत्वारः पदाः आम्नाताः। चकारात् --षाड्विध्यं चोक्तमित्यर्थः। तत्र सर्वभूतलक्षणपादस्य ब्रह्मात्मकवाक्कर्तृकगानकर्मत्वत्राणकर्मत्वलक्षणं विधाद्वयम्। पृथिवीलक्षणस्य पादस्य सर्वभूतप्रतिष्ठात्वसर्वभूतानतिवर्तित्वलक्षणं विधाद्वयम्। शरीरहृदयलक्षणयोः पादयोः प्राणप्रतिष्ठात्वतदनतिवर्तित्वलक्षणं विधाद्वयमेव द्वयोरपि विधाद्वययोर्भेदाभावात्। ततश्च ब्रह्मरूपा गायत्री भूतपृथिवीशरीरहृदयरूपपादचतुष्टयवत्तया चतुष्पाजागानकर्मत्वत्राणकर्मत्वसर्वभूतप्रतिष्ठात्वसर्वभूतानतिवर्तित्वसर्वप्राणप्रतिष्ठात्वसर्वप्राणनतिवर्तित्वलक्षणविधाषट्कयुक्ततया षड्विधा च। अतश्च चतुष्पात्त्वषाड्विध्याभ्यां ब्रह्मणि गायत्त्रीसाम्यात् गायत्र्युक्तिरिति भावः। उक्तपादचतुष्टयषड्विधआस्वरूपादिकं सर्वं छान्दोग्ये विषयवाक्यदीपिकायां च स्पष्टं द्रष्टव्यम्।।
3. उत्थानमित्यादि। ज्योतिरादावधिकरणयुगे कारणव्याप्तलिङ्गादुत्थानमित्याभाष्य रववचसि विहितमन्यलिङ्गं नेति भाष्यं कथं स्यात् -- एतदिधकरणारम्भे 'अतः परं जगत्कारणत्वव्याप्तेन येन केनापि निरतिशयोत्कृष्टगुणेन जुष्टं ज्योतिरिन्द्रादिशब्दैरर्थान्तरे प्रसिद्धैरप्यभिधीयमानं परं ब्रह्मैवेत्यभिधीयते' इत्यवतरणभाष्ये ज्योतिरिन्द्रप्राणाधिकरणद्वये कारणत्वव्याप्तलिङ्गादुत्थानमिति भाषित्वा पूर्वपक्षोपन्याससमये 'प्रसिद्धवन्निर्देशेऽप्याकाशप्राणादिवत् स्ववाक्योपात्तपरमात्मव्याप्तलिङ्गविशेषादर्शनात्' इत्याभाषि, अतः 
परस्परविरुद्धार्थकं भाष्यवाक्यद्वयं कथमुपपन्नं स्यात्। इत्थम् -- एवं तस्य निर्वाह इत्यर्थः।इह विश्वादिलिङ्गं सत् पराभीष्ट लिङ्गं तु न समस्ति --- 'विश्वतः पृष्ठेषु सर्वतः पृष्ठेष्वनुत्तमेषूत्तमेषु' इत्यादिकं कारणत्वाक्षेपकमवभासात्मकं लिङ्गमस्ति, अथाप्युभयलिङ्गत्वादिविशिष्टपरमपुरुषत्वप्रतिष्ठापकं जग्तकारणत्वादिकं स्ववाक्ये लिङ्गं नास्तीत्यर्थः। इत्युत्पश्यन् पूर्वपक्षीतथाव्यवहरति --- एवं विचिन्त्य पूर्वपक्षी पूर्वोक्तरीत्या व्यवहरति। तत् --तस्मात्। व्याहतिर्नशङ्क्या --भाष्यवाक्ययोर्द्वयोर्विरोधो न चिन्त्य इत्यर्थः।।
*1.1.11.
4. विद्या प्रातर्दनीत्यादि। सा --प्रसिद्धा। प्रातर्दनी -- 'प्रतर्दनो हवै दैवोदासिरिन्द्रस्य प्रियं धामोपजगाम' इत्यादिका प्रतदर्नाख्यानप्रतिपादिका। विद्या -- कौषीतकिब्राह्मणे वरं वृणीष्वेतीन्द्रेणोक्तेन प्रतदर्नेन 'त्वमेव मे वरं वृणीष्व यं त्वं मनुष्याय हिततमं मन्यसे' इति भवभयाभइितप्तजनहिततमोपायं सर्वज्ञस्त्वमेव चिन्त्येति पुनरुक्ते  'सहोवाच मामेव विजानीह्येतदेवाहं मनुष्याय हिततमं मन्ये यन्मां विजानीयात्' इतीन्द्रवचनरूपा श्रुतिः। इन्द्रमेव हिततमोपास्तिकर्म वदति -- इन्द्रमेव भवभयाभइतप्तजहिततमोपासनविषयं वदति। किंच ख्यातप्राणेन्द्रचिह्नान्वितमपि ----प्राणश्चेन्द्रश्च प्राणेन्द्रौ ख्यातौ जीवशरीरधारणमुख्योपकरणवायुरूपतया त्रयस्त्रिंशद्देवाधिपतितया च प्रसिद्धौ च तौ प्राणेन्द्रौच ख्यातप्राणेन््द्रौ तयोश्चिह्नैस्त्रिशीर्षत्वाष्ट्रहननारुन्मुखयतिशिक्षणादिरूपैरायुस्सत्तानियामकस्वसत्तादिरूपैश्त चिह्नैरन्वितं युक्तमपि। हिततमोपास्तिकर्म वदति --- 'त्रिशीर्षाणं त्वाष्ट्रमहनमरुन्मुखानु यतीन् सालावृकेभ्यः प्रायच्छं यावद्ध्यस्मिन् शरीरे प्राणो वसति तावदायुः' इत्यादिवाक्यैः 'स होवाच प्राणोऽस्मि प्रज्ञात्मा तं मामायुरमृतमित्युपास्स्व' इति वाक्येन चेत्यर्थः। तत् --तस्मात्। असौ --प्रसिद्धेन्द्र एव। विश्वकर्ता --जगत्कारणम्। इति चेन्न -- इति शङ्क्यते चेत् तन्न सम्भवति। अयमाशयः -- उपक्रमस्थं हिततमोपास्तिकर्मत्वं प्रसिद्धेन्द्रस्य न घटते, हिततमोपासनस्यापवर्गार्थत्वात्। तादृशोपासनकर्मत्वं परिमितदेशवासिनि मेघनादादिविजिते कीटकल्पे प्रसिद्घेन्द्रे न सम्भवतीति। तर्हि प्रसिद्धेन्द्रादिलिङ्गं कथमुपपद्येतेत्यत्राह -- ब्रह्मेत्यादि। ब्रह्म बहुविधचिदचित्कञ्चुकं स्वात्मनाच त्रेधा उपास्यं हि --- परमात्मा चिद्विशिष्टतया, अचिद्विशिष्टतया, स्वरूपेण चेति त्रेधा उपास्यो हि। इदं हृदयम् -- चिद्विशिष्टया, अचिद्विष्टतया, स्वरूपेणच ब्रह्मण उपास्यत्वात् प्रसिद्धेन्द्रादिकमप्युपास्यविशेषणतयाऽवगन्तव्यमेवेति। तथोपास्यविशेषणीभूतेन्द्रादिप्रतिपत्त्यर्थत्वात् त्वाष्ट्रवधादिकमपि लिङ्गं सार्थकमेव न विरुद्धमिति। प्राणेन्द्रप्रक्रमोऽपि प्रबलतरमहावाक्यवैघट्यभग्नः -- प्रसिद्धप्राणेन्द्रश्रुतिलिङ्गयुक्ततया उपक्रमोऽपि महावाक्यविरोधेन बाधितः। इदमाकूतम् -- उपक्रमोपसंहारयोरुपक्रमो बलीयान्, उपक्रममहावाक्ययोर्विरोधे बलीय इति, इदं च पुनर्विरोधे सत्येव। अत्र पुनर्विरोध एव नास्ति, महावाक्यान्तर्गतोपक्रमस्यापीन्द्रविशिष्टपरमात्मविषयत्वेनाध्यात्मविद्भिरनुसन्धानादिति।।
	5. यल्लिङ्गमित्यादि। ज्योतिषि इन्द्रे च यल्लिङ्गं कारणैकस्थितमितिकथितम् --ज्योतिरधिकरणविषये ज्योतिषि, इन्द्रप्राणाधिकरणविषयइन्द्रे च उत्तमेषु लोकेषु निरतिशयदीप्तियुक्तत्वरूपं हिततमोपासनकर्मत्वरूपञ्च यत् लिङ्गं ज्ञापकं जग्तकारणभूतवस्त्वेकनिष्ठमिति हेतोः	पूर्वपक्षिणोत्थापकतया प्रतिपादितम्। तत्तु प्रख्यातान्यैकनिष्ठं प्रथममितम् --तदेव लिङ्गं कारणत्वेन प्रख्यातनारायणैकनिष्ठतयया जन्माद्यधिकरणप्रभृत्याकाशाधिकरणपर्यन्तसूत्रैरेव निश्चितम्। जन्माद्यधिकरणविषयवाक्यापेक्षित जगत्कारणभूतपुरुषप्रापकाशाधिकरणपर्यन्तसूत्रैरेव निश्चितम्। जन्माद्यधिकरणविषयवाक्यापेक्षितजगत्कारणभूत पुरुषप्रापकसमानशाख पुरुषसूक्तप्रसिद्धामृतत्वप्राप्त्युपायभूत वेदनविषयत्वस्य 'उदेति हवै सर्वेभ्यः पाप्मभ्योः य एवं वेद' इत्यन्तरधिकरणविषयवाक्यस्फुचीकृतस्याकाशाधिकरणविषयवाक्ये परायणत्वेन तद्व्याप्तेन स्थापनात् तत्रैवासमन्तात् काशनस्य च परमात्मनिष्ठतयाऽकाशाशब्दप्रवृत्तिनिमित्तलाभाय स्थापनाच्चेति भावः।
अतः -- निरुक्तलिङ्गद्वयस्य पूर्वमेव परमात्मैकनिष्टत्वस्थापनात्। तन्मुखोत्थित्ययोगः ---उक्तलिङ्गद्वारा पूर्वपक्षोत्थानं न युज्यते। तद्विमर्शे अप्राप्ते -- उक्तलिङ्गस्य परमात्मैकनिष्ठत्वप्रत्यवमर्शाभावे। 
प्रकृतिशिथिलया न -- प्रकृतस्य परमपुरुषनिष्ठजगत्कारणत्वस्य भ्रंशो न भवति। इदं हृदयम् -- लिङ्गद्वयस्य परमपुरुषैकनिष्ठत्वविमर्शाभावेन पूर्वपक्षोत्थानमिति चेत् तर्हि ज्योतिश्च प्रसिद्धमेव किञ्चिदस्तु, इन्द्रश्च प्रसिद्ध एवास्तु, किं तद्विचारार्थमधिकरणप्रणयनेन फलम्?तदप्रणयने च निरुक्तपरमात्मकारणत्वहान्यभावादिति। इति चेत् -- एवमधिकरणवैफल्यं शङ्क्यते चेत्। एतत् सत्यम् -- शङ्कितमत्यन्तवैफल्यं न युक्तम्, अधिकप्रयोजनं तु नास्त्येवेत्यङ्गीकृतमित्यर्थः। इह -- अधिकरणद्वयविषयवाक्यजाते।पुरोवादमुत्प्रेक्ष्य -- 'अथ यदतः परोदिवो ज्योतिर्दीप्यते विश्वतः पृष्ठेषु सर्वतः पृष्टेष्वनुत्तमेषूत्तमेषु  लोकेष्विदं वाव तद्यदिदमस्मिन्नन्तःपुरुषे ज्योतिः' 'प्रतदर्नो हवै दैवोदासिरिद्न्न्द्रस्य प्रियं धामोपजगाम युद्धेन च पौरुषेण च तं हेन्द्र उवाच वरं ते ददानीति प्रतर्दनस्त्वमेव मे वरं वृणीष्व यं त्वं मनुष्याय हिततमं मन्यसे'इत्येवंरूपक्रमवाक्यजातं पारिप्लववदृष्ट्या समालोचयता बालानाम्। विष्णूत्पत्त्युक्तिरीतिभ्रमतः---
 'ततस्त्वमपि दुर्घर्षस्तस्माद्भावात्सनातनात्। रक्षार्थं सर्वभूतानां विष्णुत्वमुपजग्मिवान्।।'
 इत्यादिरूपा या विष्णूत्पत्युक्तिस्तद्रीति रस्मिन्  पुरोवादेऽस्तीति भ्रमेण। शङ्का -- 'अत्र  भवति तन्निरासायेदमधिकरणद्वयप्रणयन' मिति शेषः। अत्रास्मिन्प्रकरणे निखिलजगत्कारणभूतमुमुक्षूपास्यपरमपुरुषावतारभूत उपेन्द्रोऽप्युपास्यतया विधित्सित इति शङ्का भवति, तन्निरासायेदमधिकरणद्वयप्रणयनमित्यन्वयः। तथाहि -- 'परोदिवः' प्राकृतस्थानविशेषस्योपरिष्टात्। 'विश्वतः पृष्टेषु व्यष्टिबहिर्भूतेषु। ',सर्वतः पृष्टेषु' समष्टिबहिर्भूतेषु। 'अनुत्तमेषु' स्वावधिकोत्तमरहितेषु। 'उत्तमेषु लोकेषु' उत्तमस्थानविशेषेषु। 'यत् ज्योतिर्दीप्यते' तस्य भासा सर्वमिदं विभातीत्यवभासकतया ज्योतिःशब्दितः परमात्मा यः प्रकाशते। 'तत् ज्योतिः' । अस्मिन्नन्तः  पुरुषे'अस्मिस्रैलोक्येऽन्तर्विद्यमानस्वकिङ्करभूतेन्द्रसमीपे। 'यदिदं ज्योतिः' यदेतदुपेन्द्ररूपं ज्योतिर्वर्तते। 'इदं वाव तत्' इदमेव तदित्यन्वयः। अस्मिन्वाक्ये उदाहृतवचनार्थरीत्यऽर्थः प्रतीयते। एवं 'दैवोदासिः' 'अग्निरवमो देवतानां विष्णुः परमः' इत्युक्तरीत्या सर्वदेवेभ्य उत्कृष्टतया परमपदे विद्यमानः, दैवेभ्यो देवेभ्य उदास्ते उत्कृष्टतयाऽऽस्त इति दैवोदासिरितिव्युत्पत्तिः। 'प्रतर्दनः' परमपुरुषः। 'युद्धेन च पौरुषेण च' युद्धसाधनेन चक्राद्यायुधेन सह स्वासाधारणेन श्रीवस्तादिचिह्नेन च सह। पुरुषस्य विष्णोरिदं पौरुषमितिव्युत्पत्तिः। 'इन्द्रस्य प्रियं धाम' स्वर्गलोकम्। 'उपजगाम' उपेन्द्ररूपेणावततार। 'तम्' 
उपेनन्द्रम्।'इन्द्र उवाच' ते वरमहं ददानीति। स 'प्रतर्दनः ' परमात्मा। स्वस्यावाप्तसमस्तकामत्वात् स्वार्थं वरं निषिध्य तापत्रयातुरजनिहितभूतं वरं परिचिन्तयेत्युवाचेत्यर्थः प्रतीयते। अत एवमापातजनितोपेन्द्रपरत्वभ्रमेण तदुपासनमप्यत्र विधित्सितमिति भ्रमसम्भवात् तन्निराकरणमधिकरणद्वयप्रणयनप्रयोजनम्। तन्निराकरणप्रकारोऽयम्-- पूर्ववाक्ये 'अस्मिन्नन्तः पुरुषे' इत्यस्य त्रैलोक्यान्तर्वर्तीन्द्रपरत्वं न सम्भवति, त्रैलोक्यस्येदंशब्देन निर्देशानर्हत्वात्। सन्निकृष्टं हीदंशब्दनिर्देशार्हम्। पुरुषशब्दश्चेन्द्रपरो न भवितुमर्हति, तथा प्रयोगादर्शनात्। नच 'राजपुरुषः' इत्यादाविव पुरुषशब्दो भृत्यपरः सन् पुरुषओत्त्मकिङ्करमिन्द्रमभिदधतीति वाच्यम्, इन्द्रवाचकविशेष्यपदादर्शनेन 'तत्पुरुषाय विद्महे' इत्यादौ पुरुषोत्तमयभृत्यत्वेन पुरुषशब्दात् महादेवादीनामेव श्रुतत्वेन, इन्द्रस्य तथाऽश्रुतत्वेन, च तथाकल्पनानौचित्यात्। द्वितीयवाक्येऽपि दिवोदासाप्तयभूतः स्वपितृजेतृवीतहव्यविजेतृतया बलपौरुषात्तिशययुक्त इत्यानुशासनिकादि प्रसिद्धः क्षत्रियः प्रतर्दन एव प्रतीयते। 'उपजगाम' इत्यस्य चोपेन्द्रतयावततारेत्यर्थपरिकल्पनं चात्यन्तौपचारिकम्। उभयत्राप्युपरितनवाक्यार्थनन्वयादिदोषाश्चेति। अतो यथोक्तरीत्या प्रसिद्धज्योतिरिन्द्रशरीरकः परमात्मैव प्रकरणद्वयविवक्षित इति।।
	6. ज्योतिः प्राणेत्यादि। ज्योतिः प्राणेन्द्रशब्दाः --- 'अथ यदतः परोदिवो ज्योतिः' इति पूर्वाधिकरणविषयवाक्ये 'प्रतर्दनौ हवै' इत्यारभ्य 'इन्द्रस्य प्रियं धाम, ' मामेव विजानीहि प्राणोऽस्मि प्रज्ञात्मा
इत्यादिरूपे इन्द्रप्राणाधिकरणविषयवाक्ये च श्रुता ज्योतिश्शब्दप्राणशब्देन्द्रशब्दाः। कारणव्याप्तधर्मात् -- जगत्कारणव्याप्तदीप्तिविशेषहिततमोपासनकर्मत्वरूपधर्मसम्बन्धात्। परतरविषयाः --प्रसिद्धज्योतिःप्राणेन्द्ररूपविशेषणविशिष्टपरमात्मविषयाः।इत्येतत् साधु -- एवं निर्वहणं युक्तम्। 
विशेषणविशेष्यरूपयावच्छक्त्यार्थाप्रहाणेन प्रवृत्तेति भावः। अमीषाम् -- पूर्वोक्तज्योतिः प्राणेन्द्रशब्दानाम्। ख्यातमात्रे वृत्तिस्तु -- प्रसिद्धज्योतिःप्राणेन्द्रमात्रपरत्वं तु। बहुविहतिमती -- बहुविरोधयुक्ता। वाच्यैकदेशे भञ्जनात् निरुक्तपरमात्मलिङ्गानन्वयाच्चेतिभावः। तत् -- तस्मात्। इह -- ज्योतिरधिकरणविषयवाक्ये 'इदं वाव तद्यदिदमस्मिन्नन्तः पुरुषे' इत्यत्र।  तथाध्यानतः -- कोक्षेयानलशरीरकतया ध्यानेन। तत्फलाप्त्यै -- 'चक्षुष्यः श्रुतो भवति य एवं वेद' इति तद्विद्यावसानवाक्यावगताभिरूप्यकीर्तिमत्त्वरूपफललाभाय। कौक्षेयानलात्मा कथितः -- शरीरशरीरिभावेन कौक्षेयानलाभिन्नतया श्रुत्या प्रतिपादितः। परमात्मेति शेषः। मुख्यप्राणादिलिङ्गम् -- इन्द्रप्राणाधिकरणविषयवाक्ये 'यावद्ध्यस्मिन्शरीरे प्राणो वसति तावदायुः' इत्यादिना 'त्रिशीर्षाणं त्वपाष्ट्रमहनम्' इत्यादिना च प्रतिपन्नामायुस्सत्ताहेतुस्वसत्ताकत्वरूपं मुख्यप्राणलिङ्गं त्वाष्ट्रहननादिरूपमिन्द्रलिङ्गञ्च। तदुपहितपरोपासनात् -- मुख्यप्राणेन्द्रविशिष्टपरमात्मोपासनेन। मोक्षणाय -- मोक्षाख्यपुरुशार्थलाभायैव नतु फलान्तरार्थम्, अनाम्नानादिति भावः।।
	7. कार्यमित्यादि। यत् कार्यं दृढमितम् -- यद्वस्तु कार्यत्वेन दृढप्रमितिसिद्धमाकायशादिकम्। यदपि कर्मवश्यं दृढमितम् ---यच्चेतनवस्ति कर्मवश्यजीवत्वेन दृढप्रमाणसिद्धम्। तन्निरूढैः शब्दैः --तादृशेऽचेतने चेतने वा प्रसिद्धैराकाशप्रजापत्यादिशब्दैः। ब्रह्मणि निर्दिष्टे -- परमात्मनि निर्दिष्टे सति। क्वचित्-- तादृशे क्वापि स्थले। रूढिः -- अचेतने चेतने वा रूढिशक्तिः।  ऐन्द्रीनयेन -- 'ऐन्द्रय गार्हपत्यमुपतिष्ठते' इत्यत्रेन्द्रशब्दस्य गार्हपत्ये रूढिशक्त्यभावात् गौणीवृत्तिर्व्युत्पत्तिर्वा समाश्रयणीया। उभयमपि तान्त्रिकैरुक्तम्,
इन्द्रत्वमग्नौ गौणं स्याद्यज्ञसम्बन्धकारितम्। इन्दत्यर्थानुसाराद्वा स्वकार्ये सोऽपि हीश्वरः।।'
इति, तन्न्यायेन। अगतिहता स्यात् -- अगत्या रूढिनिर्वाहासम्भवरूपया बाधिता भवेत्। रूढिनिरासेन योग एवाश्रीयेतेत्यर्थः। तेनाकाशप्राणशब्दयोस्स्माभिः परस्मिन्ब्रह्मणि योगव्युत्पत्तिरेवाश्रितेतिभावः। ईशे --परमात्मनि। ज्योतिरिन्द्राद्यभिलपनपरे-- ज्योतिरिन्द्रशिवहिरण्यगर्भसूर्यादिशब्दवाच्ये सति। अहन्त्यमादीरिते च -- 'अहं ब्रह्मास्मि' 'तत्वमसि' ित्यादावहंत्वमित्यादिशब्दैर्निर्दिष्टे च सति। तल्लिङ्गानन्यथासिद्ध्यधिगमनबलात् -- चेतनाचेतनलिङ्गानामनन्यथासिद्धत्वज्ञानबलेन। तद्विशिष्टे विवक्षा स्यात् -- तादृशचेनताचेतनविशिष्टे परमात्मनि शब्दप्रवृत्तिर्वक्तव्येत्यर्थः। तथा च ज्योतिःशब्दस्य ज्योतितिर्विशिष्टे परमात्मनि, इन्द्रशब्दस्येन्द्रविशिष्टे परमात्मनिच शक्तिर्निरूढा। एवमहं ब्रह्मास्मीत्यत्राहंशब्दस्य स्वात्मविशिष्टपरमात्मपरत्वं तत्त्वमसीत्यत्र त्वंशब्दस्याभिमुखचेतनविशिष्टपरमात्मपरत्वं च  सिद्धम्। तद्वदेव शिरहिरण्यगर्भसूर्यादिशब्दनिर्देशेऽपि प्रबलतमपरमात्मलिङ्गवशेन प्रकरणस्य परमात्मपरत्वे निश्चिते जीवलिङ्गानां चान्यथासिद्धौ तत्तज्जीवविशिष्टपरमात्मोपासनसिद्ध्यर्थं तत्तज्जीवविशिष्टपरमात्मपरत्वं शिवहिरण्यरगर्भसूर्यादिशब्दानां सुसङ्गतमिति भावः।।
	8. स्वेच्छात इत्यादि।स्वेच्छातः सर्वहेतुः --- जिज्ञासाधिकरणजन्माद्यधिकरणशास्त्रयोनित्वाधिकरणसमन्वयाधिकरणानां शास्त्रारम्भसमर्थनार्थत्वेनोपोद्घत रूपत्वात्, ईक्षत्यधिकरणमारभ्यैव शास्त्रत्वात् तदधिकरणलब्धः परमात्मगुणः स्वेच्छआत सर्वहेतुत्वम्। 'तदैक्षत बहुस्यां प्रजायेयेति। तत्तेजोऽसृजत' इति तदधिकरणविषयवाक्यन परमात्मनः स्वेच्छापूर्वकसर्वस्तुसृष्टिप्रतिपादनात् भगवतः स्वेच्छामात्राधीन सर्वस्रष्टृत्वरूपो गुम ईक्षत्यधिकरणलब्ध इत्यर्थः।शुभगुणविभानन्तनिस्सीमहर्षः ---- 'शुभगुणविभवरूपानन्तनिस्सीमहर्ष इत्यर्थः' इति चिन्तामणिः। अयमानन्दमयाधिकरणार्थः। शुद्धाकर्मोत्थदिव्याकृतिः --सत्त्वैकरूपतया रजस्तमस्सम्बन्धाभावेन शुद्धा , स्वेच्छैकमूलकतया अकर्मोत्था , अत्यद्भुतसंस्थानविशिष्टतया दिव्या आकृतिर्विग्रहो यस्य स शुद्धाकर्मोत्थदिव्याकृतिः। अयं 'अन्तस्तद्धर्मोपदेशात्' इत्यधिकरणार्थः। तद्विषयवाक्ये 'अथ यएषोऽन्तरादित्ये हिरण्मयः पुरुषो दृश्यते' इत्यारभ्य 'एवमक्षिणी' इत्यादिना भगवद्दिव्यविग्रहप्रतिपादनात्। अनुपधिकाकाशनादिस्वभावः -- अनुपधिकः  कर्माद्युपाधिरहितः, यद्वा 
सङ्कोचरहितः 'तमेव भान्तमनुभाति सर्वं तस्य भासा सर्वमिदं विभाति' इति प्रकाशप्रकाशकविभागं विना सर्ववस्त्ववभासकत्वात्। अत्राकाशशब्दे आकाशत इति, आकाशयतीति च व्युत्पत्तिद्वयाश्रयणेन स्वयम्प्रकाशाश्रयत्वं सर्ववस्तुप्रकाशकत्वं चाकाशशब्दार्थः। आदिशब्देन 'अस्य लोकस्य का गतिरित्याकाश इतिहोवाच' इत्युक्त्या पृथिवीलोकगतिभूतत्वं 'आकाशो ज्यायान्' इत्याद्युक्तिसिद्धं सर्वज्यायस्त्वं परायणत्वं च विवक्षितम्। अनुपधिकाकाशनादिरूपः स्वभावो यस्य स इति विग्रहः। अयं 'आकाशस्तल्लिङ्गात्' इत्यधिकरणार्थः। सप्राणप्राणभेदव्यतिभिदुरजगत्प्राणनः -- सप्राणाः देवतिर्यङ्मनुष्यादिरूपाः, अप्राणाः -- केवलदारुशिलादयः, तद्रूपा ये भेदा विशेषास्तैवर्वयतिभिदुरस्य नानाकारस्य जगतः प्राणनः सत्ताहेतुः। अयं 'अत एव प्राणः' इत्यधिकरणार्थः।दिव्यदीप्तिः -- दिव्या --अप्राकृत सर्वलोकव्यापिनी दीप्तिः -- प्रकाशो विग्रहगुणो यस्य स दिव्यदीप्तिः। अयं 'ज्योतिश्चरकणाभिधानात्' इत्यधिकरणार्थः। प्राणेन्द्राद्यन्तरात्मा -- इन्द्रप्राणाधिकरणविषयवाक्यघटकप्राणेन्द्रशब्दार्थयोः प्रसिद्धप्राणेन्द्रयोः, एवमचेतनविशेषजीवविशेषलिङ्गविशिष्टश्रुतिवाक्यघटकतत्तदचिद्विशेषरूढशिवहिरण्यरगर्भसूर्यादिजीवविशेष रूढशब्दार्थानां तत्तदचिद्विशेषचिद्विशेषाणां चान्तरात्मा। अयमिन्द्रप्राणाधिकरणार्थः। प्रभुः --एवं सर्वाधिकरणोक्तवैभवविशिष्टः परमात्मा। सप्तभिरधिकरणैः --ईक्षत्यादिभिः सप्तभिरधिकरणैः। प्रत्यपादि-- प्रतिपादितः। सर्वेषामप्यधिकरणानां तत्तद्भगवद्गुणप्रतिपादनं प्रधानकृत्यम्, विचारोपयुक्तार्थप्रतिपादनप्रकारस्तु यथासम्भवमधिगन्तव्या इति भावः।।
         ।। इति प्रथमाध्यायस्य प्रथमपादः समाप्तः।।






























