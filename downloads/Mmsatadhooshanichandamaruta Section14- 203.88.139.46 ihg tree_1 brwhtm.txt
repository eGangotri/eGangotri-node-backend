वाद 40
	वादार्थं सूचयन् मङ्गळमाचरति - अखिले ति । मृषावादिनो हि तत्त्व मस्यादिसमानाधिकरणश्रुतिबलात् जीवब्रह्मणोरभेदमिच्छन्तः अज्ञानस्य निराश्रय त्वासम्भवात् ब्रह्माश्रयत्वे वाच्ये ब्रह्मणो निरवद्यत्वश्रुतिविरोधाज्जीवभावापन्नस्यैव तदाश्रयत्वमिति वदन्ति ; तदनुपपन्नम्, सामानाधिकरण्यस्यान्तर्यामित्वनिबन्धन  त्वादित्यभिप्रायेणाह - चिदिति । जीवब्रह्मणोर्बिम्बप्रतिबिम्बभावे सिद्धे हि तयो र्विभक्ततया  निरवद्यत्वसावद्यत्वव्यवस्तासिद्धिः, स एव न सम्भवति, अज्ञाने विद्य मानस्य तत्र प्रतिबिम्बासम्भवादित्यभिप्रायेणाह -  अचिदि ति । सर्वज्ञत्वनिरतिशया नन्दाद्यात्मकत्वात् ब्रह्मणस्तदभिन्नस्य जीवस्य किञ्चिज्ज्ञत्वदुः खित्वाद्यवद्यावहा  ज्ञानाश्रयत्वासमभव इत्याह - स्वयमखिलगुणाढ्य इति । स्वय मित्यनेन        ' स्वाभाविकी ज्ञानबलक्रिया चे ' त्यादिना प्रतिपादितं निरुपधिकत्वं विवक्षितम् । तेन च न कालभेदेन सार्वज्ञ्यकिंचिज्ज्ञत्वादेर्विरोधपरिहारसम्भवः । ब्रह्मणो  निरवद्यसूरिसेव्यत्वात्तदभिन्नस्य जीवस्य कथं सावद्यत्वमित्यभिप्रायेणाह - सुरिभि रिति । स्वाश्रितदोषासहिष्णोः  स्वाभिन्नदोषसहत्वस्य सुतरामसम्भवात् कथं तदभिन्नस्य जीवस्य सदोषत्वमित्यभिप्रायेणाह - निजे ति ।  बहुप्रमाणासिद्धत्वा मिप्रायेण व्यक्त मित्युक्तम् । प्रसक्त मिति । संसारस्य जीवगतत्वात् तन्मूल भूताज्ञानमपि तद्गतमेवेति तदभिन्नस्य ब्रह्मणोप्यज्ञानसंसारादिः प्रसज्यते, तच्च निर्दोषत्वश्रुतिविरुद्धमिति ब्रह्मणि दोषपरिहारार्थमाहुरित्यर्थः ।  असाध्यत्वं - अप - रिहार्यत्वम्, अपरिहार्यत्वमित्येव परमार्थे परिहाराशामात्रमेव, न तु तथा परि हारः कर्तुं शक्यत इत्यर्थः । बिम्बत्य प्रतिबिम्बाभिन्नत्वात् प्रतिबिंबधर्मो बिम्बे न निषेद्धुं शक्यत इत्यत उक्तं साक्षा दिति । वस्तुतो   ब्रह्माभिन्नजीवगतत्वेन परम्परया ब्रह्मसम्बन्धित्वेपि न साक्षाद््ब्रह्मण्यज्ञानादिकमित्यर्थः । संसारो - जन्म । आदिशब्देन तत्कार्यपरिग्रहः । मतभेदाभिप्रायेण अविद्यान्तः करणप्रतिबिम्बि तस्ये त्युक्तम्। मूलबिंबस्वरूपेणे ति । 

	अत्र छायावत् प्रतिबिम्बं द्रव्यान्तरमिति मतनिरासो बोध्यः । तथाहि अत्रायं पूर्वः पक्षः - बिम्बप्रतिबिम्बैक्ये न तावत्  प्रत्यक्षं मानम् इमे चैत्र तच्छाये भिन्ने इति वत् इमे चैत्रतत्प्रतिबिम्बे भिन्ने इत्येव पार्श्वस्थेन ग्रहणात् ;  स्वकरतत्प्रतिबिम्बे भिन्ने इत्येव स्वेनाषि ग्रहणाच्च ; ननु यथा बहिःस्थितश्चैत्रो यत्स्वलक्षणं प्रतिपन्नः तत्स्वलक्षण एव 
वेश्मान्तरास्थितोपि भाति, तथा यत्स्वलक्षणं ग्रीवस्थं मुखं तत्स्वलक्षणमेव दर्पणस्थमपि भाति, न तद्वस्त्वन्तरत्वे युज्यते,  तस्मादेकमेकदेशस्थं च मुखं भ्रान्त्या यिभिन्नं भिन्नदेशस्थं च भातीति चेत्? उच्यते, किमनेन सव्येतरहस्तयोरिवात्यन्तसादृश्यधीरुपन्यस्ता, प्रत्यभिज्ञा वा? नाद्यः, तयैक्यासिद्धेः ; अन्त्येऽसिद्धिः, किंचित्स्वच्छताम्रादौ प्रतीते मुखच्छायामात्रे मुखसंस्था- नविशेषाप्रतीत्या प्रत्यभिज्ञाभावस्य स्फुटत्वात् ; स्वनेत्रगोलकादौ स्वस्याभिज्ञाभावेन प्रत्यभिज्ञायोगाच्च ;  सूर्यपार्श्वे प्रतिसूर्य इति वत् दर्पणे मम मुखच्छायेत्येवानुभवेन दर्पणे मम मुखं लग्नमित्यननुभवाच्च ; चैत्रप्रतिबिम्बमेव दृष्टं न चैत्रः, चैत्रस्तु तेनानुमित इत्यनुभवायोगाच्च ; प्रतिमुखे प्राङ््मुखत्वादिना दृश्यमानेपि स्वमुखे तद््बुद्ध्यभावाच्च ; अतएव बालानां प्रतिबिमेबे बालान्तरभ्रमः ; क्वचित् प्रतिमुखे मम मुखमिति व्यपदेशस्तु स्वच्छायाशिरसि स्वाशिरोव्यवहारवत् मार्गविन्यस्तपादाकृतौ स्वपादव्यादहारवच्च गौणः, भेदज्ञाने  सत्यभेदव्यवहारस्य  गौणत्वनियमात् ; किंच बिम्बप्रतिबिम्बवोर्भेदसाक्षात्कारे तावन्न विबादः, अन्यथा त्वयापि कस्य भ्रमत्वमुच्येत ; नच भेदं  भेदकं च साक्षात्कुर्वन्नभेदमपि साक्षात्कुर्वन्दृष्टः ; नचैक्ये साक्षात्कृते सोपाधिकभेदभ्रमोपि युक्तः, तदुपादानस्यानैक्याज्ञानस्य   ऐक्यज्ञानेन निवृत्तेः ;  नचोषाधिनिवृत्तिसहकृतमेव ज्ञानमज्ञाननिवर्त्तकम्,  ज्ञाते कदापि न जानामीत्य- ननुभवेन ज्ञानस्य  स्वप्रागभावं प्रतीबाज्ञान प्रत्यप्यन्यानपेक्षस्यैव निवर्त्तकत्वात्  ; तस्मात् बिम्बप्रतिबिम्बैक्यै न प्रत्यक्षं मानम् ; नाप्यनुमानं मानम्, अत्यन्तसादृश्यस्व सव्येतरकरादौ व्यभिचारात्, विरोधाच्च ; वैधर्म्याभावस्य चासिद्धेः, क्रियासाम्यत्यं च   छायादावनैकान्त्यात् ; बिम्बकारणमात्नजन्यत्वस्य च बिम्बादर्वाचीने प्रतिबिम्बेसिद्धेः पृथके दृष्टकार्या नुरोधेन   परिवेषेन्द्रचापच्छायाप्रतिसूर्यादाविव कारणस्य कल्प्यत्वात् ; प्रतिबिम्बमपि हि छायाविशेषः ; न हि भेरीघातादिक्लृप्तकारणा- भावाद््ध्वनावुपरतेप्युपलम्यमानः प्रतिध्वनिर्न शब्दान्तरम् ; एतेन दर्पणादौ न मुखव्यक्तयन्तर मस्ति, तज्जन्मकारणशून्यत्वात्, शशमस्तकविषाणवदिति विवरणोक्तानुमाने निरस्तम् ; एतेनैव - ' अभिज्ञायां भेदो भाति, प्रत्यभिज्ञायां त्वभेदः, तत्र भेदधीर्मुखान्तरैक्ये हेत्वभावेनोपपत्तिहीनत्वात् भ्रान्तिः, अभेदधीस्तु सोपपत्ति कत्वात् प्रमे ' ति निरस्तम्, अमेदधीरेव नास्तीत्युक्तत्वात् ; छायादाविवकारणस्य कल्प्यत्वेन भेदबुद्धेस्सोपपत्तिकत्वाच्च ;  क्लृप्तद्रव्यानन्तर्भावे  तमोव द््द्रव्यान्तरत्वसम्भवाच्च ; ' नोपरक्तं न वास्स्थि ' मिति स्मार्तव्यवहारस्तु चित्रित स्सिह इति लोकव्यवहारवत् ' यथा  दारुमयी 
योषा यथा चर्ममयो मृगः ' इति स्मार्तव्यवहारबच्च गौणः, त्वत्षक्षेपि हि वारिस्थशब्दोऽमुख्यः 
वारिणि सूर्यान्तराभावात्, गगनस्थस्य च वारिस्थत्वायोगात्, भेदस्तूक्तप्रत्यक्षेण न्यूनाधिकपरिमाणत्वचलत्वाचलत्वोपाधिसयुक्तत्वासेयुक्तत्वसंयुक्तत्वग््ग्राह्यत्वतदग्रा- ह्यत्वप्रत्यङ््मुखत्वपराङ््मुखत्वरूपेण कस्तूरीतत्प्रतिबिम्बयोस्सौरभतदभाबरूपेण गुडतत्प्रति बिंबयोर्माधुर्यतदभावरूपेण वह्नितत्प्रतिबिम्बयोरौष्ण्यतदभावरूपेण   पर्वततत्प्रतिबिम्ब योर्गुरुवतावरूपेण सशब्दभेरीतत्प्रतिबिम्बयोश्शब्दतदभावरूपेण चानुमानेन, " यथैषा पुरुषच्छाया एतास्मिन्नेतदाततम् । छाया यथा पुंसदृशी पुमधीना च दृश्यते । एवमेवात्मकास्सर्वे ब्रह्माद्याः परमात्मन " इत्यादि श्रुत्या, " तवैव सदृशीच्छाया बिम्बिस्य प्रतिबिम्बवत् । बहवस्सूर्यका यद्वत्सूर्यस्य सदृशा  जले ।। एवमेवात्त्मका लोके परात्मसदृशा मताः ।। " इत्यादिस्मृत्वा च सिद्धिः ; नच बिम्बातिरेकेण दर्पणे करतूर्यन्तराभावात् तत्र तद्गन्धाभाव इति वाच्यम्, तथापि यत्स्वलक्षणं कस्तूर्यादि तत्स्वलक्षणस्यैव दर्पणस्थत्वेनारोपिततया तद्रूपादियुक्तस्येव  तद्गन्धादियुक्तस्यैव दर्पणस्थत्वेन  प्रतीत्यापत्तेः ; एनेन " दर्पणाभिहता दृष्टिः परावृत्य स्वमाननम् । व्याप्नुबव्त्याभिमुख्येन व्यत्यस्तं दर्शयेन्मुख " मिति   निरस्तम्, परावृत्य स्वमुखस्यैव ग्रहणे पार्श्वस्थस्य मुखद्वय प्रतीत्ययोगात्, अस्मिन् पक्षे दर्पणादेर्नेत्राद्यभिघातकत्वमात्रेणोपक्षीणत्वेन दर्पणैक्य इव दर्पणभेदेप्य- नेकमुखप्रतीतेः मणिकृपाणादिषु विरुद्धरूपानेकमुख  प्रतीतेश्रायोगाच्च ; विरलाचयवस्य जलस्य नेत्राभिघातकत्वे स्वच्छजलान्तर्गत शिलाद्यग्रहणापत्तेश्च ; अस्यां प्रक्रियायां खच्छताया अनुपयोगेन शिलाद्याभि हतनेत्रस्यापि स्वमुखग्राहकत्वापाताच्च,  प्रतिच्न्द्रादिदर्शने चन्द्रादिदर्शनजन्य सुखादेः कपिला- बिप्रतिबिम्बदर्शने कपिलादिदर्शनजन्यपुण्यादेश्च प्रसङ्गाच्च ; सूर्यकस्यापि सूर्यवद्दुर्दशर्त्वेप्रसङाच्च ;  अतिस्वच्छदर्पणादाविव किञ्चित्स्वच्छता म्नादावपि मुखसंस्थानविशेशप्रतात्यापाताच्च ; किञ्च " नेक्षेतोद्यन्तमादित्य "  मित्यनेन उद्यत्सूर्यप्रतिबिम्बस्यापि निषेधः स्यात्, वारिस्थसूयदर्शननिषेवे  गगनस्थसूर्यदर्शनस्यापि निषेधः स्यादिति ।

	अत्र ब्रमः - विपुलपरिणामस्य पर्वतप्रतिबिम्बादेरल्पपरिमाणे दर्षणादौवृत्त्यतम्भवात् न तत्र द्रव्यान्तरोत्पत्तिसम्भवः । किञ्च त्वदु- क्तदुर्न्यायेनाङ््गुळ्यवष्टम्भेन 
चन्द्रादिद्वितवप्रतीतिस्थलेपि द्रव्यान्तरोत्पत्तिसङ्गः । यदि च तत्रापीष्टापादनं ब्रषे,  किमपराद्धं शुक्तिरजतीदिना । यदि च क्लृप्तकारणाभावात् तत्र रजताद्युत्पत्त्यसम्भवः तर्हि प्रतिबिंबे कथं 
तत्सम्भवः । यदि च तत्रापूर्वमेव सामग्र्यन्तरं कल्पयसि, शुक्तिरजते किन्न कल्पयसि । तस्मादसत्खयातिं परिहर, स्वीकुरु वा सर्वत्र यथार्थख्यातिम्, परिहर वा प्रतिबिंबस्य बिंबभेदम् । किञ्च बिंबप्रतिबिंबयोर्भेदे न वारिस्थमादित्यं पश्येदिति वारिस्थस्यादित्यव्यपदेशो न  युज्यते ; न ह्यादित्यप्रतिबिंबमादित्यः, तथा सति ब्राह्मणप्रतिबिंबस्यापि ब्राह्मणत्वेनोपाध्यपनयनादिना प्रतिबिम्बनाशे तदपनायकस्य ब्रह्महन्तृत्वापत्तेः । उपाधिदाहात् गृहप्रतिबिंबदाहे गृहदग्धृत्वापतेः । उदकुम्भादौ सुराप्रतिबिंधे सति सुरा संसर्गप्रयुक्ताशुद्ध्यापत्तेः । कपिलादिप्रतिबिंबदर्शनेन कपिलादिदर्शनजन्यपुण्यापत्तेश्च । त्वया द्रव्यान्तरत्वाङ्गीकारेण तेजोद्रव्यात्मकादित्यमण्डलत्वासिद्धेश्च । त्वन्मते कथं वारिस्थशब्दान्वय इति चेन्न ; -   वारिस्थत्वेन न पश्योदित्यर्थात् , रजतमभादिति वत् । येचानुमानाभासा उपन्यस्ताः ' न्यूनाधिकपरिमाणवत्त्वे ' त्यादिना, ते  साध्याविशेषान्निरस्ताः । या च श्रुतिरुपन्यस्ता, न सा बिंबप्रतिबिंबभेदमाह, किन्तु छायातद्वतोरेव । स्मृतिरपि  लौकिकप्रतीत्यनुसारेण दृष्टान्तमाहेति न तयापि भेर्दार्साद्धः । भ्रान्तिसिद्धार्थानुवादेपि तात्पर्यंविषयभूतार्थस्याबाधात् प्रामाण्यम- प्ययथार्थवादवन्न हीयते । यच्चोक्तम् - दर्पणे रूपादियुक्तस्येव गन्धादियुक्तस्यापि कस्तूर्यादेर्ग्रहणप्रसङ्ग इति ;  तदापाततः , गन्धस्याचाक्षुषत्वेन तस्य प्रतिबिंबनानर्हत्वात् । अन्यथा तवापि कथं तत्र गन्धानुत्पत्तिः । एतेन -  दर्षणाभिहता दृष्ठिः परावृत्य स्वमाननम् । व्याप्नुवन्त्याभि मुख्येन व्यत्यस्तं दर्शयेन्मुखम् ।। * ।। इति सुस्थम् । स्वमुखस्यैव ग्रहणे पार्श्वस्थस्यमुखद्वयप्रतीत्ययोग इत्यनुक्तोपालम्भ एव, स्वमाववमेवेत्यनुक्तेः ; येषामुपाधौ    प्रतीतिस्तैस्सर्वैरुपाध्यभिहता दृष्टिर्युज्यत इत्येव तात्पर्यात् । दर्पणभेदे च मुखप्रतिबिंबभेदप्रतीतिः मणिकृपाणादौ  विरूपप्रतीतिश्चोपाधिमेददोषाभ्यामेव यथा दर्शनमुपपद्यते । अन्यथा तवापि तादृशप्रतिबिंबोत्प्रत्तौ का गतिः । नापि जल  स्थशिलाद्यग्रहणापत्तिः, कतिपयनायनराशिमनिवृत्तावप्यनिवृत्तरशिमभिर्ग्रहणसमभ- वात् । दृश्यते हि कांस्यादिप्रतिहतानां द्युमणिकिरणानामन्यत्र प्रसृतानपि कैश्चित्किरणैस्तत्कांस्यादिप्रकाशः । न चास्वच्छेपि नयनप्रतिवातप्रसङ्गः, अस्बच्छत्वादेव । नच कांस्यादिभिरिव शिलादिभिरीप सूर्यरश्मिप्रतिघातो दृष्टः । अन्यथा कथं 
तत्रोत्पत्तिर्नापद्येत । नच चन्द्रप्रतिबिम्बदर्शने चन्द्र- दर्शनजन्यसुखापत्तिः, इष्टापत्तेः । न चापरावृत्तनायनरश्मिसन्निकर्षाधीन- चन्द्रदर्शनजन्यसुखापत्तिः, तादृशकारणाभावादेव तादृशकार्यस्वाप्यसिद्धेः । किञ्च गोलकभिमुखस्यैव चन्द्रस्य तच्चैतन्योत्पादनद्वारा सुखहेतुत्वात् 
केथमापादनम् । कपिलादिप्रति बिम्बदर्शने पुण्यं नास्तीति यदि प्रमाणं पश्यसि तदा चक्षुरभिमुखस्यैव कपिलादे र्दर्शनं हेतुरस्तु । नच सूर्यकस्यापि दुर्दर्शत्वप्रसङ्गः, दुर्दर्शत्वं हि गोलकावच्छेदेन वेदनाविशेषजननात् भवति, तथैवानुभवात्, सच गोलकस्य सूर्याभि मुख्ये सति तदीयगाढालोकस्य गोलके प्रवेशात् स्यात्, अत एव सूर्यकदर्शनेपि तद्दर्शनहेतूपाधिप्रतिहततपनकिरणानां कतिपयानां गोलके प्रवेशात् न घटादि वत् सुदर्शता सूर्यकस्य, यत एवं गोलकवेदनाविशेषादेव दुर्दर्शत्वं अत एवाभ्यासादिसाधितपाटवगोलकानां वेदनाविरहात् सुदर्श एव सूर्यः । विरळमेघा- वृतसूर्यस्य सुदर्शत्वञ्चेममर्थं ज्ञापयति । नच किंचित्स्वच्छताम्रादौ मुखसंस्थान विशेषप्रतीत्यापत्तिः, स्वच्छताविशेषस्यैव संस्थानविशेषप्रतीत्तौ प्रतिबिम्बोत्पत्ता विव हेतुत्वकल्पनादिति ।

	बिम्बप्रतिबिम्बयोरभेदार्ज्जावगता धर्मा ब्रह्मणि स्युः, तत्तज्जीबगतधर्माणामपि परस्परसाङ्कर्यप्रसङ्गः, इति शङ्का यद्यपी त्यादिना निरस्या ; इदानीं ब्रह्मगत शुद्धिर्जीबे स्यादित्याशङ्क्य परिहरति - वस्तुत इति । अत एवे ति । बिंबधर्माणां प्रतिबिंबगतत्वाभावात् प्रतिबिंबधर्माणां बिंबगतत्वाभावात् तत्तत्प्रतिबिंबधर्माणां परस्परमसांकर्याच्चेत्यर्थः । नन्वविद्यास्बरूपे सिद्धे तदुपाधौ प्रतिबिम्बप्रकाशः, तत्प्रकाशेच्च सति तत्समकालीनप्रतिबिम्बत्वलाभात् प्रतिबिम्बस्वरूपजीवाश्रया विद्यासिद्धिरित्यन्योन्याश्रय इत्याशंक्य, प्रतिबिम्बान्तराश्रिताविद्योपाधिना प्रतिबिम्बान्तरप्नकाशे तदाश्रयाविद्यान्तरं तदविद्यया च प्रतिबिम्बान्तरमिति बीजांकुरन्यायाद्वा अविद्याया मिथ्यात्वेन इतरेतराश्रयत्वरूपानुपपत्तेः भूषणत्वाद्वा अविद्याजीवतत्सम्बन्धानां स्वरूपत एवानादित्वाद्वा न दोष इत्याह - नन्वि  त्यादिना । नन्वेकजीबवादिनैव स्वरूपानादितवस्योक्तत्वादनेकजीववदिना तदनुक्तेः कथमेत त्पक्षे अयं परिहार उव्यत इत्याशंक्य, तैरनुक्तत्वेपि एकजीववाद अव तदङ्गीकारे विरोधाभाबात् जीवानादित्वश्रुत्यनुग्रह र्थमेवं परिहारः समञ्जस एवेत्याह - एक जीववाद इवे ति । ननु उपाधिप्रयुक्तधर्माणां भेदादीनां घटाकाशादिगतानां सत्यत्वदर्शनात् न जीवगताशुद्धेरौपाधिक्यान्मिथ्यात्वमुपपद्यते, 
तदभावे च न ज्ञान निवर्त्यता स्यात्, तदभावे च मोक्षस्य तत्त्वज्ञानसाध्यता न स्यात्, जीवगता शुद्धिनिवृत्तेरेव मोक्षत्वादित्याशंक्य, प्रतिबिम्बोपाधइप्रयुक्तधर्मस्य मिथ्यात्वदर्शना दिहाप्यशुद्वेर्मिथ्यात्वं ज्ञानानिवर्त्यत्वं चोपपद्यत इत्याह - मुखे ति । नन्वेवं जीवस्य 
ब्रह्मप्रतिबिम्बरूपत्वे ततो भिन्नत्वेनाभेदायोगात् ब्रह्मणो जीवतादात्मयानुसन्धानं न स्यादित्याशङ्क्य, समानसत्ताकयोरेव भेदाभेदयोर्विरुद्धत्वात् पारमार्थिकाभेदे सत्येव उपाधिबशादनिर्वचनीयो भेद उत्पद्यत इति जीवतादात्म्यानुसन्धानमुपपद्यत एवेत्याह - प्रतिबिम्बे ति । तर्हि पारमार्थिकाभेदसत्त्वे जीवब्रह्मवमाणां व्यवस्था न स्यादित्याशङ्क्य, पूर्वोक्तं परिहारं स्मारयति एव मिति । तत्रताव दिति । आदिपदेनाविद्याप्रतिबिम्बं प्रृह्यते । अन्यत्र - वादान्तरे । जयं भावः - जीवस्य प्रतिबिम्बरूपत्वे जीव ब्रह्मविभागस्याविद्यांधीनतयाऽनादित्वभङ्गप्रसङ्गः ; ननु तदधीनत्व न तज्जन्यत्वम्, किन्तु तद्व्यतिरेकप्रयुक्तव्यतिरक्रेप्रतियोगित्वम् , प्रयुक्तत्वं च न व्याप्यत्वं व्यापकत्वं वा, तुल्यनाशयोः परस्पराधीनत्वाभावात् , किन्तु जन्यत्वम्, तच्च जीवब्रह्मविभागेऽनादिभूतेप्युपपद्यत एव, विभागस्याविद्याव्यतिरेक- प्रयुक्तव्यतिरेकप्रतियोगित्वादिति चेन्न, - आवारणस्याविद्याधीनत्वाभावप्रसङ्गात् ; न ह्यावरणनिवृत्तिरविद्यानिवृत्त्यधीना, प्रत्युताबरणस्याविद्यानिवृत्तिप्रतिबन्धकत्वाङ्गीका- रादविद्यानिवृत्तिरेबावरणनिवृत्त्यधीना, किञ्च विभागस्याप्यावरणाधीनतया वरणनिवृत्त्युतरक्षण एव निवृत्त्याऽविद्यानिवृत्त्या सहैव विभागनिवृत्त्युत्पत्तेर्न विभागनिवृत्तेरविद्यानिवृत्त्यधीनता ; किञ्च तत्कार्यस्य वा तत्कार्यविशेषवतो वा तदधीनत्वव्यवहारो दृश्यते, यथा घटो दण्डाधीनः सेवको राजाधीनः गुणो गुण्यधीनः इति, तद्वहिर्भावात् कथं तस्य तादधीन्यन् ; किञ्च प्रतिबिम्ब प्रतीत्युपयोगितया लोहादौ घर्बणादिसाध्यं जलतैलादौ स्वभावसिद्धं च क्रिञ्चिद्वैलक्षण्यं तत्प्रतिबिम्बोपाधौ दृश्यते, तच्चाविद्याया नास्त्येवेति कथ मुपाधित्वम् ; ननु श्रुत्या जीवब्रह्मणोर्बिम्बप्रतिबिम्बभावप्रतीत्या तदुपाधौ तादृशबैलक्षण्यं तदभावेपि वाऽविद्यदेः प्रतिबिम्बोपाधित्वं कल्प्यत इतिचेन्न, प्रतिबिम्बस्यानादिसिद्धतया उपाध्यनपेक्षणात् ; प्रतिबिम्बस्योपाध्यपेक्षा लोके दृष्टेति चेन्न, - तत्र प्रतिबिम्बप्रतिभासस्य बिम्बप्रतिबिम्बभेदस्य च जन्यतयाऽन्वयव्यतिरोकाभ्यां दर्पणादेः कारणत्वकल्पनेपि जन्यत्वविरहात् न ब्रह्मप्रतिबिम्बे तदपेक्षा ; यदि च प्रतिबिम्बे तादपेक्ष्यस्य लोके दर्शनादेव प्रकृते तथा 
कल्पयसि, तत एव जन्यत्वमपि कल्प्येत, जन्यस्य कारणसापेक्षत्वस्य लोके दर्शनात् ; अजन्येपि तादपेक्ष्ये ब्रह्मणोपि   किञ्चिदधीनत्वप्रसङ्गः ; ननु ' उपाधिना क्रियते भेदरूप ' इति श्रुत्यैव उपाधिसापेक्षत्वमुपपाद्यत इति चेत्? न, स्वाभाविको जीवब्रह्मभेदः किन्तु बिम्बत्वप्रतिबिम्बत्वोपाधिवशादित्येवमर्थपरत्वोपपत्तेः ; तर्हि दृष्टान्तवैघट्यं स्यात्, तत्र हि 
सूर्यकादेर्जलाद्युपाधिनिबन्धनत्वं  प्रतिपाद्यत इति चेन्न, - जलाद्यनुपादाने दृष्टान्ते बिम्बप्रतिबिम्ब भावो न प्रतियेतेति तदर्थं तदुपन्यासात् ; पक्षान्तरेपि दृष्टान्तवैघट्यं समानमेव ; ' अपो ह गच्छन्नि ' ति हि सूर्यस्याबधिकरण्तवं प्रतीयते ; नच सूर्यस्याबधिकरणत्वमस्ति, किन्तु तथा भ्रान्तिरेव ; नहि दार्ष्टान्तिके सास्ति, अज्ञानाद्यभिन्न तयैव प्रतीतेः ;  क्षेत्रेष्वित्यत्रापि प्रतिबिम्बरूप आत्मा शरीरेषु वर्तत इत्यर्थः ; यद्वा यथा सूर्यो जलनिष्ठतया प्रतीयमानस्तद्गतक्रियादिभेदाश्रयतया प्रतीयते, तत्त्वतो न तदाश्रयः, एवमात्माप्यन्तः करणाभिन्नतया प्रतीयमानस्त- द्गतज्ञातृत्वाद्याश्रयतया प्रतीयते,  न तु तत्त्वतो ज्ञातृत्वादिकमस्तीत्यर्थः ; न चात्रान्तः करणस्य प्रतिबिम्बोपाधित्वं प्रतीयते, न हीदमभिम्नतया प्रतीते रजतेपीदन्त्वं भासत इत्युक्ते शुक्तेः प्रतिबिम्बोधित्वम् ; " एकथे " त्यत्रापि बिम्बप्रतिबिम्बत्वमात्रं दृष्टान्तः, जलसङ्कीर्तनस्य प्रयोजनं पूर्ववदेव यथा ; चन्द्रो जलगततया प्रतीयमानो जलगतैर्मेदैर्युज्यते तथात्मान्तः करणाभिन्नतया प्रतीयमान स्तद्गतभेदैर्युज्यत इत्यर्थंः ;" रूपं रूपमि " तियत्रापि प्रतिशरीरं बिम्बात्मनोवृत्तिरेव प्रतिपाद्यते,  न तु तत्र प्रतिबिम्बोपाधिः ; यद्वा प्रतिरूपवदुपाधिगतैर्भेदैर्युज्यत इत्यर्थः ; ननु जीवब्रह्मणोरभेदस्तावत्प्रतिपाद्यते, तयोस्सावद्यत्वं निरवद्यत्वं च तत्सर्वं बिम्बप्रतिबिम्बभावे अविद्यादेरुपाधितया तस्य प्रतिबिम्बपक्षपातित्वे च सत्येवोपपद्यत इति चेन्न, - तथापि व्यवस्थाभावस्योपपादितत्वात् ; नच द्विगुणीकृत्य तत्र वृत्त्यर्थं तत्कलपना, आकाशादेस्तथा वृत्त्यभावस्योपपादितत्वात् ; किञ्चाचाश्रुषत्वान्न प्रतिबिम्बसम्भवः, न चाकाशवदुपपत्तिः, आकाशस्य प्रतिबिंबासिद्धेः, अभ्रनक्षत्रोदेरेव हि प्रतिबिम्बनम्, आकाशप्रतिबिंबव्यवहारस्तु तत्रवाकशत्वभ्रमादुपपन्नः, अत एव ह्याकाशस्योरपरिदेशस्थत्वव्यवहारो लौकिकानाम् ; अथवा आकाशस्यैव प्रतिबिमबनम् ; नचाकाशस्याचाक्षुषत्वम् , अरूपुत्वादिति वाच्यम् - नीलं नभ इति प्रतीते रूपसद्भावात्ः नच समिपेपि तथानुभवप्रसङ्गः, आलोकस्येव भूतलादिना दूरेणैव तन्नाल्याभिव्यक्तेः ; यद्वा आरोपितनीलविशिष्टस्यैव वाप्रतिबिम्बनं, आरोपितरूपविशिष्टवेषेण चाक्षुषत्वं कल्प्यताम्, अन्वयव्यतिरेकाभ्यां रूपहीनस्यैव वा ऽ 
चाक्षुषत्वं कल्प्यताम्, सर्वथैव यदञ्जनप्रख्यं साभ्रनक्षत्रं प्रतीयते तस्यैव प्रतिबिम्बनं प्रतीयत इति बिंबस्यन चाक्षुषत्वाभावः, तस्याकाशा नाकाशत्वे नेदानिं विवदिव्यम् । किंच ब्रह्मणस्सर्वपदार्थेष्वपि अन्तर्बहिश्च व्याप्य वर्तमानस्य कथं तत्रैव प्रतिबिम्बनम्? न हि जले वर्तमानस्य तत्रैव प्रातिबिम्बनं दृश्यते । दृश्यते ह्याकाशस्येति चेन्नः - जलान्तः स्थितप्रदेशातिरिक्तप्रदेशस्यैव तत्र प्रतिबिम्बनात् ; अत एव हि तत्र नैल्यं साभ्रनक्षत्रत्वं 
चोपलभ्यते ; एतेन द्विगुणीकृत्य वृत्त्यर्थं प्रतिबिंबकल्पनमिति निरस्तम् ; न चात्रापि प्रदेशान्तरस्यैवप्रतिबिम्बनम्, स्वाभाविकप्रदेशभेदासिद्धेः ; औपाधिकोऽस्त्विति चेत् ? कोऽयमुपाधिः ?  अविद्यातदभावाविति चेन्न ; - प्रतियोगितदभावयोरेक्रत्रासम्भवात् ;  वृक्षादौ मूलाद्यवच्छेदेन भेदो वाच्य इति त्वयैवोक्तेः ; न चात्राप्यवच्छेदकान्तरात् भेदः, अनवस्थापातात्, त्वयैव जीवब्रह्मानाक्रान्तं चैतन्यमिदानीं नास्तीत्युक्तत्वाच्च ; किञ्चोपाधिप्रतिस्फालनेन निवृत्तनायनरश्मीनां प्रतिबिम्बज्ञानकारणतया लोकसिद्धत्वात् कथं तदभावे ब्रह्मणः प्रतिबिम्बसमभवः, परावृच्यधीनसन्निकर्षाभावादेव हि जलस्थस्य न जले प्रतिबिम्बदर्शनम्?  अन्यत्वान्न तदपेक्षेति चेत्, तर्हि प्रतिबिम्बप्रतीतिकारणाभावेपि तामभ्युपगच्छतः परमसाहसिकस्य तबोपाधिपरित्यागे कियानिव भारः ; किञ्चैवमाकाशप्रतिबिम्बकथनं चानुपपन्नं स्यात् ; किञ्च प्रतिबिम्बदर्शनं चैतन्यमेव ; तदेव ह्युपाधिसम्बन्धात् स्वात्मानं भिन्नतया पश्यतीति चेन्न ; - किं प्रतिबिम्बमुपाधिनिष्ठतया पश्यति,  उतोपाध्यभिन्नतया ? नाद्यः, अबिद्याभिन्नतया स्वात्मानं पश्यच्चैतन्यं कथं तन्निष्ठतया पश्येत् ; नचा भेदभानमसिद्धमिति वाच्यम्, तथा सत्यज्ञानस्य तदभेदाप्रतीत्या व्यावहारिक सत्त्वस्याभावप्रसङ्गात् ; ननु यथा प्रत्यक्षेणैकत्वेन प्रतीयमान एव चन्द्रे अङ््गुळ्यवष्ठम्भादिवशाद््द्वित्वप्रतीतिः तथा ऽ विद्योपाधिवशात्तन्निष्ठतया प्रतीयमानस्यापि तदभिन्नत्वप्रतीतिरविरुद्धैवेति चेत् ? सत्यम्, तत्र हि द्वित्वं प्रातिभासिकत्वाद्व्याव हारिकैकत्वाविरुद्धमेव, ब्रह्मणि चाज्ञाननिष्ठत्वमज्ञानाभिन्नत्वं चोभयं व्यावहारिकमेवेति कथं तयोस्सम्भवः ; न द्वितीयः , स्वनिष्ठबि- म्बभेदभ्रमजनकत्वोक्तिविरोधात् ; विम्बात् भेदज्ञानेपि प्रतिबिम्बादभेदज्ञानमुपपद्यत इत चेन्न, - बिम्बप्रतिबिम्बयोरेकत्वेन तन्निरूपितभेदाभेदयोस्समानसत्ताकयोरे- कत्रासम्भवात ; किञ्च अविद्योपाधिवशाद्भेदप्रतीतिमात्रेण कथं प्रतिबिम्बभावः, तथा सत्यङ््गुळ्यवष्टम्भादिना भिन्नतया प्रतीयमाने चन्द्रेपि तत्कल्पनाप्रसङ्गात् ; ननु श्रतिबलात्तदङ्गी कार इति चेन्न ; - 
श्रुतेस्तत्परत्वासिद्धेः, तथाहि - " अतएवच्चोपमा सूर्यकादिव  "  दित्याह सूत्रकारः ; अत्र भाष्यम् - " यतो नानाविधेषु स्थानेषु स्थितस्यापि परस्य बह्मणः न तत्प्रयुक्तदोषभाक्तवं अत एव जलदर्पणादिप्रतिबिम्बितसूर्यादिवत् परमात्मा तत्र तत्रावस्थितोपि निर्दोष इति शास्त्रेषूपमा क्रियते - " आकाशमेकं हि यथा धटादिषु पृथक् भवेत् । तथात्मैको ह्यनेकस्थो जलाधारेष्विवांशुमान् ।। एक एव हि भूतात्मा भूते भूते व्यवस्थितः । एकधा बहुधा चैव दृश्यते जलचन्द्रवत् " इति ।

	किं जीवाना मिति । विशेष्यमात्रस्य भोजनान्वयेपि द्ण्डी भुङ््क्त इति व्यवहारात् स्वरूपेण तदाश्रयत्वेपि जीवस्याज्ञानाश्रयत्वोक्तिर्न विरुद्धेति भावः । उत तदतिरिक्तेने ति । विशेषणमात्रान्वयेपि स्वर्गी ध्वस्त इत्यादि व्यवहारादिति भावः ।  इष्टापत्तिमाशङ्क्याह - जडस्ये ति । नित्यत्वं यावदाश्रयानुबन्धित्वम्, जडस्य यावत्स्वरूपमज्ञतया तस्मिन् सत्येव तदज्ञाननिवृत्तिरनुपपन्नेत्यर्थः । अज्ञानाश्रय एव तन्निवृत्तिरूपा मुक्तिरवश्यं वाच्या, अन्यथा बन्धमोक्षयोर्वैयधिकरण्यप्रसङ्गादिति भावः । ननु जडस्य यावत्स्वरूपानुबन्धयज्ञानं ज्ञानाभाव एव, न भावरूपाज्ञानम्, तस्याश्रये विद्यमान एव निवृत्तिरस्तिवत्याशङ्क्य जडत्वात् स्वज्ञाननि- वृत्तिवाञ्छानुपपत्तेरज्ञाननिवृत्तेरर्थ्यमाणत्वाभावात् जडत्वादेवाखण्डानन्दावभासास- क्त्या तदनवभासार्थक्लृप्ताज्ञानस्याप्यप्रसक्तत्वेन तत्समानाधिकरणतन्निवृत्तेस्तत्रासिद्ध- त्वाच्चाज्ञाननिवृत्तेः पुरुषार्थत्वासम्भवान्मोक्षशास्त्रव्याकोपइत्याह - जडस्य स्वाज्ञानेत्या दिना । हेतुद्वयस्यैकसाध्यान्वयेपि द्वितीवहेतौजडपरस्य हेतुपरत्वान्न वैय्यर्थ्यमिति ध्येयम् । तृतीयेपि ब्रह्मजडाज्ञानवादः पूर्वोक्तस्तदबस्थ एव । अज्ञानस्य व्यासज्यवृत्तित्वाभ्युपगमे च मुक्तिसंसारयोरपि तथात्वापत्तिरित्याभिप्रायेणाह - न  च तृतीय इति । विकल्पमुखेन दूषणान्तरमाह - तत्रे ति । किं स्वकल्पिताकारः स्वयमेव, उत धर्मान्तरम् ? नाद्य इत्याह पूर्वत्रे ति । द्वितीय आह - अन्योन्ये ति । ननु अविद्या स्वकल्पिताकार विशिष्टमात्मानमाश्रयति चेत् कथमात्माश्रयः, कथत्र्चान्योन्याभ्रयः , आश्रयणस्य कलिपताकारवैशिष्ट्यापेक्षायामपि स्वरूपे तदनपेक्षणादित्यत्राह - स्वकल्पिते ति । कदाचिदप्यज्ञानस्य निराश्रयत्वा- नङ्गीकारादिति भावः । अविद्यान्तरकल्पिताकारविशिष्टे अविद्या तिष्ठतीति द्वितीयपक्षे तस्याविद्यान्तरस्य स्वकल्पिताकारविशिष्टे वृत्त्यङ्गीकारे 
पूर्ववदात्माश्रयान्योन्याश्रयान्तरापातेनाविद्यान्तरकल्पिताकारविशिष्टाश्रयत्वे वक्तव्ये तस्याविद्यान्तरस्य स्वनिर्वाह्याश्रयताकाविद्यापेक्षायामन्योन्याश्रयः, स्वनिर्वाह्यनि- र्वाह्याविद्यान्तरापेक्षायां चक्रकम्, तत्परिजिहीर्षया अबिद्यात्तरापेक्षायामनवस्थापात इत्याह - उत्तरत्रे ति । एवमज्ञानस्य जीवाश्रयत्वे दोष्मुक्त्वा प्रसङ्गादज्ञाने दूषणान्तरमप्याह - किञ्चे ति । सर्वमुक्तिप्रसङ््ग इत्यनन्तरं कथमन्यस्य बन्ध इत्यध्याहार्यम्। एकमुक्तावविद्याविनाशात् सर्वमुक्तिप्रसङ्गे कथमन्यस्य बन्धः इत्यध्याहार्यम् । अन्यस्यामुक्तत्वे च 
प्रत्यक्षसिद्धेऽविद्यास्थित्यवश्यम्भावात् कथमेकस्यापि मोक्षः, ततश्च कथं बद्धमुक्तव्यवस्थेतियोजनीयम् । एकस्य मुक्तत्वात् सर्वमुक्तिर्वा स्यात् एकस्व बद्धत्वात् सर्वबन्धो वा स्यात् न तु व्यवस्थेति वाक्यार्थः । यद्वा नाध्याहारः कार्यः, किन्तु सर्वमुक्तिप्रसङ्गस्य व्यवस्थाविरह एव साध्यः । मासतु व्यवस्थेत्यत्राह - अन्यस्ये ति । त्वदीयबन्धस्येदानी प्रत्यक्षीसद्धत्वात् कथमेकस्यापि शुकवामदेवादेर्मुक्ततया प्रमणप्रसिद्धिरित्यर्थः । उत्तरत्रे ति । जीबभेदे निश्रिते तद्भेदोपपादकतया अविद्याभेदक्लृप्तिः, क्लृप्ते चाविद्याभेदे उपाधिभेदे उपाधेयभेदस्यावश्यकतया जीवभेदक्लृप्तिरिति परस्पराश्रय इत्यर्थः । ननु त्वन्मत इव जीवभेदनिश्चयस्य नोपाधिभेदनिश्चयाधीनतेत्याशङ्क्य, अस्मन्मते जीवभेदस्य सत्यतया उपाध्य नपेक्षत्वान्न जीवभेदज्ञानस्योपाधिभेदज्ञानापेक्षा, त्वन्मते चाविद्योपाधिकत्वा जीवभेदस्य तज्ज्ञानमुपाधिभेदज्ञानापेक्षमेव, न हि घटादिभेदज्ञानाभावे आकाश भेदज्ञानं दृष्टमित्यभिप्रायेणाह -  न च सत्य इति । गत्यन्तराभावात् जीवभेदस्य सत्यत्वमिष्यत इत्याशङ्क्य, तथा सत्यविद्याभेदकल्पनमेवानुपपन्न मित्याह -  न च तदे ति । ननु प्रत्यक्षेण श्रुतिस्मृतिभ्यां च जीवभेदस्य सिद्धौ स्वाभाविकस्य तस्य श्रुतिस्मृतिभ्यामेव निरासात् तस्यौपाधिकत्वेऽवश्यवाच्ये सति तत्सिद्धये अविद्याभेदकल्पनमुपपद्यत एव,आकाशादिभेदे तु तथा मानाभावादुपाधिभेदप्रतीत्यैव तद्भेदप्रतीतिरित्याशंकते - एत्यक्षादी ति । किं प्रत्यक्षादिसिद्धो जीवभेद अस्मन्मत इव सत्यतयेष्यते, उत ब्रह्माज्ञानमत इव मिध्यात्वेन इति विकल्पमभिप्रेत्य क्रमेण दूषयति - प्रत्यक्षे ति । मिथ्यात्वेने ति । अभावेनेत्यर्थः । नहि ब्रह्माज्ञानवादे व्यावहारिकोपि जीवभेदोऽस्ति, प्रमाणं चान्तः करणवच्छिन्नभेदविषयम्, न जीवभेदविषयमिति भावः । नन्वस्तु जीवभेदस्य सत्यत्वम्, तथापि न सिद्धान्तिमत इव स्वाभाविकत्वम्, किन्त्वाकाशादिभेदव दोपाधिकत्वमेवास्तु, अतः कथमविद्यानपेधा ; अथवा जीवभेदो मिथ्यैवास्तु,  अथापि न 
ब्रह्माज्ञानमत इव मिथ्या, किन्तु व्यावहारिक इत्याशंकायाह - उभयपक्षे ति । स्वाभाविकभेदसत्यत्वमतोल्लंघिन औपाधिकसत्यस्य जीवभेदस्य मानाभावा देवासिद्धेः, अत एव जीवभेदासिद्धिमतोल्लङ््धिनो व्यावबारिकस्य वा जीवभेदस्या सिद्धेरित्यर्थः । यथा चासिद्धिस्तथा वादान्तरे द्रष्टव्यमिति भावः । अपी त्यतः प्राक् अथे ति पतितमिति प्रतिभाति । अथवा भवदभिमतस्येत्यस्यापरमार्थस्येत्यर्थः, परमार्थस्य वा अपरमार्थस्यापि वेति योज्यम् । अपिशब्देनैव वा वाशब्दार्थो विवक्षितः । उत्तरपक्ष एवाह - किञ्चे ति । अपरिहार्य मिति । तत्र 
चानुपपत्तिरुक्तैवेति भावः । द्वितीये अविद्याभेदे  सति जीवभेदः, तस्मिश्च सति भिन्नजीवाश्रयत्वम्, तस्मिश्च सति अविद्याभेद इति चक्रकमभिप्रेत्याह - द्वितीय इति । अनन्तरोक्तान्योनयाश्रयपरीहारं शङ्कते - अथ जीवे ति । बद्धे ति । इदानिं बन्धस्यानुभवात्  शुकादिमुक्तेश्च प्रमाणसिद्धत्वात् स्वाभाविकभेदस्य च निषेधादिति भावः । वादाद्युक्तमन्योन्याश्रयं स्मारयति - प्रागुक्ते ति । तदेव तस्यारम्भकमिति । तदङ््कुरमेव तद्वीजारम्भकमित्यर्थः । भङ््गुरत्वादी ति । आदिशब्देनोत्पत्तिर्गुह्यते । वैदेशिकत्वप्रसङ््गा दीति । भेदप्रसङ्गादित्यर्थः । एकस्य ब्रह्मणेऽनन्तैर्जीवैरभेदानुपपत्तेरिति भावः । जीवभावाश्रयाभि रिति । जीवभावाधीनाभिरित्यर्थः । दत्तोत्तरत्वमेवोपपादयति - अबिद्ये ति । तद्व दिति । जीववदित्यर्थः । पूर्वत्रे ति । एकस्य जीवस्य इतरजीवदर्शनं हि भ्रमरूपमेव, अतस्तत्रार्थाभावात् सोति स्वाप्नजीवान्तरत्तदविद्याकल्पित इति वाच्यम्, एवं जीवान्तरस्यापि जीवान्तरदर्शनं भ्रमरूपमिति तद््दृष्टजीवान्तरमपि तदविद्याकल्पितं वाच्यम्, ततश्चानेकजीववादे प्रतिस्वप्नन्यायेन बहुजीवकल्पना प्रसङ्गात् एकएव जीवः स्वाप्नन्यायेन तत्कल्पितं जीवान्तरमित्यङ्गीकारे लाघवमिति एकशरीरैकजीववाद एव वरमित्यर्थः । अनेकजीववाद एवाज्ञानस्य जीवाश्रयत्वाङ््गीकारात् अनेकजीववानिरासे अज्ञानस्य जीवाश्रयत्वमपि निरस्तंभवंतीति भावः । यद्येकजीववादेप्यज्ञानस्य जीवाश्रयत्वमज्ञानजीवयोरनादित्वाच्चान्योन्याश्रयपरिहारश्चोच्येत, तदानीमपि ब्रह्मजडाज्ञानवादावतारः, व्यासज्यवृत्तित्वे संसारमोक्षयोरपि तथात्वप्रसङ्गः,  जीवस्याज्ञानाश्रयत्वेपि ब्रह्मणोपितत्प्रसङ्गः, बिम्बप्रतिबिंबयोर्धर्मव्यवस्थानुपपत्तिः, प्रतिबिम्बस्योपाध्याश्रयत्वानुपपत्तिरित्यादिसाधारणदूषणान्यनुसन्धैयानि । नन्वनेकजी- ववादेपि न प्रतिजीवं बहुजीवक्लृप्तिः, एका बिद्याकल्पितजीवस्याविद्यान्तर- कल्पितजीवप्रतिभासोपपत्तेरिति चेन्न ; - तदविद्याकल्पितत्वाभावे तत्प्रति- भासानुपपत्तेः, 
अन्यथा शुक्तिरजतस्यापि साधारणत्वप्रसङ्गात् । ननु शुक्तिंरजतवज्जीवान्तरमपि परोक्षत एव ज्ञायत इति न दोष इति चेत्? किं तत्परोक्षज्ञानम्? किं वृत्तिः, उत तदुपलक्षितचैतन्यम्, उत तद्विशिष्टम्? नाद्यः, वृत्तेः जडत्वात् ; न द्वितीयः, तस्यापरोश्रत्वात् ; उक्तदोषाभ्यामेव न तृतीयोपि । वृत्तिप्रतिबिम्बितजीवचैतन्यं तदिति चेन्न, किं तज्ज्ञातृत्वं  तज्ज्ञानरूपत्वम्, उत तज्ज्ञानाश्रयत्वम्? आद्ये कथं जीवस्य जीवान्तरज्ञानम्, जीवप्रतिबिंबस्यैव तज्ज्ञातृत्वात् । बिंबप्रतिबिंबधर्मव्यव थायास्तवयैव कल्पनात् । द्वितीयेपि न जीवस्य जीवान्तरज्ञातृत्वसिद्धिः, बिम्बस्य प्रतिबिम्बाश्रयत्वासिद्धेः । मुखात्मने ति । बिंबमुखात्मनेत्यर्थः । 
सत्यमिथ्यैक्यादिप्रसङ््गा दिति । यथाच प्रतिबिम्बस्य मिथ्यात्वं तन्मते वाच्यं तथोपपादितं प्राक् । प्रतिबिम्बनाशे बिंबनाशः स्यात् इत्यादिशब्देन विवक्षितम् । किञ्चाशुद्धिमिरासश्च तत्साधनानुष्ठानादेव, नान्यथा श्रवणादिविधानवैय्यर्थ्यापत्तेः, तदनुष्ठानं च तत्फलभूताशुद्धिनिवृत्तीच्छां विना नोपपद्यते, तदिच्छा याश्र त्वन्मते असम्भवात् नाशुध्युच्छेदोपपत्तिरित्याह किंचे ति । बिम्बस्थानीयेने ति । लोकसिद्धमुखादिबिम्बस्थानीयेनेत्यर्थः । प्रतिबिम्बस्थानीयेने ति । लोकसिद्धमुखादिबिम्बस्थानीयेनेत्यर्थः । प्रतिबिम्बव दिति । मुखादिप्रसिद्धप्रतिबिम्बस्थले श्यामतादिनिवृत्तेः प्रतिबिम्बनिवृत्त्यविनाभाववदित्यर्थः । किञ्च किं ब्रह्मजीवयोर्बिम्बप्रतिबिम्बभावो मुख्यः, उतामुख्यः? आद्ये त्वदभिमतव्यवस्थाया असिद्धिरित्यभिप्रेत्य द्वितीयं  दूषयति - मुख्ये ति । द्वयो रिति । ब्रह्मणो दोषप्रतिभासाश्रयत्वे जीवस्य दोषप्रतिभासाश्रयत्वे चेत्यर्थः । आदिशब्देन प्रतिमुखषरिग्रहः । तद्वदेवे ति । चाक्षुघस्यैव प्रतिबिम्बोपपादनात् तस्य च जडत्वान्मुख्यबिम्बप्रतिबिम्बभावाङ्गीकारे जीवब्रह्मणोरचेतनत्वप्रसङ्गइत्यर्थः । बिंबप्रतिबिंबभावे सिद्धे प्रतिबिंबगताशुद्धेः श्यामतादेरिव मिथ्यात्वं स्यात्, तदेव न सम्भवि, प्रतिबिं- बप्रतिभासस्यैवासम्भवादित्याह - किञ्चे ति । न द्वितीय इति । जीवस्य मिथ्यात्वाद्भमहिषयतयैव स्वातमलाभाद्भमोदयात् प्राक् जीवस्वरीपासम्भवेन जीवाश्रयतयाभिमतस्य प्राक्कालीनजीवमनाश्रित्योत्पत्त्ययोगादित्यर्थः । यद्यपि स्वोत्पतिकाले जीवाश्रयत्वं भ्रमस्य सम्भवत्येव, तथापि भ्रमात् प्राक् जीवासिद्धौ तस्य भ्रमाश्रयत्वमेवानुपपन्नम्, ज्ञातुरेव तदाश्रयत्वात्, ज्ञातुश्च ज्ञानकारणविशेषत्वात्, कारणस्य च पूर्ववृत्तित्वावश्यम्भावादिति भावः । स्वभ्रमाश्रयतये ति । स्वस्यैव स्वभ्रमाश्रयत्वात् 
भ्रगात् प्राक् स्वस्याभावे च भ्रमाश्रयत्वायोगात् भ्रमात् प्रागेव स्वसद्भाव इत्यर्थः । आत्माश्रय इति । भ्रमात् प्राक्कालीनेन जीवेन भ्रमकाले स्वसिद्धेर्वाच्यत्वादिति भावः । विरुद्धेपलम्भबाध इति । कल्प्यस्य स्वाकल्पकत्वस्यैवोपालम्भादिति भावः । नच शुक्तिरजतादेः स्वाकल्पकत्वं जडत्वादेव, नतु कल्प्यत्वादिति वाच्यम् ; - जीवस्यापि कल्प्यत्वादेव जडतया कल्पकत्वायोगात् । ननु जीवभाव एव कल्प्यः, नतु जीवस्वरूमिति चेत्? तत्किं स्वरूपस्यैव कल्पकत्वं ब्रवीपि? तर्हि ब्रह्मण एव भ्रान्तिर्दुर्निवारा । बिंबप्रतिबिंहभेदेन च भ्रान्तितदभावव्यवस्था दुरुपपादेत्युक्तम् । ब्रह्मज्ञानवादप्रसंगा दिति । भ्रमसमानाश्रयत्वादज्ञानस्येति भावः । कल्पितत्व इति । कल्पितविषयत्व इत्यर्तः । 
अकल्पितत्व इति । अकल्पित विषयत्वे, परमार्थविषयत्व इत्यर्थः । सयूध्ये ति । त्वत्सयूध्येन माध्यमिकेन त्वत्परिग्रहो न स्यादित्यर्थः । स एव तस्य चिराभिलषित इति भावः । सयूध्य सीम्र इति पाठे अपासिद्धान्त इत्यर्थः । अनुभयात्मकत्व इति । सत्यमिथ्या विलक्षणविषयत्वे निरुपाख्यत्वमेव विषयस्य स्यादित्यर्थः । ब्रह्मण इत्यादि । जीवभावस्य निरुपाख्यत्वे सति बहुभवनस्यापि तथात्वात्तत्संकल्पतत्पूर्वकजगत्सृष्टिजीवात्मत्वानुसन्धानपूर्वकानुप्रवेशानुसन्धानतत्पू- र्वकनामरूपव्याकरणादीनामसिद्धौ ब्रह्मणो जगत्कारणत्वप्रतिपादकशारीरकप्र- थमाध्यायस्य तदविरोधप्रतिपादकद्वितीयाध्यायस्य च उच्छेद एव स्यादित्यर्थः । एवं मृषावादिमते जीवात्मभावानुसन्धानं नोपपद्यत इत्युक्तम् । तामेवानुपपत्तिं प्रसगात् भास्करमतेप्यति दिशाति - अत एवे ति । वक्ष्ममाणयुक्तेरित्यर्थः । इदं च दूषणं मृषावादिमतेप्यनुसन्धेयम् । तादात्म्यानुसन्धानमेव मा भूदित्याशंक्य ' अनेन जीवेने ' ति श्रुतिविसेधस्य स्षष्टत्वात् दूषणान्तरमाह - तदभाव इति । भास्करमते हि ब्रह्मणो बदुभवनं सत्योपाधिभिन्नजीवभाव एव, शरीरशरीरीभावानंगीकारात्, अधिष्ठानत्वानंगीकाराच्च । चिद्रूपेण बहुभवनसम्भवात् यादवमते दूपणान्तरमप्याह यादवे ति । सन्मात्रपरिशेषस्ये ति । सन्मात्रं परिशिष्टं यस्मिन् तत्सन्मात्रपरिशेषम्, सत् - चिदचिदीश्वरसमुदायात्मकम्, ब्रह्म अन्यपदार्थः । प्रतिसर्गसमनन्तरे ति । ' सन्मात्रं परिशिष्टं यस्मिन् तत्सन्मात्रपरिशेषम्, सत् - चिदचिदीश्वरसमुदायात्मकम्, ब्रह्म अन्यपदार्थः । प्रतिसर्गसमनन्तरे ति । ' सदेव सोम्येदमग्र आसी ' दिति सन्मात्रात्मकत्वात्मकं प्रलयं प्रतिपाद्य, ' तदैक्षते ' ति सन्मात्रस्यैव बहुभवनसंकल्पप्रतिपादनेनार्थात् संकल्पस्य प्रल्यानन्तर्यासिद्धेरित्यर्थः । जीवब्रह्मणोरभेदो न 
केवलं जीवतादात्म्यानुसन्धानानुपपादक एव, किन्तु प्रमाणसिद्धव्यवस्थाभञ्जकोलीति प्रसंगादभेदेपि दूषणमाह अत इति । अतः - दुःखाद्यनुसन्धानस्य दुर्वारत्वादेवेत्यर्थः ।
	इति श्रीवाधूलकुलतिलकश्रीनिवासाचार्यपादसेवासमधिगतपरावरतत्त्वयाथा- त्म्येन तदेकदैवतेन तव्वरणपरिचरणपरायणेन तत्प्रसादलब्ध महाचार्यापरनामधैयन  रामानुजदासेन विरचितायां शतदूषणीव्याख्यायां चण्डमारुताख्यायां जीवाज्ञानभङ्गो नाम चत्वारिंशः स्कन्धः ।


वाद 41.
चण्डमारुतः
ज्ञानाङ्करशिवङ्कराः कलिमलप्रोल्लाससर्वङ्कषाः
काणदप्रमुखप्रकल्पितकथाकूलङ्काषाः पञ्चषाः ।
व्याकुर्वन् यतिभूपतेरिह कृतीरुज्जीवयन्मादृशा
नाकल्पं करुणालयो विजयतां श्रीभ्रीनिवासो गुरुः ।।
	यःपुन रिति । स्वप्रकाशपदेन स्वविषयाविद्यभयत्वे व्याघातः प्रदर्श्यते । स्वप्रकाशत्वेपि अखण्डानन्दत्वादेरप्रकाशात्तदवच्छिन्नविषयकाज्ञानमुय पद्यत एवेत्यत्राह - चिन्मात्रे ति । आनन्दत्वादयो धर्मास्सन्त्येवेत्यत्राह एकरसस्ये ति । आनन्दत्वादेर्मिर्थ्यात्वान्न तद्विषयत्वमज्ञानस्य युक्तम्, तज््ज्ञा नस्याविद्यानिवर्तकत्वप्रसङ्गेनातत्त्वज्ञानान्मोक्षापत्तेः । ब्रह्मणो नित्यमुक्तत्वान्निर्दोषत्वाच्च
संसारहेत्वज्ञानाश्रयत्वं व्याहतीमत्याह - दिश्वभ्रमहेतुर्दोष इति । ननु सहकारिवशादातत्त्वज्ञानाद्भ्रमः, उत्पन्ने तत्त्वज्जाने सहकारिणो निवृत्त त्वान्न भ्रमोत्पाद इति शङ्कते - सहकारी ति तर्ही ति । ब्रह्मणि सत्यपि सहकार्यभावे भ्रमानुत्पत्तेस्तत्सत्त््वे च भ्रमोत्पत्तेरन्वयव्यतिरेकाभ्यां सहकारि नामिमतस्यैव कारणत्वं स्यान्न ब्रह्मणः, परिणामित्वमति ब्रह्मणोऽपरिणामि त्वश्रुत्यनुसारेण सहकारिण एव स्यात् - इति सत्यैव दोषत्वं युक्तम्  ब्रह्मणः परिणामित्वेपि अखण्डाकारवृत्तिरूपप्रमां प्रत्यपि कारणत्वादप्रमासाधारणकारणत्वाभावात् न ब्रह्मणो दोषत्वम्, किन्तु सहकारिण एवेत्यर्थः । विक्लपानुपपत्ति रिति । विकल्पयोः - कोठ्योरनुपपत्तिरित्यर्थः । दुर्वारे ति । ब्रह्मव्य तिरिक्तस्यत्वि" त्मादिना वक्ष्यमाणो दोषोऽपरमार्थ्ये प्रसज्यत इति भावः ने ति । न च परिणाम्यर्थः तदुपादानम्, अभावस्य भावपरिणामत्ववत् भावपरिणामित्वस्यापि विसेधात् । किं प्रागभावो ब्रह्मस्वरूपमेव, उत तदतिरिक्त इति  विकल्प मभिप्रेत्याद्ये दोषमाह - तस्ये ति । अनित्यमात्रस्य तत्वज्ञाननिवर्त्यत्वादिति भावः यद्वा तत्वज्ञाने सति ब्रह्माभावप्रसङ्ग इत्यर्थः । द्वितीये दोषमाह -ब्रह्यव्यतिरिक्तस्येति । मिथ्यात्वेन ति । अन्यथा अद्वैतहानिरिति भावः । तस्ये  । ति प्रागभा वस्तेत्यर्थः । ननु कथं तत्त्वज्ञानानुत्पादप्रसङ्गः ? तस्सामग्रीवशात्तदुत्पत्तेः आनिवार्यत्वादिति चेन्न ; - अध्याससामग्रया नित्यत्वेन तत्वज्ञानोतपत्तियोग्यत्वे नाभिमतकालेपि प्रागभावाध्यासस्यावश्यकत्वात्, तस्य चाध्यस्यमानाविनाभावात् स्थापनादिति । 
अविधेयज्ञानभङ्गे । फलबिलम्बोपपत्ते रिति । तवापि प्रबलारब्ध कर्मप्रतिबन्धादेव सिश्शेषाविद्यानिवृत्त्यभाव इति भावः । श्रुतिस्मृतीति । ध्यानादि विधिः 'तस्यताव' दित्यादिश्च श्रुतिः, 'बुद्धेचेदि' त्यादिस्तु स्मृतिः ध्याना दिस्मृतिश्च । अश्लेषविनाशे ति तस्सङ्कल्पाभिप्रायम् । ननु 'मुक्तानांलक्षण' मिति वचनेन जीवतोऽपि मुक्तिप्रतीतेः सिद्धान्ते कथं तन्निरास इत्यपेक्ष । यामाहएतदिति ।
	सिसाधयिषितत्वा दिति । मुमुक्षणा सिसाधयिषितत्वा सैव मुक्तिरितिभावः । द्वितीयादिकल्पेषु निवृतिरित्यध्याहारः । चतुर्थे निवृत्तिरनुत्पत्तिः व्याघातादि ति शरीरसम्बन्धतन्निवृत्त्योः परस्परं व्याघात बन्धमोक्षयोः परस्परं व्याघत इति व्याघातद्वयं विवक्षितम् इदंच क्रमेण जीवनत्येत्यादिपञ्चम्यन्तद्वयविवक्षितहेतुद्वयेनोपपाद्यते । श्रुतिभिरि ति 'नह वैसशरीरस्ये' त्यादिः श्रुतिः । द्वितीयव्याघातपरिहारं शङ्कते अथेति । सशरीरत्व निवृत्तौ परममुकत्यपेक्षया जीवन्मुक्तेः को विशेष इत्यपेक्षायां प्रतिभासो विशेष इत्याह सशरीरत्वप्रतिभास इति । कथ मिति । जीवनाभावादिति भावः । ननु शरीर प्रतिभासो जीवनम्, अतो न विरोध इत्यत्राह अजीवत इति । सम्प्रति पन्नाया ज्ञानजन्यायाश्शरीरनिवृत्तेः तत्प्रतिभासनिवृत्त्यात्मकत्वात् जीवतोऽपि त्वदिष्टज्ञानजन्यसशरीरत्वनिवृत्तिः प्रतिभासनिवृत्तिरेव वाच्या, एवञ्च शरीर प्रतिभासात्मकजीवनस्याभावाज्जीवन्मुक्तिविरोध इत्यर्थः । अथवा - कथ मिति । शरीरसम्बन्धस्यैव जीवनत्वादिति भावः । मुक्तयोरविशेष पत्तिं दूषणान्तरमाह अजीवतोऽपिही ति । मुक्तिसामान्यरूपे सिद्धे हि जीवन्मुक्तिरिति विशेषोत वाच्यः, अतः शरीरनिवृत्तिस्सामान्यमिति वाच्यम् , ततश्च परममुक्तौ प्रतिभासनिवृत्त्यतिरेकेण शरीरनिवृत्त्यभावात् जीवस्मुक्तावपि प्रतिभास निवृत्तिर्वाच्या, ततश्चोभयोरविशेष इत्यर्थः । मिथ्यार्थाध्यवसायः - मिथ्याभूतस्यार्थत्याध्यवसायः । मिथ्यार्थतत्प्रतिभासनिवृत्तेरनमव्याप्तत्वं नतुत्वन्मत इत्यादिना विवक्षितम् । सशरीरत्वेति । वाधात् प्रतिभासोऽपि विपयेण सहैव निवृत्तः, तथापि प्रतिभासान्तरोत्पत्त्या प्रतिभासानुवृत्तिर्युज्यते, अप्रामाप्याध्यवसायलक्षणबाधे सत्यपि द्विचन्द्रज्ञानानुवृत्तिवदित्यर्थः । त्वत्पक्ष इति । अनुवृत्तिहेतुभूतदोषस्यारपि मिथ्यात्वात्सहैव निवृत्तेरित्यर्थः । प्रत्यक्षविरोधाच्चे ति नाद्य इत्यनेनान्वयः । भाधादेवे ति आद्यकल्पोक्तात् प्रत्यक्षविरोधादित्यर्थः । नचे ति । जीवनस्य तद्यतत्वादिति भावः । किमपि - देहसम्बन्धो वा प्राणसम्बन्धोवेत्यर्थः । यथे ति । सुषुप्तवदेवेति भावः । अत एवे ति प्रत्यक्षविरोधादेव । तद्विवृणोति नचे ति । नापी ति । अत्मिन् कल्पे अध्याहृतस्य 
निवृत्तिपदस्यानुत्पत्तौ तात्पर्यम् । प्रत्यक्षतः सिद्धस्यापि परमार्थतो भाव एव मुक्तिरित्याह अनिर्वचनीयत्वादी ति नमुक्त्युपपत्ति रिति दुःखविरोधिन एव मुक्तित्वं युक्तम्, न तत्सहभूतस्येति भावः तच्छेषेचे ति ।
	एतेनेदंत निरस्तम्, यद्राह नवीनः - प्राथमिकसाक्षात्कारात् सञ्चितकर्मोपादानाज्ञानांशविनाशः, प्रारब्धकर्मोपादानाज्ञानांशस्य प्रारब्धकर्मण प्रतिबन्धान्न तदा नाशः, किन्तु भोगेन प्रारब्धनाशे सत्येव, यथाच व्युत्पत्तिमतो वेदान्तध्ययनमात्रजन्यात् साक्षात्कारादविद्यानिवृत्तौ अविद्यर्कायापि विपरीतवासना प्रतिबन्धिका तथा अज्ञानकार्यमपि प्रारब्दकर्माविद्यानिवृत्तौ प्रतिबन्धकम्, बिम्बसाक्षात्कारेप्युपाधिना प्रतिबन्धात् प्रतिबिम्बभ्रमानिवृत्ति वदज्ञायानिवृत्तिरपि ब्रह्मसाक्षात्कारेपि युज्यते ; देहस्थापकप्रारब्धकर्मणेवाश्वमेधस्य निःश्रेयसस्यापि श्रुद्रेणापि कर्मणा प्रतिबन्धोऽपि न विरुद्धः, शुकादीनां विदुषामपि शरीरश्रवणानुपपत्त्या प्रारब्धकर्मणो ज्ञानप्रतिबन्धकत्वकल्पनान्नात्र प्रमाणाभावः शङ्कनीयः, प्रारब्धकर्मक्षयानन्तरमुत्पन्नवृत्त्यानुवृत्तस्याविद्यालेशस्य निवृतिः ; यद्वा  प्राथमिकसाक्षात्कारादावरणशक्तिमदज्ञानांशनिवृत्तिः, प्रतिबन्दनिवृत्त्यनन्तरं तेवैव निवृत्तावरणचैतन्येन विक्षेपशक्तिमदज्ञानांशस्यापि निवृत्तिः, तावत्पर्यन्तं विक्षेपानुवृत्ते- जीवन्मुक्तिः ; नन्वेवं घटाद्यवच्छिन्नचैतन्यस्यापि सकृदुत्पन्नवृत्तिनिवृत्तस्य पश्चादप्यवस्थानसम्भवात् कालान्तरे वृत्त्यन्तरं विनापि तदज्ञाननिवृत्तिः स्यादितिचेन्नः ; - प्राथमिकवृत्तेर्घटमात्रविषयत्वेपि कालान्तरीयघटाविषयत्वात् सर्वात्मना तदनभिव्यञ्जकतया तदर्थे वृत्त्यन्तरापेक्षणात्, अज्ञानान्तरेण पुनरावृत्तत्वादपि तस्यापेक्षितत्वाच्च ; वेदान्तानां सर्वात्मना ब्रह्मबोधनसमर्थत्वात् तज्जनितसाक्षात्कारः सर्वत्मनाभिव्यञ्जकः, मानाभावाच्च नाज्ञानान्तरमिति वैषम्यम् ; प्राथमिकवृत्त्यभिव्यक्तचैतन्यस्य कालान्तरे अज्ञान निवर्त्तकत्वे मानं तु 'तस्याभिध्यानादि' ति श्रुतिः ; तस्य - शास्त्रयुक्तिभ्यां निश्चितस्य, अभिध्यानात् - सजातीयप्रत्ययप्रवाहरूपात्, प्रपञ्चे पारमार्थिकत्व भ्रमप्रयोजकविपरीतवासनाहेतु- मायांशस्य निवृत्तिः, ततः, युज्यतेनेनेति योजनम् - असम्भावनाद्यसहकृतसाक्षात्कारः, तस्मात् , तस्मात् , प्रपञ्चे व्यावहारिकत्वभ्रमप्रयोजकावारकमायांशस्य, ततस्तत्वभावः - अभिव्यक्तब्रह्मात्मनावस्थानम्, तस्मादन्ते प्रारब्धकर्मक्षये बाधितानुवृत्त्या प्रतिभासमानप्रपञ्चहेतुमायांशस्य, इत्येवं तदा सर्वमायानिवृत्तिरिति श्रुत्यर्थः । तदुक्तं 'शास्त्रेण नश्येत् परमार्थरूपं कार्यक्षमं नश्यति चापरोक्ष्यात् । प्रारब्धनाशात्प्रतिबासनाश एवं त्रिधा नश्यति 
चात्ममाया ।।' इति ।
	किञ्च सञ्चितं प्रारब्धं वा कर्म वैतत्पुरुषीयाज्ञानकल्पितम्, अतो नैतत्पुरुषीयाज्ञाननिवर्त्यन्तादृशाज्ञानम्, तस्मात् ज्ञानाग्निरित्यादिप्रमाणबलात् कर्मणा भेव तत्यज्ञानेन निवृत्तिर्युक्ता ; प्रमाणबलाबधार्यज्ञानस्याज्ञानेतरनिवर्तकत्वादर्शनात् कर्मनिवर्तकत्वं न सम्भवतीत्युक्तौ तेनैवादर्शनेन ज्ञानेनाज्ञाननिवृत्तौ कर्मणः प्रतिबन्धकत्वमपि न स्यात् । 
	ननु व्यावहारिकार्थकल्पानाऽनवच्छिन्नब्रह्मकर्तृकैव, अनवच्छिन्नस्या- वच्छिन्नापेक्षया  भेदाभावात् एतत्पुरुषीयतत्वज्ञानमपि ब्रह्मण एवेति तेन तत्वज्ञानेन ब्रह्मकर्तृककल्पनोपादानाज्ञाननिवृत्तिर्युक्ता ; नचैवं सति पुरुषद्वयस्य यगपच्छक्ति- रजताध्यासे तयोरन्यतरस्य शुक्तिसाक्षात्कारेण तदध्यासवत् इतराध्यासस्यापि निवृत्त्यापातः, सर्वैर्ब्रह्मणोभिन्नतया अव्यासतत्वज्ञानयोस्तदीयत्वादिति वाच्यम्, प्रातिभासिकाध्यासस्यावच्छिन्नब्रह्मकर्तृकतया तदन्तःकरणावच्छिन्नकर्तृकाध्यासस्य तदीयतत्वज्ञाननिवर्तकत्वात्, अनवच्छिन्नब्रह्मकर्तृकाध्यासस्यत्ववच्छिन्नसम्बन्धि तत्वज्ञानेन निवृत्तिर्युक्तैव, ब्रह्मणस्यदभिन्नतया तत्वज्ञानस्यापि तदीयत्वात, इति चेन्न; - तथा सति एकस्य तत्वज्ञानादेव युगपत्सर्वेषा मुक्तिप्रसङ्गात् । 
	इष्टमेवेदम्, नचैवं शुकादिमुक्तिवचनविरोधः ; तद्वचनस्य जीवन्मुक्तिविषयत्वात्, ? इतिचेत् तर्हि जीवन्मुक्तिरेव सर्वेषां युगपतस्यात्, एतत्पुरुषीयसञ्चितकर्मादिवत् सर्वपुरुषीयसञ्चितकर्मादेर्ब्रह्मसम्बन्धित्वाविशेषात् ।
	किञ्चानादौ संसारे जीवन्मुक्तपरम्पराया अप्यनादित्वात् एतावत्कालं प्रारब्धकर्म तैरनुभूतं इतः परञ्च मुक्तिपर्यन्तं तैश्शुकादिभिश्च प्रारब्धकर्मा नुभोक्ष्य इति महदिदं साहसम् ; इतः परं मुक्तिरस्मिन्काल इत्यनिर्णयात् शुकादीनामपि सुबहुसहस्रब्रह्मकल्पेषु प्रारब्धानुभवप्रसङ्गात् । नच कर्मणामेत दज्ञानोपादानत्वमेवास्त्विति वाच्यम्, तथासति शुक्तिरजतादिवदनन्यानुभाव्यत्व प्रसह्गात् । कर्मसाध्यादृष्टस्य ते प्रत्यापरोक्ष्यप्रसङ्गाच्च । अतस्तत्वज्ञानेन कर्मोपादानाज्ञाननिवृत्तिर्युक्ता । अत एव न प्रारब्धकर्मणः प्रतिबन्धकत्वकल्पनापि युक्तिमती । प्रारब्धकर्मभिः प्रतिबन्धे यः प्राथमिकदृष्टान्तः सोऽनुपपन्नः, अध्ययनमात्रजन्यस्य तत्वज्ञानस्य विरोधिवाक्यश्रवणेनानिर्द्धारणरूपतया तस्याविद्या निवर्तने मासर्थ्याभावात् तत्र प्तिबन्धाकल्पनात् । द्वितीयदृष्टान्तोप्यनुपपन्नः, जलाद््युपाधेर्विम्बतत्वज्ञानानिवर्त्यतया तत्रोपाधिना प्रतिबन्धसम्भवात् कर्मकृतत्व ज्ञाननिबर्त्यमिति कथं तस्य प्रतिवन्धकता । ननु अज्ञानस्य ज्ञनेन निवृर्त्तौ सत्यां 
तथैवाज्ञाननिवृत्त्या अज्ञानोपादानककर्मनिवृत्तिरिति चेत् ? एवं [कर्म] क्रमकल्पनायां  मानाभावात् । रजतज्ञानमुत्पन्नमिति प्रतीतेः त्वया रजतज्ञानस्य सक्षिरूपतया तस्योत्पत्त्यभावेन रजतविषयत्वाङ्गीकारात्तुल्यन्यायेन शुक्तिज्ञानेन रजतज्ञानं निवृत्तमिति प्रतीतेरेव ज्ञानेनाज्ञानकार्यनिवृत्तौ मानाभावात् । ननु निवर्त्ये यदि स्वनिवृत्तिप्रतिबन्धकम् तथाहि दोषः, तत्सत्त्वे निवृत्तेरसम्भवात्, तान्निवृत्तौ पुनर्निवृत्त्यसम्भवेन निवर्तकत्वाभिमतस्य तन्निवर्तकत्वाभावप्रसङ्गात्, निवर्त्यस्य निवर्त्यान्तरनिवृत्तिप्रतिबन्धकत्वे को दोष इति चेन्न ; - एतन्निवृत्तेः प्रतिबन्धकान्तरकल्पनापत्तेः ; नचेष्टापत्तिः, तस्यैवाज्ञाननिवृत्तिप्रतिबन्धकत्व कल्पनौचित्यात् ।
	किञ्चाद्वैतज्ञानाधीनाज्ञाननिवृत्तिर्ब्रह्मस्वरूपैव, तदधीना कार्यनिवृत्तिः का नाभ? अश्वमेधदृष्टान्तोप्यनुपपन्नः, अस्शमेधात् प्रारब्धस्य श्रुद्रता का नाम प्रारब्धत्वादेव प्राबल्यात् सर्वेषां वैदिककर्मणां फलजनकत्वावश्यम्भावाविशेषात्, प्रारब्धस्य मध्ये विराम हेत्वभावाच्च प्रारब्धभोगानन्तरमेव तद्देहवियोगसध्य कर्मफलभोगो युक्तः, अतः तत्र प्रारब्धेन प्रतिबन्धकल्पन युज्यते, अत्र तथा कल्पकं न किञ्चित् पश्यामः, प्रत्युत ज्ञाननिवर्त्यत्वादप्रतिबन्धकल्पना युज्यते । नच विदुषां शरीरश्रवणानुपपत्तिः कल्पिका, तच्छरीरस्य तदज्ञानोपादानकत्वाभावेन तदीयतत्वज्ञानानिवर्त्यत्वात् । शरीरस्य तदज्ञानकार्यत्वे शुक्तिरजतवदसाधारण्यप्रसङ्गः, मांसासृगाद्यन्तरविशेषप्रतिपत्तिप्रसङ्गः, इिन्द्रियापरोक्षप्रसङ्गः, सुषुष्त्यादौ शरीरानुपलम्भप्रसङ्गश्च । तदज्ञानकार्यत्वे हि तत्कर्तृकोध्यासस्स्यात् । सुषुप्त्यादौ च न देहादध्याससम्भवः, तदृशायां स्वरूपमात्रानुभवस्य त्वयैवाभिधानात् । ननु शरीरमेतदज्ञानोपादानकम्माभूत्, न तत्र प्रतिबन्धः कल्प्यते, किन्तु शरीरस्थितये प्रारब्धानुवृत्त्यर्थे प्रारब्धोपादाना ज्ञानानिवृत्तेरेवेति चेत् ? न, प्रारब्धस्याप्येतदज्ञानकार्यत्वाभावस्योक्तत्वात् ।
	किञ्च सञ्चतकर्मोपादानाज्ञानननिवृत्तिः कुतोऽङ्गीक्रियते तत्वज्ञानस्योत्पन्न त्वादिति चेत् ? तर्हि प्रारब्धोपादानाज्ञानमपि निवर्त्येत । तन्नोपपद्यते, शरीरानुवृत्तेरिति चेत् ? तर्हि सञ्चितमपि न निवर्त्येत । मुक्तिश्रवणात्तन्निवृत्तिरिति चेत् ? तर्हि कृत्स्नाज्ञाननिवृत्तिप्रसङ्गः किञ्चिदज्ञाननिवृत्तेस्संसारदशासाधारणत्वात् । वह्वज्ञानं निवृत्तम् अल्पीय एव प्रारब्धमिति चेत् ? तर्हि किञ्चिदूना मुक्तिरित्यौपचारिकत्वमेव समर्थितं स्यात् । मुख्यत्वव्यपदेशस्तु स्वैराभिलापनिबन्धनो युष्माकमिति वयं पश्यामः ।
	वृत्त्यन्तरेण प्रारब्धकर्माविद्यानिवृत्तिरित्यप्यनुपपन्नम् अहमध्यासानुवृत्तौ न मुक्तिः, तथा 
सति संसार एव मुक्तिरिति सुवचनत्वात् । अहमध्यासनिवृत्तौ तु न वृत्त्युत्पत्तिः, उत्पन्नापि वा नैतदीया । प्राथमिकसाक्षत्कारादावरणाज्ञानांशनिवृत्तिरित्यप्यनुपपन्नम् ; एवमशभेदकल्पनायां विक्षेपकस्याज्ञानत्व एव मानाभावप्रसङ्गात् । इदं न जानामीत्यनुभवो हि अज्ञाने मानम्, तत्वतस्तत्र इदं नेच्छामि इदं च द्वेष्मीत्यादिवत् अभावप्रतियोगिभूतज्ञानगततया सकर्मकत्वस्य भासमानत्वेपि सकर्मकत्वं भावरूपाज्ञानगततया भासत इति त्वया कल्प्यते, एव कल्पनेपि आवारकाज्ञानस्यैव सकर्मकतया भानं स्यात्, ननु विक्षेपकस्यापि, उपयोस्सकर्मकत्वे मानाभावात्. निरुक्तानुभवश्चैकेनापि चरितार्थो नोभयं विषयीकरोति, गौरवात् ; तत्रावरणदशावच्छेदेन इदं नाज्ञासिषमिति प्रतीयमानत्वात्, जलाध्युपाधित्थले निवृत्ते आवरणे विक्षेपका ज्ञानस्य सत्वेपि न जानामीति प्रतीतेरदर्शनाच्च निरुक्तानुभवस्यावारकाज्ञानविषयत्वमेव युक्तम्, भूतले घटादिजनकस्य दण्डादेर्भूतलविषयत्ववत् । शुक्त्यादौ विक्षेपकस्यापि शुक्त्यादिविषयत्वाभावात् न तस्याज्ञानत्वे किञ्चिन्मान पश्यामः । विक्षेपकस्यापि सविषयत्वे सोपाधिकभ्रमस्थले जानामि न जानामी ति च प्रतीतिप्रसङ्गः ।
	किञ्च ज्ञानविरोधितया ह्यज्ञाते भास्यते, आवारकाज्ञानमेव च ज्ञानविरोधि, न तु विक्षेपकम्, सोपाधिकभ्रमे ज्ञानविरोधादर्शनात् ; रजतादि भ्रमेपि सुक्तिज्ञानेन तद्विरोध्यावरणे निवृत्ते तत एव तन्निमित्तविक्षेपाभावः, नतु विक्षेपकस्य ज्ञानेन निवृत्तत्वात्, विक्षेपकस्य ह््युभयनिमित्तं आवरणम् जलाद्युपाधिर्वा । निमित्तनिवृत्त्यापि कार्यनिवृत्तिः युज्यत एव, स्थितेप्यन्तःकरणे इन्द्रियसन्निकर्षरूपनिमित्तनिवृत्त्या वृत्तिनिवृत्तेः । एवंच एकस्यैवाज्ञानस्याच्छाद्यविक्षेपकत्वम्, शुक्तिरजतादिस्थले आवरणनिवृत्तिरज्ञाननिवृत्तिर्वा, सोपाधिकस्थले विक्षेपानुवृत्तेरावरणस्यैव निवृत्तिः, इति वाच्यम्, ततश्चात्रापि विक्षेपानुवृत्तेरावणनिवृत्तिरेव तत्वज्ञानेन जातेति आज्ञाननिवृत्तेरभावात् कथं तद्रूपामुक्तिः ? तदभावे कथं तद्विशेषजीवन्मुक्तिः ?
	पूर्ववृत्त्यभिव्यक्तमेव चैतन्यमनुवृत्ताज्ञानांशनिवर्तकमित्यप्यनुपपन्नम्, वृत्तिमंनपेक्ष्य निवर्तकत्वे तत एव सर्वेषामप्यज्ञाननिवृत्तिप्रसङ्गात् चैतन्यस्य तदीयत्वतदभावयोरविशेषात्, स्वरूपाभेदात्तदीयत्वं तदीयवृत्त्यवच्छेदाभावात्तदभावश्चैव हि तुल्ये । तदीयवृत्तिनिवृत्ताकरणकत्वमेव तदीयत्वमिति चेन्न;- सुखदुःखादिप्रकाशस्य तदीयत्वाभावप्रसङ्गात् । नन्वन्तःकरणावच्छिन्नचैतन्य स्यैवानया चरमवृत्त्यावच्छेदात् तस्यच चैतन्यस्यैतदीयत्वान्न निरुक्तातिप्रसङ्ग इति चेन्नः ; - तथा सति तत्वमस्यादिवाक्यस्य 
परिच्छिन्नब्रह्मबोधकतया पूर्णाखण्डब्रह्मबोधकत्वाभावप्रसङ्गात्, एतदन्तःकरणानवच्छिन्नब्रह्मांशावारकाविद्यानि वृत्त्यभावप्रसङ्गात् एकदेशस्फुरणमात्रेण सर्वेशेष्यविद्यानिवृत्तौ घटावच्छिन्न चैतन्यस्फुरणेपि सर्वस्मिन्नपि चैतन्यांशे अविद्यानिवृत्तिप्रसङ्गात् ; एकदेशावारकाज्ञाननिवृत्तिमात्रेण जीवन्मुक्त्युक्तावतिप्रसङ्गाच्च ।
	किञ्चैवं सकृद््घटवृत्त्यभिव्यक्तचैतन्यं कालान्तरे घटविक्षेपकाज्ञानान्तरन्निवर्त्तयेत् , प्राथमिकवृत्तेः कालान्तरीयत्वागोचरतायामपि घटगोचरत्वात् ; आज्ञान निवृत्तौ सर्वात्मनाभिव्यक्त्यपेक्षायां स्पर्शगन्धाद्यनभिव्यक्तेश्चाक्षुषवृत्या अज्ञान निवृत्तिर्नस्यात्, एवमन्यत्रापीत्यज्ञाननिवृत्तिरेव क्वापि न स्यात् । अज्ञानान्तरेणावरणमप्यसङ्तम्, विरोधिसन्निधाने तद्योगात् । अन्यथा ब्रह्मणोऽपि पुनरावरणप्रसङ्गात्, वेदान्तानां सर्वात्मना ब्रह्मबोधनसमर्थत्वादिति निरर्थकोऽयं तव प्रलापः ।
	ब्रह्मणि मानाभावान्नाज्ञानान्तमित्यनुपपन्नम्, विक्षेपकस्याप्यभावप्रसङ्गात् । नच देहानुवृत्तिर्विक्षेपकांशसत्वे मानम्, देहस्यैतत्पुरुषीयाज्ञानकार्यत्वाभावस्योक्तत्वात् । 'तस्याभिध्यानादि' ति व्याख्यानं चा सङ्गतम्, ज्ञानस्याज्ञानतया मायानिवर्त्तकत्वासम्भवात् । ब्रह्मसत्ताप्रतीत्यतिरेकेण पारमार्थिकसत्वप्रतीतिः व्यावहारिकसत्वप्रतीतिरिति प्रतीतिद्वयाभावात् । तत्वभावपदस्याभिव्यक्तब्रह्मात्मनावस्थाने व्युत्पत्त्यभावात् । बाधितानुवृत्तिशब्दस्य वृषलोद्वाहमन्त्रतुल्यत्वात् । विक्षेपकांशस्य त्वयैवाबाधितत्वोक्तेः तस्यैतदीयत्वाभावेन एतदीयज्ञाननिवर्त्यत्वासम्भवादभिध्यानादीनां समानविषयतया भिन्नविषयज्ञाननिवर्त्तकत्वासम्भवात्, निवृत्तित्रयाप्रतीतेः । विवृत्तिपदस्याऽऽवृत्तयान्वये वाक्यभेदप्रसङ्गात् । विश्वस्या अपि मायाया अन्ते निवृत्तिप्रतीतेः विश्वगोचरमायानिवृत्तिरिति षष्ठीसमासाङ्गीकारे निषादस्थपत्यधिकरणविरोधात् । तत्वभावात् - श्रवणरूपतत्वज्ञानात्, तत्सिद्धात्, योजनात् - युक्तितः, स्थिरीकरणरूपान्मननात्, तत्साध्यात् भूयोभृयस्तस्याभिध्यानाच्च, प्रारब्धकर्मावसाने कुत्स्नस्यापि प्रारब्धेतरकर्मणः तदधीन भगगवद्विचित्रसङ्कल्पस्य वा निवृत्तिरित्येकवाक्यतयान्वयप्रातीतेः आकांक्षक्रमानुसारादुत्पत्तिक्रमं परित्यज्यावरोहक्रमेण निर्द्देशोपपत्तेः । भूयःपदं श्रवणादि त्रयेणापि वान्वेतु ।
	नन्वभिध्यानान्मायानिवृत्तिः, तत्वभावान्मायानिवृत्तिः, एवं विश्वमायानिवृत्तिः इत्येवं निवत्तिपदावृत्या भेदेन नान्वयः, कित्त्वभिध्यानयोजनातत्वभावैर्विश्वमा यानिवृत्तिरिति चेत् ? एवं तर्हि इदं मायाया निवृत्तित्रये न मानं स्यात्, अभिध्यानान्मायानिवृत्तिर्भवति, तत्वभावादपि भूयो 
मायानिवृत्तिर्भवतीत्येवमन्वये हि निवृत्तित्रयं शङ्क्येतापि, एकवाक्यतायां तु निवृत्तित्रयस्य न प्रसङ्गः । न च साधनत्रयकीर्त्तनान्निवृत्तित्रयसिद्धिः, तस्य तदसाधकत्वात् ; साक्षात्पार म्पर्याभ्यामेककार्यान्वयोपपत्तेरुपपादितत्वात्
 ननु अस्तु पञ्चमः पक्षः नच प्रत्यक्षादिविरोधः, परकीयप्रत्यक्षे विप्रति पत्तेः, दुःखतत्प्रत्यक्षकल्पकव्यापाराणाञ्चाभिनयनमात्रत्वादित्याशयेन शङ्कते ईश्वरे ति । सुखदुःखानुत्पाद इति पञ्चमपक्षे स्वप्रयोजनविरहस्य सिद्धत्वात् स्वप्रयोजनविरहानुवादः । भक्ष्णादि ति . अन्यपरत्वोक्तेरित्यर्थः । यद्वा अन्यस्य निवृत्तिर्जीवनाविरोधिन्येव नचजीवनाविनाभूतदुःखादिप्रसङ्गः, जीवनस्य दुःखाद्यप्रयोजकत्वात् ; नापि प्रत्यक्षविरोधः, अभिनयमात्रत्वादिति षष्ठपक्ष एव शङ्कते ईश्वरे ति । नन्वश्वरस्यपि प्रियाप्रियस्पर्शप्रसङ्ग इत्यत्राह अत्रशरीरत्वमि ति । तुल्यन्यायतामाह अत इति ।।
	उत तत्कार्याण्येवे ति । तत्तत्कालनियतोत्पत्तिकतया निर्वाह्यत्वेनाभिमतान्ये- वेति विरोधसूचनार्थ एवकारः । उक्ते ति । नियताध्यासासम्भवादित्यर्थः तदेवोप पादयति - स्वरूपत्वे ति । परम्परायास्स्वरूपत्वं हि परम्परान्तर्गतानां तदभेद एवेति नियामकत्वेनाभिमतानां मृदादीनां सर्वदा सत्त्वान्नियाम्यत्वेनाभिमतानामपि सर्वेषां घटादीनां सर्वदाध्यासप्रसङ्ग इत्यर्थः । निर्वाह्यस्यैवे ति । कार्य क्रमे निगमकप्रश्ने क्रमविशेषविशिष्टकार्यस्यैव नियामकत्वोक्तावात्माश्रय इत्यर्थः । क्रमविशेषविशिष्टकार्याणामेव विवर्तपरम्पराशब्दार्थत्वादिति भावः । मिथ्यात्वेपीति । प्रतिनियताध्यासनियामकत्वेनाङ्कीकृताया विवर्तपरम्परायाः क्रमिककार्यघटितत्वात् तत्तत्कार्यक्रणेपि विवर्तपरम्परान्तरापेक्षायामनवस्थाप्रसङ्गादित्यर्थः । ननु परम्परात्मक समुदायस्य न समुदायरूपेण नियामकत्वं विवक्षितम्, येनोक्तदोषः स्यात्, किन्तु पूर्वपूर्वविवर्तविशेषस्य उत्तरोत्तरविवर्तविशेषहेतुत्वमिति शङ्कते - पूर्वे ति । प्रत्यक्षे ति । पिण्डघटाद्यवस्थाव्यतिरेकेणानुगतस्य मुद्द्रव्यस्य दर्शनादित्यर्थः । श्रुतिबला दिति "नित्या सततविक्रिया" "अजमेकां लोहितशुक्लकृष्णां बर्ह्वी प्रजाजनयन्ती सरूपा" मित्यादि वाक्यं विवक्षितम् । प्रकाशाधीनासिद्धित्वा दिति । अध्यस्तस्याध्यासात् प्रागसिद्धेरित्यर्थः । अप्रयोजकत्वोक्ते रिति । अनादित्वेपि कारणापेक्षा परिहर्तुं शक्यत इत्यत्रेत्यर्थः । निर्दोषे ति । दोषमन्तरेण प्रकाशमानस्य ब्रह्मवत्सत्यत्वप्रसङ्गादित्युक्तो दोषः, यदि निर्दोषस्यापि ब्रह्मणोविद्या प्रकाशेतु नित्यं तत्प्रकाशप्रसङ्ग इत्युक्तो दोषः, अविद्यायानुक्तरीत्या तत्त्वज्ञानप्रागभावसत्त्वा 
सत्त्वाभ्यां ज्ञातुत्वस्य प्रकाशाप्रकाशव्यवस्थायाञ्च - तथासति तत्त्वज्ञानप्रागभाव एवेत्यादिनोक्तः अविद्याया असिद्धिप्रसङ्गलक्षणदोषश्चात्र विवक्षितः । अविद्या प्रवाहाङ्गीकारपक्षे नायमन्योन्याश्रयः, पूर्वपूर्वाविद्यया उत्तरोत्तराविद्याप्रकाशोप पादनसम्भवादित्यत्राह - एतेने ति । एतद्विवृणोति - प्रपञ्चे ति । कार्यानुपपत्त्य भावेपि प्रमाणबलात्स्वीक्रियत इत्यत्राह - उपलम्भादी ति स्वतन्त्रोन्य इति । ब्रह्मानाभय इत्यर्थः । मिध्यात्वेपी ति । व्यावहारिकसत्त्वस्य विद्यमानतया अपुरुषार्थत्वतन्निवृत्त्योस्सम्भवादिति भावः । सत्यत्व इति । सत्यत्वाङ्गीकार इत्यर्थः । तर्ही ति । ब्रह्मणो हेयसम्बन्धाङ्गीकारे ब्रह्मणो निरवद्यत्व प्रतिपादिकानां बहीनां श्रुतीनां तदुपबृंहकबहुस्मृतीतिहासपुराणानाञ्चाप्रामाण्यप्रसञ्चने हेयसम्बन्धस्य मिथ्यात्वेनाप्रामाण्ये परिहरसि, तस्य यदि तत्त्वमङ्गीकारोषि तदा यादृशसत्त्वविशिष्टादशुद्धिर्लोके तादृशी ब्रह्मण्यप्यङ्गीकृतैवेति तच्छ्रुतिप्रामाण्वोप पादनमुपच्छन्दनमात्रमेवेत्यर्थः । धर्मिसमसत्ताकाशुद्धेरेव हेयत्वम्, प्रातिभासिका शुद्धिविशिष्टेऽशुद्धत्वाव्यवहारात्, ततस्च धर्मिसमसत्ताकाशुद्धिरेव ब्रह्मणि निषिद्भयत इति चेत्  ? तर्हि जीवब्रह्मणोस्सावद्यत्त्वनिरवद्यत्ववैषम्यं न सिद्धयेत् , जीवेपि धर्मिसमसत्ताकस्य अवद्यस्यासिद्धेः । उपहितस्यैवाविद्याश्रयत्वाद्धर्मि समसत्त्वमस्तीति चेत् ? तत्र किमुपाधेरविद्याश्रयत्वम्, उतोपाध्युपलक्षितप्त्य उत तद्विशिष्टस्य ? नाद्यः, - उपाधेरेव जीवत्वापातेन जीवब्रह्मणोरभेदानुप पत्तेः । न द्वितीयः, दोषस्य दर्मिसमसत्ताभावेन जीवस्य सावद्यत्वाभावप्रसङ्गात् तृतीयेप्यवद्यस्य किमुभयत्र प्रत्येकं परिसमाप्य दृत्तित्वं विवक्षितम्, व्यासज्यवृत्तित्वं ? नाद्यः - पूर्वोक्तदोषद्वयप्रसङ्गात् । न द्वतीयः, - असिद्धेः, दुःखादेरन्तःकरणवृच्यात्मकस्यान्तःकरणे परिसमाप्य वृत्तेः, तदभेदाज्जीवे प्रतीतावपि व्यासज्यवृत्तित्वासिद्धेः । उभयमिथ्यात्व इति उभयविधो दोषः अपसिद्धान्तादिः निवृत्तिनैरपेक्ष्यादिश्च । व्याघाते ति । शुद्ध्यशुद्ध्योर्भावा भावात्मकयोस्समानसत्ताकयोः परस्परव्याघात इत्यर्थः । उभयोर्भिन्नसत्ताकत्वे च यद्यशुद्धेर्व्यावहारिकत्वं शुद्धेश्च प्रासिभासिकत्वमिष्यते तदा ब्रह्मणश्शुद्धिप्रति पादकवेदाप्रामाण्यं स्यात्, यद्यशुद्धेः प्रातिभासिकत्वं शुद्धेर्व्यावहारिकत्वामिष्यते तदा संसारस्य प्रतिभासिकत्वप्रसङ्ग इत्यादिदूषणान्यादिपदेन विवक्षितानिनापी ति । उपहितं ब्रह्मैवाविद्याश्रय इत्यत्र किं स उपाधिरविद्यान्तरम्, उतन्यः ? उभयथापि सत्यत्वाङ्गीकारे अपसिद्धान्तः ; मिथ्यात्वे तु निराश्रयते सत्यत्वापत्त्या साश्रयत्वे वाच्ये आश्रयान्तरासम्भवाच्च ब्रह्माश्रयत्वे वाच्ये केवलब्रह्मणः 
शुद्धिविरोधेन तदाश्रयत्वासम्भवेनोपहितस्यैव तदुपाध्याश्रयत्वे वाच्ये तदुपाध्याश्रयत्वमपि पूर्ववदुपाध्यन्तरोपहितस्यैवेत्यनवस्था, एतत्परि हारार्थे स्वस्यैवोपाधित्वे उच्यमाने स्वस्मिन्नपि स्ववृत्त्या विरोध इत्यर्थः । किंच यद्युद्याधिविशेषणं, तदा तस्य सांसारिकत्वादिप्रसङ्गः, यदि च उपलक्षणं तदा ब्रह्मण एव सावद्यत्वादिप्रसङ्गश्चादिपदग्राह्यम् । ब्रह्याज्ञानवादपरित्यागादी त्यादिशब्देन जीवाज्ञानपरित्यागवादपरिग्रहः । अन्यगतशुद्धिनिवृत्त्यर्थे जीवस्य श्रवणाद्यनुपपत्तिश्चादिशब्देन विवक्षिता । स्यादेत दिति । नचैवं निराश्रयत्व इव स्वाश्रयत्वेपि ब्रह्मवत् सत्यत्वप्रसङ्गः ; ब्रह्मभिन्नत्वेन मिथ्यात्वात् । नच निराश्रयत्वेपि तथा वक्तुं शक्तम्, निराश्रयत्वे अविष्ठानस्याप्यभावेन सत्यत्वस्यावश्यकत्वात् स्वसमानधिकरणात्यन्ताभावप्रतियोगित्वलक्षणभिथ्यात्वस्यासम्भवात् निरधिष्ठान श्रमस्यानङ्गीकाराच्च । आश्रयाश्रयित्वयो रिति । यद्यप्याश्रयाश्रयित्वयोरेकप्रति सम्बन्धिकयोरुपाधिभेदेनाप्येकत्र वृत्तिर्न दृष्टा, तथापि विरुद्धधर्माणां केषांचित्कपि सयोगतदभावादीनां मूलत्वाग्रत्वाद्युपाधिभेदादेकत्र वृत्तिदर्शनमात्रेण इदमुक्तम् । कथं तर्हि  "स्वे महिम्नि प्रतिष्ठित" इति श्रुतिरित्यत्राह - आश्रयान्तरे ति । तदाधारे ति आधाराधेयत्वप्रयोजकयोराकारयोरविरोधे द्रच्षत्ववृक्षत्वयोरिव कपिसयोगतदभावयोः प्रयोजकत्वासम्भवाद्विरोधे वाच्ये तयोरप्येकाश्रयत्वाय उपाध्यन्तरं कल्पनीयमित्यनवस्थेत्यर्थः । कथं तर्हि मूलत्वाग्रत्वयोरचच्छेदकत्वम् ? अविरोधादिति चेन्न ; - तयोरप्यवयवभेदेनैव वृत्त्या विरुद्धत्वात् । ननु तर्हि कपिसंयोगतदभावयोरप्यवयवभेदेनैव वृत्तेः कथमयं दृष्टान्त इति चेन्न, - व-क्षरूप समुदाय्यपेक्षया दृष्टान्तोपादानात् । ननु विषयविषयिभावसम्बन्धेन विषये विद्यमाना प्रमैव प्रमाविषयत्वमिति कैश्चिदभिधानात् प्रमेत्यादिसामान्याकारकं ज्ञानं विषयत्वेन स्वाधारः - विषयित्वेन स्वाधेयम्, तद्वदत्रापि स्यादिति चेन्न ; - अत्र तादृशाकारद्वयादर्शनात् । नन्वत्रापि मिथ्यात्वेनाविद्याधेयत्वम्, घटादे स्तथात्वात्, अविद्यात्वेन च तस्या आधारत्वमिति चेन्न ; - नहि घटादेर्मिथ्यात्वेनाविद्याधेयत्वम्, अपितु तत्परिणामतया, नचानादिरविद्या तत्परिणामः । आधारत्वाधेयत्वप्रयोजकाकारयोर्विरुद्धयोर्व्यवस्थापके ये उपाध्यन्तरे तथोरपि विरुद्ध योर्व्येवस्थापके उपाध्यन्तरे आदिशब्दार्थः । एतच्चानवस्थोपपादनार्थमादिशब्देन गृहीतम् । ननु आधारत्वाधेयत्वप्रयोजकाकारयोः परस्परतादात्म्यादविरोधादेकत्र वृत्त्युपपत्तेस्तन्निर्वाह्ययोराधारत्वाधेयत्वयोरप्येकत्र सम्भवान्नानवस्थेत्याशङ्कामनुद्य परिहरति - आधेयाकारे ति आधेयाकार- - आधेयत्वप्रयोजकाकारः । तस्य - 
आधारत्बप्रयोजकाकारस्य । स्वाधेयत्वम् -  अविद्याधेयत्वम् । आश्रयाधिष्ठानयो र्भेदाभिप्रायेण शङ्कते - ननु मिथ्याभूताया इति । अधिष्ठाने ति । ब्रह्मण एवा विद्याधिष्ठानत्वसम्भवात् अशुद्ध्यधिष्ठानस्य च शुद्धिविरोधाभावादिति भावः । भवत्पक्ष इति । आश्रयित्वाधिष्ठानत्वयोरभेदादाश्रयत्वाभावे अधिष्ठानत्वमपि न स्यात्, अधिष्ठानत्वे च जडत्वाद्यशुद्धाश्रयघटादिष्विव शुद्धिविरोधो दुस्त्यज इति भावः । अन्यथे ति । यत्र यदध्यस्तं न भवति तत्र तत्स्वात्यन्ताभावसमानाधिकरणं न भवतीति व्याप्त्या तस्य तत्र मिथ्यात्वासम्भवादिति भावः । एकदेशिमतेनेदमुक्तम् । किंचे ति । तदपत्यत्वं - तत्कार्यत्वम् । तत्कार्यस्य च तदध्यासकत्व मनुपपन्नम्, कार्यपूर्वकाले तदध्यासाभावेनाविद्यास्वरूपस्यैवासिद्धिप्रसङ्गात्, आध्यासिकस्याध्यास- काले नियतसत्ताकत्वादित्यर्थः । अन्यथे ति । अविद्याकार्यत्वाभावेपि काल्पनिकत्वे तन्मूलदोषान्तरं वाच्यम्, तदध्यासस्यापि काल्प निकत्वे तत्रापि दोषान्तरमित्यनवस्थेत्यर्थः । नच ततोन्ये ति । अविद्याप्रतीत्त्युद्देशस्यानुषङ्गः । कुत इत्यत्राह - तस्या  इति । संविदन्तरम् - संविद्धिशेषः । यद्वान्यत्वे ति । अन्यत्वानन्यत्वान्यतरमात्रसहचरितत्वेन गृहीतरूपान्यरूपेणेत्यर्थः । सही ति । प्रकाशः । स्वभावनिह््नवः - स्वासाधारणधर्माप्रतीतिः । तत्प्रतीतौ हि भेदप्रतीतेः न ब्रह्मात्मना भानमुपपद्यत इति प्रथमद्वितीयतुरीयविकल्पानां भावः । तत्तदाकारयोरविरोधप्रतीत्या समुच्चयसम्भवाद््ब्रह्मात्मना भानामुपपद्यत इति तृतीयविकल्पस्य भावः । आद्य इति । ब्रह्मस्वभावस्याप्रकाशे तत्प्रकाशात्मक ब्रह्मत्वरूपमेव न स्यादिति तदधीनसत्ताकं किमपि न स्यादित्यर्थः । प्राप्यनिवर्त्त्याया इति । प्राप्येति ल्यबन्तम् । णिच््प्रकृतिभूतधात्वर्थनिवृत्त्यपेक्षया पानाकर्तृकत्वं बोध्यम्  । यद्वा प्राप्येति णिजन्तादेव ल्यप्, ' विभाषाप' इति णेरयादेशाभावपक्षे रूपं णिजन्तम्, निवर्तयतिधात्वर्थापेक्षयैवात्र पक्षे समान कर्तृकत्वम् । आत्मा ह्यध्यस्यन्नविद्यां प्रापयति ज्ञानेन निवर्तयति च । यद्वा प्राप्येति अर्हार्थे ण्यत् । प्राप्या चासो निवर्च्या चेति पूर्वकालैकसर्वेत्यादिना समानाधिकरणसमासः । पूर्वे प्राप्त्यर्हा, अनन्तरं निवृत्त्यर्हेत्यर्थः । पूर्वे प्राप्तौ सत्येवानर्न्तेरं निवृत्त्यर्हेत्युक्तं भवति । अविद्यास्वभावनिह््नवे अविद्यागतासाधारणधर्माप्रतीतौ । ब्रह्ममात्रप्रकाश इति । ब्रह्मण एव स्वासाधारणाकारविशिष्टतया प्रतीतौ । अविद्याया स्स्वासाधारणाकारविशिष्टतया प्रतीत्यभावे तन्निवर्तकब्रह्मज्ञानेच्छाया अभावात्, ब्रह्ममात्रप्रकाशस्य च 
सिद्धत्वाज्जिज्ञासविरहादपवर्गार्थप्रवृत्तिविघातः । वैषम्येति । अविद्यायाः स्वरूपेणैव प्रकाशे अनर्थत्वादेरप्रकाशात् प्रकाशाधीनसिद्धिकस्य तस्य प्रकाशाभावे असिद्धेस्तत्त्वज्ञानात्प्रागनर्थसम्बन्धस्तदुत्तरमनर्थनिवृत्तिरिति वैषम्यस्य विरहप्रसङ्गात्तदर्थशास्त्रपरिश्रमवैयर्थ्यमित्यर्थः। समु़च्चयस्त्वि ति । तुशब्देन तत्तदसाधारणाकारेण प्रतीतौ भेदप्रतीतेरावश्यकत्वादभेदाध्यासो न सम्भवतीति सूच्यते । नच तत्तदसाधारणाकारयोरविरोधभ्रमात् तादात्म्याध्यास सम्भवः, जडत्वाजडत्वयोरविरोधभ्रमासम्भवात् । स हि व्यावहारिकविषये प्रातिभासिकविषयो वा स्यात् ; तत्र व्यावहारिकविषयत्वं ताषन्नोपपद्यते, जडत्वा जडत्वयोर्विरोधस्यैव व्यावहारिकतया तुल्यसत्ताकाविरोधासिद्धेः । नापि प्रातिभासि कत्वम्, अनाद्यध्यासस्य प्रातिभासिकत्वासिद्धेः । भेदे प्रंतीयमाने अभेदेनाध्यासा सम्भवे हेतुमाह - विद्यविद्ययो रिति । भेदे प्रतीयमानेऽभेदाज्ञानसम्भवा दधीनाभेदाध्यासो नोपपद्यत इत्यर्थः । क्वचिदपी ति शुक्तिरजतादिस्थलेपि  शुक्तिज्ञानात् शुक्त्यज्ञाननिवृत्तिर्न स्यादित्यर्थः । ननु ब्रह्माविद्ययोरसाधारण रूपद्वयं तयोर्विरोधश्च प्रतीयत एव ; नचैवं ब्रह्मण्यविद्याध्यासानुपपत्तिः, अधिष्ठाना ध्यस्यमानयोरसाधारणाकारे प्रतीयमान एवाध्यासदर्शनात् ; तथान्यत्रा शाश्वति कविरोधे आलोके विद्यमानेपि सन्तमसदर्शनाच्च ; इति शङ्कते - स्यादेतदिति । मुख्याध्यास इत्यनन्तरं क्रियत इति शेषः । यथावे ति । अतिरस्कृते ति च्छेदः । यथावे ति । अयञ्च निवर्तकसन्निधानेपि निवर्त्त्यसद्भावमात्रे दृष्टान्तो पन्यासः । अनपह््नुतोभयस्वभावयो रिति । प्रतीयमानतत्तदसाधारणाकार विशिष्टयोरित्यर्थः । आसत्तिविशेषः - आध्यासिकं तादात्म्यम् । अध्यासरूपविशेषणसम्भवोपपादने तात्पर्ये परिहरति किमस्मा निति । किमित्याश्रेपे । इच्छामात्रमेव, नतु तत्फलसिद्धिरित्यर्थः । वर्णनावशेने ति । दृष्टान्तोपन्यासेनेत्यर्थः । यथा कविभिः काव्यादिनोपमाद्यलङ्कारैर्ललितमनसो वशीक्रियन्ते नैवं तत्त्वनिर्णयप्रधानाभीमांसका इति भावः । सर्वत्रे ति । भेदग्रहो हि तादात्म्याध्यासं प्रत्येव विरोधीति भेदाग्रहं विना तादात्त्म्याभ्यासः परं न स्यात् न तु संसर्गाध्यासः, स तु तत्रासंसर्गग्रहस्यैव विरोधितया तदभावं विना परं न स्यात् , नतु भेदाग्रहं विना ; दर्पणे मुखाध्यासश्च सेसर्गाध्यास एवेति ग्रहणभेदो विरोधात्सम्भवत्येवेति नायं दृष्टान्त इत्यर्थः । ननु तर्हि विरोधिभूतासंसर्गग्रहे विद्यमान एव दर्पणे मुखसंसर्गाध्यास एव ब्रह्मविद्ययोर्भेदग्रहेपि अभेदाध्यासे दृष्टान्तोस्त्वित्यत्राह - दर्पण इति । 
अन्तरालम् - असंसर्गः । नैरन्तर्यम् संसर्गः । यदि मुखदर्पणयोरसंसर्गग्रहो न स्यात् तदा कथं दर्पणस्य मुखा पेक्षया दूरस्थत्वग्रह इति शङ्कते । कथं तर्ही ति । सान्तरालदर्पणग्रह इति । मुखासंसर्गविशिष्टदर्पणग्रह इत्यर्थः । अगृह्यमाणान्तराले ति । आगृह्यमाण दर्पणासंसर्गमुखस्वरूपग्रहणमित्यर्थः तत एवे  ति । प्रतिस्त्रोतसा तेजःप्रवा हेण दर्पणासंसर्गस्य मुखे आग्रहणात् सुखग्रहणाच्च तेन दर्पणाभिमुखप्रवृत्तनाय- नरश्मिजन्यज्ञानोपनीतदर्पणस्य मुखे संसर्गभ्रमो दर्पणे मुखभित्याकारको जायत इत्यर्थः । यद्यपि दर्पणाभिमुखप्रवृत्तरश्मिभिरसंसर्गो मुखदर्पणयोर्गृहीतः तथापि संसर्गग्रहहेतुभूतसन्निकर्षेणासंसर्गस्याग्रहणादसंसर्गाग्रहस्य हेतुत्वमव्याहत मेवेति भावः । ननु भेदाग्रहस्य  कथमभेदज्ञाने कारणत्वम्, अङ््गुल्यवष्टम्भा दिना भेदे गृह्यमाण एव चन्द्रादौ अभेदग्रहात् ; अस्ति हि चन्द्रद्वित्वे गृह्यमाण एव दक्षिणचन्द्रो दक्षिणचन्द्रादभिन्न इति ग्रह इति चेन्न ;  तद्रूपेणोपस्थिते तद्रूपावच्छिन्नभेदग्रहाभावस्यैव तद्रूपोपस्थिते तद्रूपावच्छिन्नाभेदज्ञानहेतुत्वात् ; अत्र च सव्यचन्द्रत्वावच्छेदेन दक्षिणचन्द्रभेदज्ञानेपि दक्षिणचन्द्रो दक्षिणचन्द्राद्भिन्न इति तदवच्छेदेन भेदग्रहाभावात्तदवच्छेदेनाभेदग्रहसम्भवात् । अख्यातिपक्षानुसारेणाह - व्यवहारमात्र मितिि । किमिति - दृश्यत इत्यनुषङ्गः । अत्रत्वि ति । प्रथमप्रवृत्तनायनरश्मिभिर्मुखासंसृष्टत्वेन दर्पणग्रहणं तत्वधीः, प्रतिहत नायनरश्मिभिर्दर्पणसंसृष्टतया मुखज्ञानं भ्रमः, शैघ्रयाद््द्वित्वाप्रतीताववयवविशेषो न विरोधीति भावः । क्लृप्ति रिति । भ्रम इत्यर्थः । विरोधगन्धः - अनुपपत्तिगन्धः 'यथा वा अतिरस्कृतोभयस्वभावो दीपकजलसम्भेद' इत्यत्र किंयथा दीपकजलयोर्भेदे भासमानेपि अभेदोऽष्यस्यते तथात्रापीति विवक्षितम्, उत यथा विरुद्धयोरपि दीपक जलयोस्संसर्गस्तथेहापि विरुद्धयोरपि विद्याविद्ययोस्संसर्ग इतीत्येर्वं विकल्पमभि प्रेत्याद्यं  प्रेत्याद्यं दूषयति तत्राध्यासे ति । द्वितीयं दूषयति - वध्यघातके ति । वध्यघा तकभावः -  निवर्त्यनिवर्तकभावः । आदिशब्देन एकस्मिन् काले सहानवस्थान नियमलक्षणविरोधो गृह्यते । ननु सूर्तयोस्सामान्यतः समानेदशत्वविरोधेपि यथा दीपकजलयोस्समानदेशत्वम्, एनमिहापिि नित्रर्त्यनिवर्तकयोस्सामान्यतो विरोधो सत्यपि विद्याविद्ययोरविरोधोस्त्वित्यत्राह - मूर्तयो रिति । विरोधः -  अनुपपत्तिः । प्रदीपकजलदृष्टान्तोपादानन यदि विरुद्धयोरपि कश्चित्संसर्गो न स्यत् तदा मूर्तयोस्समानदेशत्वविरोधात् प्रदीपकजलयोर्मूतयोस्समानदेशत्वस्य यानुपपत्तिरापादयितुमिष्यते सा इष्टापत्त्या परिहृतेत्यर्थः । आलोके ति । यद्यप्यालोक सन्तमसयोर्निवर्त्यनिवर्तकभावः, तथापि समानदेशत्वेनैव, तथा च भिन्नदेशस्थ 
स्यानिवर्तकत्वात्सामीप्यलक्षमस्संसर्ग उपपद्यत इत्यर्थः । ननु ब्रह्मविद्ययोरपि सादेश्य एव विरोधः, इदानीं च परत्परं च  समीपदशत्वमेवेति नाविद्यानिवृत्ति रित्याशंक्याह - नचे ति । परिच्छिन्नत्वादीति आदिशब्देन ब्रह्मभिन्नदेशस्था विद्यदेर्ब्रह्मण्यध्यस्तत्वानुपपत्तिः परिच्छिन्नत्वयुक्तमिथ्यात्वादिकञ्च गृह्यते । अत इति । आसक्तिः -  तादात्म्याध्यासः एवमविद्य ब्रह्मात्मना प्रकाशत इति पक्षो दूषितः । द्वितीयतृतीयपक्षौ दूषयन् दूषणान्तराण्यपि सङ्गृह्वाति - एवमन्यानीति ।
	अयं भावः, - मिथ्यापदार्थस्य ह्यधिष्ठानसत्त्त्रमेव सत्वमिति तव सिद्धान्तः, तच्च तादात्म्याध्यास एव स्यात्, ततश्चाविद्यायास्तादात्म्येन ब्रह्मण्यध्यासाभावे प्रतिभासिकत्वं व्यावहारिकत्वं वा न स्यादेवेति तुच्छत्वं परमार्थत्वं वा स्यात्, तथाच  तत्त्वज्ञानान्निवृत्तिरपि न स्यात् । किञ्च अधिकरणभिन्नसत्ताकप्रतियोगिकाभावोधि- करणाद्भिद्यत इति त्वयैवाभिधानात् ब्रह्मणि प्रपञ्चनिवृत्तिर्ब्रह्मभिन्नैव स्यात्, तत्र च परमार्थिकत्वादिविकल्पो दुर्वारः । किञ्च दृग्दृश्ययोस्सम्बन्धानुपपत्तेः, आध्यासिकं तादात्म्यमेव सग्बन्ध इत्यवोचः, ततश्च ब्रह्मतादात्म्वासिद्धौ दृग्दृश्ययोस्सम्बन्धान्तरमधिष्ठानभूतदृगन्तरं अविद्याया अप्रतीतिर्वा स्यात्, तथा तस्या अपरोक्ष्यञ्च न स्यात्, संवित्ता दास्म्यस्यापरोक्षत्वात् । किञ्चाविद्याया व्यावहारिकत्वे प्रातिभासिकरजतोत्पत्तिर्न स्यात्, प्रातिभासिकत्वे व्यावहारिकोत्पत्तिने स्यात् ।
	ननु प्रातिभासिकस्यापि व्यावहारिकार्थक्रियाकारित्वमस्त्येव, शुक्तिरजत रज्जुसर्पादेरपि भयाद्यर्थक्रियाजनकत्वात् ; नच ज्ञानमेवार्थक्रियाजनकं तच्च व्यावहारिकमिति वाच्यम्, ज्ञानमात्रस्य जनकत्वे घटादिज्ञानादपि भयादि प्रसङ्गात् ; रजतादिविषयत्वेन जनकत्वे घटादिज्ञानादपि भयादि प्रसङ्गात् ; रजतादिविषयत्वेन जनकत्वे चागतमेवार्थस्यापि प्रयोजकतयाऽर्थक्रियाकारित्वम् ; स्वप्नकल्पिततडागादिना स्नानपानादिक्रियाऽदर्शनाच्व; नच तत्र क्रियाप्यस्स्येचेति वाच्यम्, तदवस्थायां सुखादिजनिकायास्तस्या घटादि क्रिचाऽविशेषात् ; अवस्थान्तरे मृषात्वबुद्धिस्तु घटादावपि तुल्या; किंच रजतादिकमपि स्वध्वसं जनयतीति चेन्न ; सर्पादिज्ञानस्यैव भयाद्यर्थक्रियाकारणत्वात्  न च ज्ञानमात्रस्य भयाद्यर्थक्रियाकरित्वे घटादिज्ञानादपि तत्प्रसङ्गः, घटादिविषयत्वस्य जनकतावच्छेदकत्वात् । स्वाप्नतडागस्मानादिनापि श्रान्तिनिवृत्ति रप्यस्त्येव । मतिस्तु तज््ज्ञानजन्यैव । शुक्तिरजतादेश्च यदि अतिरिक्तध्वंसोस्ति तदा स प्रातिभासिक एव । वस्तुतस्त्वधिकरणात्मैव तद्ध्वंस इति स्वोक्तिविरोध एव, अधिकरणस्य तदजन्यत्वात् ।
	किञ्च - किमज्ञानं भावः, उताभावः ? नाद्यः ;- ध्वंसस्याज्ञानानुपादानकत्व प्रसङ्गात् । यदिचाभावस्यापि भावोपादानकत्वमिष्येत, तदा भावस्याप्यभावो पादानकत्वाविरोधात्तत्त्वज्ञानप्रागभावोपादानकत्वमेव प्रपञ्चस्य लाघवात्प्रसज्येत । अत एव न द्वितीयः । अपिच किमज्ञान सादि, उतानादि ? आद्ये अनवस्था । द्वितीयेपि किमज्ञानमेकम्, उतानेकम् ?  नाद्यः, शुक्तज्ञानेन तान्निवृत्तौ संसारोच्छेदप्रसंगात् । नच शुक्तिज्ञानेन सम्बन्धनिवृत्तिरेव, नत्वज्ञाननिवृत्तिरिति वाच्यम्, कएकेन ज्ञनेन सम्बन्धे निवृत्ते पुनः कालान्तरे तदज्ञानाननुभवापातात् । नच पूर्वसम्बन्धनिवृत्तौ सम्बन्धन्तरमुत्पद्यत इति वाच्यम् , - पूर्वोत्तरकालयोरविशेषात्सम्बन्धनिवृत्त्युत्तरक्षण एव सम्बन्धान्तरोत्पत्त्यापत्त्या सर्वदाऽज्ञानानुभवप्रसङ्गात् । ननु तदज्ञानमेव तदुत्पत्तिप्रतिबन्धकमिति चेत् ? तर्हि ज्ञानानन्तरमेव सम्बन्ध उत्पद्येत । नचेष्टापत्तिः, ज्ञानान्तरं न जानामीत्यनुभवप्संगात् । न च तदपीष्टमेवेति वाच्यम् ;सकृज््ज्ञानेन प्रागवगतं न जानामीत्यनुभव इति स्वोक्तिविरोधात् । किंच आज्ञानसम्बन्धो ह्यज्ञनावरणं तच्च नास्ति न प्रकाशत इति व्यवहारबोग्यता, तस्याश्च यावद्वस्तुभाविन्याः कथं मध्ये निवृत्तरुत्पत्तिर्वा ? ब्रह्मज्ञानेनापि वा सम्बन्धस्यैव निवृत्तावज्ञानस्या निवृत्तिप्रसङ्गाच्च । द्वितीयेपि किं प्रतिविषयं अज्ञानभेदः, उत प्रातपुरुषम्, उत प्रतिज्ञानम् ? नाद्यः,  एकोवैव शुक्तिज्ञानेन शुक्त्यज्ञाननिवृत्तौ पुरुषान्तरस्य कस्यापि कालान्तरे शुक्त्यज्ञानाननुभवापातात् । अत एव न द्वितीयः, - एकेन ज्ञनेनैकाज्ञाने निवृत्ते अज्ञानान्तरस्य सत्त्वेन तदानीमेव तेनावरणप्रसङ्गात् । नचैक मेवाज्ञानमेकदावृणोति, यदावृणोति तंन्निवर्तत इति वाच्यम् । तथा सति अज्ञानान्तराणामानर्थक्यप्रसंगात् ; कालान्तरे आज्ञानाननुभवापाताच्च, कालान्तरे किंचिदज्ञानान्तरमावृणोति, तस्मिंश्च ज्ञानान्तरेण निवृत्त् पुनरज्ञानान्तरमिति नाज्ञानान्तरवैयर्थ्यम्, न च कालान्तरेऽज्ञानाननुभवप्रसंग इति चेन्न, - एकेन ज्ञानेन एकाज्ञाने निवृत्ते तदानीमेवाज्ञानान्तरावरणप्रसंगात् । न च कालान्तर एव तेनावरणमिति वाच्यम् । तत्कालकालान्तरयोरविशेषात् अपि च घटोत्पत्तिक्षण एव एकेनाज्ञानेनावरणवत् सर्वज्ञानैरप्याचरणप्रसंगेन प्राथमिकज्ञानेनैव सर्वाण्यज्ञानानि निवर्तेरन्निति अज्ञानान्तरवैयर्थ्यमनिवार्यमेव । किंच - एवं तत्तत्प्रागभावानामेव आवारकत्वकल्पनायां लाघवमिति मुथैव भावरूपाज्ञानकल्पनम् । अपिच किमिदमज्ञानत्वं ज्ञानाजन्यत्वम्, उत ज्ञानविरोधित्वम्, अथवा ज्ञानाभावत्वम् ? नाद्यः, घटादावतिव्याप्तेः अेत एव न द्वितीयः, घटादेरात्मधर्मत्वाभावात् । न तृतीयः,  असम्भवात् ; तदङ्गीकारेऽतिव्याप्तेः । न च 
ज्ञानस्याविद्याव्यतिरेकेणाभावो नेति वाच्यम्, घाटादौ तस्यैवाङ्गीकारादिति ।
	अत्र कश्चित् ब्रह्ममीमांसगोचरप्रेक्षानत्प्रवृत्तिहेतुज्ञानविषयतावच्छेदकत्व भज्ञानत्वम् । विषयप्रयोजनादिसत्त्वस्य प्रेक्षावत्प्रत्तिहेतुत्वात्, ' आज्ञातंब्रह्म विषयो ज्ञातं ब्रह्म प्रयोजनमि त्यङ्गीकाराद््ब्रह्मणश्शास्त्रे प्रतिपाद्यत्वेन विषयत्वात्, तस्य प्रगेव ज्ञातत्वे तत्प्रतिपाद्यत्वानपपत्तेः, प्रतिपाद्यतावच्छेदकमज्ञानमेव पर्यवस्यति । प्रतिपाद्यत्वमेव हि विषयत्वम् । न च ब्रह्मत्वमेव तदवच्छेदकम्, प्रतिपाद्यभिन्नावृत्तित्वादिति वाच्यम्, - प्रतिपन्ने ब्रह्मणि प्रतिपाद्यताया अभावेन तदभाववद््वृत्तित्वेनावच्छेदकत्वाभावात् । प्रतिपत्तिप्रागभाववच्छिन्न समयमात्रवृत्तिधर्मस्यैव दतवच्छेदकत्वादज्ञानमेव तथा, न तु ब्रह्मत्वादि । न च घटाद्यज्ञाने आव्याप्तिः, यदवच्छिन्नस्य विषयतावच्छेदकत्वं तदाश्रयत्वमेव तत्त्वभित्यत्र तात्पर्यात्, तादृशञ्चावच्छेदकमज्ञानत्वमेवेति त्तदाश्रयत्वात् । अथवास्वसमानाधिकरणषड््विधतात्पर्यलिङ्गान्यतमप्रयोजकत्वकत्वे सति विषयनिष्ठात्यन्ताभावात्, ब्रह्मत्वादेश्च विषयनिष्ठत्वेपि तात्पर्यलिङ्गान्यतमप्रयोजकत्वाभावात्, उपक्रमादिषट््कस्य धर्म्याश्रयत्वेन धर्मितावच्छेदकतया तस्य साधारण्येन सकलप्रयोजकत्वेपि अन्यतमप्रयोजकत्वाभावादृलद्वयोपादानम् । तदकमात्रसाधारणप्रयोजकत्वस्यैव तदर्थत्वात्, ज्ञातत्वे अपूर्वत्वायोगात् अज्ञातत्वे सत्येवापूर्वत्वात् अन्वयव्यतिरेकाभ्यामपूर्वत्वप्रयोजकमज्ञानम् । अपूर्वतायाश्च विषयनिष्ठत्वात् तत्समानाधिकरणमेवाज्ञानं तत्प्रयोजकम् । नह्यन्यस्याज्ञातत्वे अन्य स्यापूर्वता, अतिप्रसङ्गात् । तथाच विषयनिष्ठमज्ञानं स्वसमानाधिकरणापूर्वतायां प्रयोजकम्, अपूर्वता च तात्पर्यालिङ्गमिति न लक्षणसम्भवः, नचैवं शुक्त्यज्ञाने अव्याप्तिः, तत्रोपक्रमादेरभावादिति वाच्यम् ; - वाक्यार्थस्यापूर्वत्वाच्छुक्त्यादेरपि वाक्यार्थत्वसम्भवेनापूर्वत्वस्य वक्तव्यत्वात्, तत्राप्युपक्रमादिकल्पनायास्सुकरत्वात् । प्रयोजकत्वेत्यत्र फलोपधानस्याविवक्षितत्वात्प्रयोजकतावच्छेदकतावच्छेदकत्वरूप स्वरूपयोग्यतायाश्च तत्रापि सत्त्वान्नव्याप्तिः । यद्वा - मीमांसकनैयायिक मतसिद्धिविशेषादर्शनभिन्नत्वे सति विशेषादर्शनाधारसमयानाधारसंशयसामग्री अज्ञनम् । अधिकरणमेवाभाव इति मते अधिकरणज्ञानाभावस्य अतिरिक्ताभाव मते विशेषदर्शनाभावस्य च संशयसामग्रीत्वेपि उभयवादिसिद्धतद्भिन्नत्वाभावात्, धर्मिज्ञानकोटिस्मरणादेश्च तद्भिन्नसंशयसामग्रीत्वेपि विशेषदर्शनकालेपि सत्त्वेन तदाधारसमयानाधारत्वाभावान्नातिव्याप्तयादिदोषः । यद्वा - निग्रहस्थानविभाव 
कोपाधिव्यापकभावत्वान्यव्यतिरेकिधर्माश्रयस्संशयसामग्री अज्ञानम्, प्रतिज्ञाहान्यादि- निग्रहस्थानमध्ये अज्ञानाख्यनिग्रहस्थानस्यापि परिगणितत्वात्तस्य च वादि वाक्यार्थज्ञानरूपत्वात् यत्र वादिवाक्यार्थाज्ञानत्वं तत्राज्ञानत्वमिति व्याप्तया अज्ञानत्वस्य तादृशविभावकोपाधि प्रति व्यापकत्वात्तदाश्रयत्वमज्ञानमात्रेऽस्तीति नासम्भवः । प्रमेयत्ववस्तुत्वादेस्तादृशधर्मान्प्रति व्यापकत्वेपि व्यतिरेकिधर्मत्वा भावात्तदादाय धर्मिज्ञानकोटिस्मृत्यादौ नातिव्याप्तिः । अत एव भावत्वान्येत्यपि भावात्तदादाय दर्मिज्ञानकोटिस्मृत्यादौ नातिव्याप्तिः । अत एव भावत्वान्येत्यपि सार्थकम् । नचाज्ञानं नाम निग्रहो ज्ञानाभाव एव, नतु भावरूपाज्ञानमिति लक्षणस्यासम्भव एवेति वाच्यम्, - ज्ञानाभावस्य निग्रहसामान्यलक्षणत्वेन अज्ञानाख्यनिग्रहविशेषासाधारणधर्मत्वाभावात् । ननु वादिवाक्यार्थज्ञानाभाव एवाज्ञानमस्तु, निग्रहसामान्यं च ज्ञानसामान्याभावः, सामान्यविशेषाभावयो र्भेद एवेति न पूर्वोक्तानुपपत्तिरिति; न, एवमपि ज्ञानाभावव्याप्याप्यभावरूपाज्ञानस्या निराकरणाद्विनिगमनाविरहात् उभयस्यापि निग्रहस्थानत्वात् । इत्याह ।
	तत्र तावताद्यं लक्षणमनुपपन्नम् । तथाहि - किं मीमांसापदेन शास्त्रं विवक्ष्यते,  किंवा ज्ञानेच्छा, अथवा विचारः ?  नाद्यः, शास्रं प्रवर्तकीभूतं ज्ञानं वेदान्तार्थनिश्चयोपयोगिन्यायप्रतिपादनपरमिदं शास्रमिति ज्ञानम्, तज््ज्ञानविष यत्वं च वेदान्तानां शास्रस्य न्यायस्याप्यस्तीति तद्विषयतावच्छेदकेष्वतिव्याप्तिः । न द्वितीयः, तद्विषये प्रवृत्तेरेवासिद्धेः । अत एव न तृतीयः । तदुद्देश्य प्रवृत्तिविवक्षायाञ्च वेदान्तत्वादौ पूर्ववदतिव्याप्तिः । किञ्च ब्रह्मविचारो निश्चयद्वारा मोक्षसादननमिति ज्ञानस्य प्रवृत्तिहेतुत्वाद्विचारनिर्णयफलानां तद्विषय त्वत्तेपां विषयतयावच्छंदकेष्वतिव्याप्तिः । यदुक्तं - 'अज्ञातं ब्रह्मविषय इति । तत्र किमज्ञानावृतत्वं विवक्ष्यते, उत ज्ञानविषयत्वभावः ? नाद्यः, तत्वज्ञानविषयस्य मोक्षकालीनस्य च ब्रह्मणो मीमांसाविषयत्वात् । न द्वितीयः ज्ञानाभावेऽतिव्याप्तेः । यदप्युक्तं 'प्रागंव ज्ञातत्वं तत्प्रतिपाद्यत्वानुपपत्तिरिति तन्न, प्रतिपाद्यत्वं हि शास्रजन्यप्रतिपत्तियोग्यत्वम्, त़ञ्च पूर्वेज्ञातेऽप्यस्येव अत एव भाविप्रतिपत्तियोग्यत्वमपि । पूर्वमप्रतिपन्नत्वे सति भाविप्रतिपत्तियोग्यत्वं तदिति चेन्न ; -  प्रवर्तकीभूतज्ञानस्य तद्विषयत्वे मानाभावत् यच्चोक्तं प्रतिपाद्यमेव हित विषयत्व'  मिति । तन्न, - शास्रप्रतिपाद्यत्वं हि शास्रजन्य प्रमितिविषयत्वम् । अत्र चाज्ञानावच्छेद्यतया विवक्षितं विषयत्वं प्रवर्तकीभूत ज्ञानविषयत्वभेव, कथमनयोरभेदः ? ततश्च कथं प्रतिपाद्यतावच्छेदकत्वेपि प्रकृत विषयतावच्छेदकता । यच्चाक्तं 'न च ब्रह्मत्वमेव 
तदवच्छेदक' मित्यादि ; तन्न तथा ; सत्यज्ञानस्याप्यवच्छेदकत्वाभावापत्तेः । तदपि हि वाक्यजन्यप्रति पत्त्युत्तरकालीनजीवन्मुक्तिदशायामपि सत्त्वेन न प्रतिपत्तिप्रागभावावच्छिन्नसमय मात्रवृत्ति । किंच घटाद्यज्ञाने अव्याप्तिः ; न च यदवच्छिन्नं विषयतावच्छेदक तदाश्रयत्वस्य विवक्षितत्वात्तादृशज्ञानत्वाश्रयत्वात् नाव्याप्तिरिति वाच्यम् ; यदवच्छिन्नमित्यत्रावच्छेदकत्वं न सम्बन्धमात्रम्, तथा सति तादृशप्रमेयत्वाद्य । श्रवतया घटादावतिव्याप्तेः किन्तु कारणतावच्छेदकत्वादितुल्यं विषयतावच्छे दकतावचच्छेदकत्वं विवक्षणीयम्, तथाच घटाद्यज्ञानेऽतिप्रसक्तत्वान्नाज्ञानत्व तथा, किन्तु ब्रह्मज्ञानत्वमेवेत्यव्याप्तिरेव । अज्ञानत्वज्ञाने सत्युक्तविषयतावच्छेदकतावच्छेद कत्वज्ञानम्, तज््ज्ञाने च तद्वटितलक्षणज्ञानादज्ञानत्वग्रह इत्यन्योन्याश्रयः । द्वितीय लक्षणमप्ययुक्तम्, अतानस्यापूर्वत्वप्रयोजकत्वभावात् । ज्ञानविषयत्वाभावो ह्य पूर्वत्वम्, तत्रच ज्ञानसामग्रीविरहस्यैव प्रयोजकत्वात् । नचाज्ञानविषयत्व मेवापूर्वत्वम्,तत्रचाज्ञनं प्रयोजकमिति वाच्यम्, ज्योतिष्टोमादेर्जडस्याज्ञान विषयस्यापूर्वत्वाभावप्रसङ्गात् । न च तत्रापि ज्योतिष्टोमाद्यवच्छिन्नचैतन्यज्ञान मेवापूर्वत्वप्रयोजकमिति वाच्यम्, अज्ञानविषयोप्यहङ्करादौ	 अथातोहङ्कारादेश" इति शास्रप्रतिपाद्ये अपूर्वत्वस्य सत्त्वाद्विद्वद्वाक्यादेरपूर्वार्थकतयाऽननुवादत्वप्रसङ्गात् । आग्नेयादिवाक्यैस्तत्तदर्थ- प्रतीतावपि ततोऽज्ञानानिवृत्तेः । अज्ञानविषयत्वरूपापूर्वत्वस्याज्ञानत्वज्ञानाधीनज्ञानत्वात् । अपूर्वत्वप्रयोजकत्वरूपा ज्ञानत्वस्य चापूर्वत्वज्ञानाधीनज्ञानत्वादन्योन्याश्रयः । किंच सर्वस्याप्यज्ञानाधीन त्वोनान्यतममात्रप्रयोजकत्वाभावादसम्भवः अज्ञानत्वेनान्यतममात्रप्रयोजकत्वं विवक्षितम्, तथाचोपादानत्वेन सर्वप्रयोजकत्वेपि उक्तरूपेमापूर्वत्वं प्रत्येव प्रयोजकत्वमिति चेन्न ; - अज्ञानत्वस्यैव निरूप्यमाणत्वेनात्माश्रयात् । किंच ब्रह्मत्ववदज्ञानमेव धर्मितावच्छेदकस्त्वित्यसम्भवः । अज्ञानस्य स्वनिवृत्तिरूपफलप्रयोजकत्वाच्चासम्भवः । अद्वैतोपपत्तिप्रयोजकभेदकल्पितत्वो पयोगित्वाच्चा ज्ञानस्यासम्भवः । घटाद्यज्ञानस्य विषयीभूतघटादिजडावृत्तित्वाद््ब्रह्माज्ञानस्य विषयीभूतब्रह्मणि कल्पितत्वाच्च विषयनिष्ठात्याभावप्रतियोगित्वादसम्भवः । न च प्रतियोगिव्याधिकरणत्वम- भावविशेषणम्, तादृशाभावप्रसिद्धिः ; सर्वस्यापि ब्रह्मणि कल्पितत्थात् । यादृशार्थविशेषे कदापि वाक्यं नसीत्तदर्थाज्ञाने च पूर्वप्रतीकाभावादव्याप्तिः, उत्तरप्रतीकाभावाच्च । किंच प्रसक्तप्रकाशस्या कल्पितस्यैवाप्रकाशात्मककल्पिताविद्यां प्रति आश्रयित्वं विषयित्वं वेति चित्त्व 
सत्यत्वयोरज्ञानाश्रयत्वविषयत्वप्रयोजकत्वात् । आज्ञानस्य चापूर्वताप्रयोजकत्वा च्चित्त्वसत्यत्वयोरप्यपूर्वताप्रयोजकत्वमिति तत्रातिव्याप्तिः । किंच "ज्ञातं ब्रह्म प्रयोजन" मित्युक्तत्वात् । फलत्वप्रयोजकीभूतज्ञातब्रह्मत्वेतिव्याप्तिः । आनन्दत्वे नाविद्यानिवृत्तित्वेन च ब्रह्मस्वरूपस्य फलभिति फलमात्रप्रयोजकत्वादानन्दत्वा दावतिव्याप्तिः । जीवात्मविषयवाक्योपक्रमोपसंहारप्रयोजकप्रतिपिपादयिषाञ्चाति व्याप्तिः । तद्विषये जीवे प्रतिपिपादयिषायास्सत्त्वात् । किंच उपक्रमोपसंहाराभ्यासार्थवादान्तर्गत- पदानामुपक्रमोपसंहारप्रयोजकत्वाद््ब्रह्मण एव प्रपंचाभावत्वपक्षे ब्रह्मरूपात्यन्ताभावप्रतियोगित्वेपि ब्रह्मनिष्ठात्यन्ताभावप्रतियोगित्वाभावादतिव्याप्तिः । किंच अज्ञानावरणेऽतिव्याप्तिः । किंचात्र किं प्रयोजकत्वं विवक्षितम् ? न ताव जनकत्वम् ब्रह्मत्वस्योपक्रमाद्यजनकत्वात् ततएव न घटकत्वमपि । नापि तह्यतिरेकव्याप्यव्यतिरेकप्रतियोगित्वम्, असम्भवप्रसङ्गात् । देवदत्ताज्ञानव्यतिरेकेपि यज्ञदत्तं प्रत्यपूर्वत्वस्य सत्त्वात् । किंच विषयगतत्वमित्येव सिद्धौ व्यर्थो व्यतिरेकोपन्यासः । प्रतिपिपादयिषायाश्च अभ्यासादावपि प्रयोजकत्वात्तदुत्तराशोव्यर्थः । किंच विषयत्वं न यत्किंचत्प्रति,  असम्भवादतिव्यप्तेर्वा । नाप्यज्ञान विषयत्वम्, आत्माश्रयात् । स्वविषयत्वविवक्षाया निर्विषयब्रह्मत्ववारणाय पूर्वप्रतीक वैयर्थ्यम् । तात्पर्यविषयगतत्वविवक्षायां च यत्किंचित्तात्पर्यविषयगतत्वात्प्रतिपिपाद विषायामतिव्याप्तयपरिहारः, तत्तात्पर्थविवक्षायामपि अहङ्कारतात्पर्यकवाक्यमूल भूतायां तत्यामतिव्याप्तिः । किंच ब्रह्मत्वम् स्वरूपमन्यद्वा ? नाद्यः, धर्मिता वच्छेदकत्वस्य तथासत्यसम्भवेन विशेषणवैय्यर्थ्यात् ; स्वस्मिन् स्वस्याभावेन विशेष्यभागेनापि तदवारणाच्च । अतिरिक्तत्वे मिथ्यात्वेन विषयनिष्ठात्यन्ता भावप्रतियोगित्वात् न च स्वरूपाभिन्नस्यैव ब्रह्मत्वस्य तदाश्रयत्वमेव तत्प्रयोजकत्वमिति वाच्यम्, एतादृशप्रयोजकत्वस्यैव लक्षणघटकत्वे असम्भवात् तृतीयलक्षणमप्यनुपपन्नम्, मीमांसकमतनैयायिकमतसिद्धभिन्नत्वे सतीत्यलम्, विशेषेत्यादिव्यर्थम् । नचाखण्डाभावे न वैयर्थ्यम्, एवमपि गौरवेण तस्य ज्ञान निवर्त्यतानवच्छेदकत्वात्, अज्ञानत्वस्य तदवच्छेदकत्वेनाङ्गीकारात् सर्वदापि यत्किंचिदर्यविशेषदर्सनसत्त्वात् विशेष्याप्रसिद्धिश्च । तदर्थविशेषदर्शनसमाया नाधारसंशयसामग्रीतदर्थाज्ञनमिति तत्तदज्ञानानामिदं लक्षणमिति चेन्न ; - एवमप्यज्ञानसामान्यलक्षणालाभात् । स्वस्य यो विषयः तद्विशेषदर्शनसमया नाधारसंशयसामग्री अज्ञानं स्वमिति लक्ष्यत्वाभिमतमज्ञानमेवोच्यत इति चेन्न ; -  एवमपि यस्यार्थस्य विशेषदर्शनं संशयो वा नास्ति तत्राव्याप्तेः 
नैयायिकाद्यभिमतविशेषादर्शनत्याभावाद्यात्मनो निर्विषयतया पूर्वप्रतीकवैय्यर्थ्यञ्च स्वमते भावरूपात्मज्ञानात्मकविशेषादर्शनस्य संशयजनकत्वाङ्गीकारे अभावरूप विशेषादर्शनस्याभावतया गौरवेण जनकत्वे प्रमाणाभावेन पूर्वप्रतीकवैयर्थ्येच । अभावात्मविशेषादरशनस्य जनकत्वं प्रमाणमस्ति चेत् तत एवोपपत्तेः भावरूप विशेषादर्शनस्य जनकत्वे प्रमाणाभावात् असम्भवापत्तेः । अत एव  स्वविरोधि ज्ञनस्य यो विषयस्यद्याप्यदर्शनसमयानाधारसंशयसामग्रीति विवक्षितम्, स्वशब्दश्च लश्यपर एव, विरोधित्वं च न निवर्तकत्वादि, अभावात्मकविशेषादर्शन निनर्तकासम्भवात् किन्तु स्वस्थितिसमयास्थितिकत्वमिति निरस्तम्, अखण्ड ब्रह्माज्ञाने अव्याप्तेश्च, तन्निवर्तकाखण्डार्थनिष्ठवेदान्तजन्य- ज्ञानविषयस्य निराश्रयस्य ब्रह्मणो व्याप्यलक्षणविशेषाभावात् । धर्मद्यतीन्द्रियाज्ञानाव्याप्तेश्च, शास्रजन्यस्यापि धर्मादिज्ञानस्य परोक्षतया स्वानिवर्तकत्वेन स्वस्थितिसमयास्थितिकत्वाभावात् ; अकण्डब्रह्मज्ञनस्यापि अखण्डाज्ञानं निवर्त्यैव वियदादिना सममखण्डाज्ञानाधीनसत्ता कधर्माद्यज्ञाननिवर्तकत्वेन स्वस्थितितमयास्थितिकत्वाभावात् । सत्त्वेपि तद्विषयी भूताखण्डब्रह्मणो व्याप्याभावाच्च । किंच पुरुषाज्ञानस्यैव पुरु,संशयसामग्रीत्वात्, तस्य च विशेषदर्शनसमयाधारत्वादव्याप्तिः । ननु करादिळक्षणविशेषा दर्शनमपि तत्र कारणम्, पुरुषाज्ञानमपि संशयान्तरविषयव्याप्यभूतपुरुषदर्शन समायानाधारमिति प्रकारेण सर्वत्र लक्षणमूह्यमिति चेत् ? परोक्षविशेषदर्शन स्थले निराश्रयब्रह्माज्ञाने चाव्याप्तेः । किंच - कारादिविशेषदर्शनात्तद््द्वितीयक्षण एव तदज्ञाननिवृत्तिः, नाद्यक्षण इति क्वाज्ञानस्य विशेषदर्शनसमयानाधारत्वम् । ननु विशेषदर्शनस्थितिसमयास्थितिकत्वं विवक्षितमिति चेन्न ; -  अदीन्द्रियधर्माद्यज्ञाने तथाप्यव्याप्तेः । धर्मिज्ञानकोटिस्मृत्यादावतिव्याप्तेश्च, ज्ञानद्वयस्य एकक्षणे स्थित्यभावात् । यत्र विशेषदर्शनं नास्ति तत्स्थलीयसंशयसामग्रीभूतधर्मिज्ञानादिव्यक्ता वतिव्याप्तिश्च न च कारणतावच्छेदकावच्छेदेन विशेषदर्शनसमयानाधारत्वं विवक्षितमिति वाच्यम्, सामान्यतो विशेषदर्शनसमायानाधारत्वस्याज्ञानेप्यभावात् । विशेषदर्शनस्थितिसमयास्थितिकत्वस्य तु कारणतावच्छेदकावच्छेदेन धर्मिज्ञानेपि सत्त्वात् ; विशेषाज्ञानत्वरूपकारणतावच्छेदकस्य ज्ञानघटितत्वात्, तस्या चेदानीं निरूप्यमाणत्वेनान्योन्याश्रयादिति दिक् । चतुर्थलक्षणमनुपपन्नम्, वृत्ति मत्त्वादिरूपधर्मस्याज्ञानत्वव्यापकत्वात्तदाश्रयत्वाद्धर्मिज्ञानादेस्तत्रातिव्याप्तेः । किञ्च प्रतिज्ञान्तरत्वव्यापकशब्दत्वरूपव्यतिरेकिधर्माश्रये संशयसामग्रीभूतविप्रतिपत्ति वाक्येऽतिव्याप्तिः, 
पर्यनुयोज्योपेक्षणत्वव्यापकाभावत्वरूपव्यतिरेकिधर्माश्रये संशय सामग्रीभूतविसेषादर्शनेऽतिव्याप्तिः । किञ्चाज्ञानत्वग्रहस्य निग्रहस्थानविभाजकोपाधि- व्यापकत्वग्रहाधीनत्वादज्ञानत्वग्रहाधीनत्वाच्च व्यापकत्वग्रहस्यान्योन्याश्रयः । किञ्च - ज्ञानाभावस्यैव निग्रहत्वेन भावरूपाज्ञानस्य निग्रहत्वाभावादसम्भवः न च लाघवाभ्दावरूपाज्ञानमेव । निग्रहः, विनिगमनाविरहादुभयमेववा, वादिवाक्यार्थस्य ज्ञातत्वेपि अपरोक्षज्ञानाभावेनाज्ञानस्यानिवृत्त्या निग्रहप्रसङ्कात् किंञ्च - भावरूपाज्ञानस्य यदि ज्ञानाभावत्वं नाङ्गीक्रियते, तदा ज्ञानाभावत्वं निग्रहसामान्यलक्षममिति त्वयोक्तत्वात्तादृशसामान्यलक्षणानाक्रान्तत्वाद्वादिवाक्यार्थ विषयकभावरूपाज्ञानं निग्रहस्थानविशेष इत्यसम्भव एव । भावत्त्वान्यपद वैय्यर्थ्यत्र्च । यदि चाङ्गीक्रियते, यदा अभावत्वमेवादाय विशेषादर्शन संशयप्रागभावादावतिव्याप्तिरिति । 
	अत्र नवीनः, अनाद्युपादानत्वे सति मिथ्यात्वमज्ञानत्वम् । मृदादावविद्या सम्बन्धादौ आत्मनि चातिव्याप्तिवारणाय विशेषणत्रयम् ।
	अनादित्वे सति स्वजन्यानपेक्षज्ञाननिकर्त्यत्वं वा अज्ञानत्वम् । स्मृत्यादिनिवर्त्यसंस्कारे ज्ञाने चातिव्याप्तिवारणायानादीति । आत्मन्यति व्याप्तिवारणाय उत्तरविशेषणम् । स्वजन्यानपेक्षत्वविशेषणाच्च नाविद्यासम्बन्धा दावतिव्याप्तिः । यदि च प्रागभावोऽङ्गीक्रियते तदा इच्छादिप्रागभावेऽतिव्याप्ति वारणाय भावत्वमपि विशेषणम् । तथाच तन्मते अनादिभावत्वे सति स्व जन्यानपेक्षज्ञाननिवर्त्यत्वं लक्षणम् । ज्ञानत्वेन ज्ञाननिवर्त्यत्वं वा लक्षणम् । संस्कारादावतिव्याप्तिवारणाय ज्ञानत्वेनेति । नचाविद्यासम्बन्धादावतिव्याप्तिः, तस्य ज्ञानानिवर्त्यत्वात्, अविद्यनिवृत्त्यैव तन्निवृत्तेः ।
	तत्र तावदाद्यं लक्षणमनुपपन्नम्, अनुत्पादितभ्रमाज्ञाने  अव्याप्तेः । न चोपादानत्वयोग्यत्वं विवीक्षतंमिति वाच्यम्, तस्य भ्रमोपादानत्वावच्छेदका वच्छिन्नत्वरूपत्वात् अज्ञानत्वस्यैवावच्छेदकत्वात्तद्रूपापरिचये योग्यताया ज्ञातु मशक्यत्वात्। न च लाघवान्निखिलप्रपञ्चोपादानं ब्रह्मगोचरमेकभेवाज्ञानमिति नाव्याप्तिरिति वाच्यम्, शुक्तिज्ञानेन शुक्त्यज्ञाननिवृत्तौ संसारनिवृत्त्यापत्तेः, अज्ञनस्यैकत्वात् । न च शुक्तिज्ञानेनावरणनिवृत्तिरेव नत्वज्ञाननिवृत्तिरिति वाच्यम् ; - ज्ञानेनाज्ञानं निवृत्तमित्यनुभवस्यावरणमात्रविपयत्वकल्यनायोगात् । अज्ञाननानात्वस्यैव वाच्यत्वात् । चरमसाक्षात्कारस्याप्यावरणमात्रनिवर्तकतया ततोप्यज्ञानानिवृत्तिप्रसङ्गात् । नापि द्वितीयलक्षणं 
युक्तम् । ब्रह्मण एवाज्ञान निवृत्तित्वात्तस्य च ज्ञानसाध्यात्वाभावाज््ज्ञानजन्यनिवृत्तिप्रतियोगित्वलक्षणज्ञाननिवर्त्यत्वासम्भवात् । ज्ञानसाध्यनिवृत्तिप्रतियोगित्वं विवक्षितम्, साध्यत्वं च क्षेमसाधारणं ब्रह्मात्मकनिवृत्तावप्युपपादितमिति चेन्न - अविद्यासम्बन्धादावतिव्याप्तेः । अविद्यानिवृत्तेरेवमपि स्वजन्यत्वाभावेन स्वजन्यानपेक्षत्वस्य सत्त्वात् । न च स्वजन्यत्वमपि स्वसाध्यत्वमेव विवक्षितमिति वाच्यम्, एचमप्यविद्या सम्बन्धादावतिव्याप्तेः । नहि ब्रह्मरूपाविद्यासम्बन्धनिवृत्तिः ब्रह्मरूपामेवाविद्यनिवृत्तिमपेक्षते, स्वस्य स्वापेक्षत्वायोमात् । नचाविद्यानिवृत्तित्वेनापेक्ष्यत्वम्, सम्बन्धनिवृत्तित्वेन तदपेक्षत्वं चेति वाच्यम्, - एवं सति तादृशनिवृत्तित्त्वं प्रति सम्बन्धवदविद्याया अपि प्रतियोगित्वादसम्भवापत्तेः । यथा चाविद्यानिवृत्तेर्न साध्यत्वसम्भवः तथोक्तमविद्यानिवृत्तिभङ्गे । अनयैव नीत्या ज्ञाननिवर्त्यत्व घटितलक्षणान्तरविरासो भाव्यः । एतेन अनाद्युपादानत्वे सति ज्ञाननिवर्त्त्यत्वमित्यन्यत्र यदुक्तं तदपि निरस्तम् । किंच किं ज्ञानशब्देन चैतन्यमुच्यते, उत निवृत्तिः ? नाद्यः ; - संस्कारस्य वृत्तिनिवर्त्त्यतया चैतन्यनिवर्त्त्यत्वाभावेन पूर्वलक्षणेऽनादिपदवैयर्थ्यात् । संस्कारनिवृत्तेरपि मिथ्यात्वेन चैतन्याधिष्ठानकत्वा त्तजन्यत्वमस्तीति  चेन्न, - तथा सति संस्कारस्यापि मिथ्यात्वेन चैतन्याधिष्ठानक तया तज्जन्यत्वात् , स्वजन्यानपेक्षत्वविशेषणेनैव तद्व्यावृत्तिसिद्धौ अनादिपद वैयर्थ्यात् । उक्तलक्षणे च संस्कारनिवृत्तेश्चित्त्वेनैवाधिष्ठानभूतचिन्निवृर्त्त्यत्वात् संस्कारेऽतिव्याप्तिश्च । न च संस्कारनिवृत्तौ सत्त्वेनैव हेतुत्वम्, अविद्या निवृत्तौ तु ज्ञानत्वेनैवेति वाच्यम् सत्त्वचित्त्वयोर्ब्रह्मस्वरूपतया विवक्षित व्यवस्थानुपपत्तेः । द्वितीयः, - वृत्तेरविद्यानिवृत्तिप्रतिबन्धकावरणनिवर्तकत्वं चैतन्यस्य त्वज्ञाननिवर्तकत्वमिति मते असम्भवात् । आवरणेऽतिव्याप्तिश्च । मतान्तरेपि किमेकाज्ञानपक्ष इदं लक्षणम्, उत नानाज्ञानपक्षे ? आद्ये घटादि ज्ञानानामज्ञाननिवर्तक्तवाभावेनावरणनिवर्तकत्वादा- वरणनिवृत्तेरज्ञाननिवृत्त्यनपेक्षतयाऽज्ञानावरणयोस्सहैव निवृत्तिस्स्यादित्यावरणेऽति- व्याप्तिः । द्वितीये तु थद्विषयकाज्ञानं समानविषयकज्ञानस्यानुदयान्न निवृत्तम्, किन्तु अखण्डसाक्षात्कारेणाखण्डाज्ञाने निवृत्ते तन्निवृत्त्यैव निवर्तत तत्राच्याप्तिः । न च तस्याप्यना दित्वेनाखण्डाज्ञानानुपादानकत्वेन तन्निवृत्तिमनपेक्ष्याखण्डाज्ञानेन सहैव तन्निवृत्तिरिति वाच्यम्, तथा सत्यावरणस्याप्यजन्यतया अखण्डाज्ञाननिवृत्त्यनपेक्ष निवृत्तित्वेन तत्रातिव्याप्तेः । यदि च तस्य तादधीन्यात्तन्निवृत्त्यधीननिवृत्तिकत्वम्, तथा सति कृतस्नस्याप्यखण्डाज्ञानाधीनतया 
तन्निवृत्त्यधीननिवृत्तिकत्वमेवेत्यव्याप्ति रेव । अखण्डाज्ञानेन ब्रह्मस्वरूपावरणाभावे आध्यास एव न स्यादिति कृत्स्नस्या प्यखण्डाज्ञानाधीनत्वमनिवार्यमेव । किंच - तत्तत्स्वरूपस्याननुगतरूपेण निवर्तकत्व मते असम्भवः । मतान्तरेपि परोक्षवृत्तेरनिवर्तकत्वात् ज्ञानत्वस्य निवर्तकता वच्छेदकत्वाभावादसम्भव एव । नचापरोक्षत्वं विवक्षितमिति वाच्यम्, चन्द्रा परोक्षे सत्यपि कश्चन्द्र इति प्रश्नानुसारेण चन्द्राज्ञानानिवृत्तेस्त्वयैवाङ्गीकारात् नचापरोक्षवधारणत्वं विवक्षितमिति वाच्यम्, चन्द्रज्ञानस्यैव तादृशत्वात् । यथा च एककोटिकज्ञानस्यानवधारणत्वासम्भवस्तथोक्तं प्राक्
	यच्चोक्तमन्यत्रैव - ज्ञानत्वेन ज्ञाननिवर्त्यत्वमज्ञानत्वम् ; ज्ञानत्वेन चित्सा मान्यरूपेण यत् स्वजन्यं तदनपेक्ष्यं सत् तेनैष रूपेण यत् ज्ञानं निवर्तयति तद ज्ञानमित्यर्थः । आवरणनिवर्तकसाक्षात्काररूपवृत्त्यपेक्षणेनासम्भवपरिहाराय ज्ञानत्वेन जनकत्वं विवक्षितम् ; "तथा विद्वान्नामरूपाद्विमुक्तः" इत्यादिशास्रात् कार्यस्यापि ज्ञाननिवर्त्यत्वसिद्धेस्तत्रातिव्याप्तिपरिहाराय स्वजन्यानपेक्षेतिः ज्ञानं ह्यविद्यानिवृत्तिसहकृतमेव कार्ये निवर्तयति, नतु साक्षात्, तदनिवर्तकेदमित्यादि ज्ञाने सत्यपि कार्यस्यानिवृत्तेः ; ननु अविद्यनिवर्तकं युगपदेव तदुभयं ज्ञानं निवर्तयत्विति चेन्न, - केवलज्ञानस्य कार्यनिवृत्त्युपस्थितिं विना अनुत्पादितभ्रमा ज्ञाननिवर्तकतया वलृप्तस्य,अन्यस्यापि तथाविधस्य तावन्मात्रतया कार्य निवृत्तिहेतुत्वे प्रमाणाभावात्; गौरवाच्च ; कार्यनिवृत्तेरन्यथाप्युपपत्तेः ; नचैव कार्यनिवृत्तौ ज्ञानं हेतुरेव मास्त्विति वाच्यम्, उक्तश्रुतिविरोधात् ; शुक्तिज्ञाना द्रजतादिभ्रमनिवृत्त्यनुभावाच्च ; अज्ञानस्यापि मिथ्यात्वेनैव ज्ञाननिवर्त्यत्वात्त तकार्यमपि मिथ्याभूतं ज्ञाननिवर्त्यमेव; तरमादविद्यानिवृत्तिसहकृतमेव ज्ञानं तत्कार्ये निवर्तयतीति न तत्रातिव्याप्तिः ; स्मृतिनिवर्त्यसंस्कारेऽतिव्याप्तिपरिहाराय ज्ञानत्वेन निवर्तकता विवक्षिता ; स्वपदन्तु जनकविशेषं स्पष्टयति ; इति । तन्न पूर्वोक्तदोषानतिवृत्तेः ।
	किञ्च - अविद्यानिवर्तकं ज्ञाने युगपदेवाविद्यातत्कार्ये निवर्तयतीति अविद्यावरणऽतिव्याप्तिः ।
	यदुक्तं 'केवलज्ञानस्ये' त्यादि ; तन्न ; कार्याभावस्थले ज्ञानस्याज्ञानमात्रनि- वर्तकत्वेपि यत्र कार्यमस्ति तत्र युगपदेवोभयनिवर्तकत्वसम्भवात् । न च ज्ञानस्य कार्यनिवृत्तिहेतुत्वे मानाभावः, "तथा विद्वान्नामरूपाद्विमुक्त" इत्यादेरेव मानत्वात् । नचोभयत्र साक्षात्कारणत्वकल्पने गौरवात्, अविद्यानिवृत्तावेव साक्षात्कारणत्वं - तन्निवृत्तिद्वारैव 
तत्कार्यनिवृत्तौ कारणत्वमिति वाच्यम्, - ज्ञानस्या विद्यानिवृत्तावव्यवधानेन कारणत्वं - तद््द्वारा कार्यनिवृत्तौ कारणत्वम् । अविद्या निवृत्तेश्च कार्यनिवृत्तौ कारणत्वमिति कल्पनापेक्षया एकस्यैव ज्ञानस्योभयत्र कारणत्वकल्पने लाघवादिति ।
	यदपि स्वसमानविषयज्ञानप्राककालध्यापिसत्ताकत्वे सति तन्निवर्त्त्यत्वम्, स्व समानविषयज्ञानासहकृतसामग्र्ययोग्यध्वंसप्रतियोगित्वं वा, ज्ञानातिरिक्तागन्तुकदृष्ट कारणायोग्यध्वंसप्रतियोगित्वे वा, जन्यज्ञानाजन्यध्वंसप्रतियोगिवृत्तिबाह्यावृत्तिजाति मदन्यत्वे सति स्वसभानविषयज्ञाननिवर्त्यत्वं वा अज्ञानलक्षणम् नचाचिद्यासम्बन्धा दावतिव्याप्तिः, तस्य निर्विषयत्वात्, अविद्यानिवृत्तिरूपदृष्टकारणयोग्यध्वंस प्रतियोगित्वाच्चेति द्रष्टव्यमिति । तत्राद्यलक्षणमनुपपन्नम्, पूर्वज्ञानसत्ता हि ब्रह्मस्वरूपमेव, तच्चोत्तरज्ञानप्राक्कालव्यापकमेव । ज्ञाननिवर्त्यत्वदूषणञ्च पूर्वयद््द्रष्टव्यम् । उभयत्र ज्ञानपदवैग्यर्थ्यञ्च द्वितीयलक्षणेपि तत्त्वज्ञाननिवर्त्त्यभ्रमेऽतिव्याप्तिः, उभयोरप्यधिष्ठानविषयत्वेन समानविषयत्वात् । न च यावतस्वविषय विषयत्वं विवक्षितमिति वाच्यम्, यादृशघटाद्यज्ञानं स्वसमानविषयकज्ञाना नुप्यत्तेश्चरमसाक्षात्कारेणैव निवृत्तं तत्र यावतस्वविषयकज्ञानाभाविनाव्याप्तेः, आज्ञानस्यावच्छिन्नविषयतयाऽखण्डब्रह्मज्ञाना- पेक्षया भिन्नविषयत्वात् । प्रतियोगिनो ध्वंसहेतुत्वात्सर्वस्यापि ज्ञानस्य स्वनिवर्त्त्यत्वात्तत्रातिव्याप्तिः । अविद्यानिवृत्त्यैव तदितरनिवृत्तिः, ज्ञानन्त्वविद्यानिवृत्तावन्यथासिद्धमिति मते स्वसमानविषयक ज्ञानासहकृताविद्या- निवृत्तिरूपसामग्रीयोग्यब्रह्मात्मकध्वंसप्रतियोगित्वाद््ब्रह्माज्ञाने अव्याप्तिः । असहकृतेति तदसहकारकत्वं न विवक्षितम्, किन्तु तदनपेक्षत्वमात्रम्, अत्र चाविद्यानिवृत्तिघटिता सामग्री तद्धेतुभूततादृशज्ञानापेक्षैवेति चेत् ? तर्हि इच्छा प्रयत्नादिष्षतिव्याप्तिः, इच्छादेस्स्वनिवृत्तिहेतोर्ज्ञानापेक्षत्वात् । तृतीयलक्षणेपि अविद्यानिवृत्तेर्ब्रह्मस्वरूपतया आगन्तुकत्वाभावादविद्यसम्बन्धेऽतिव्याप्तिः । आगन्तुकशब्देन क्षेमसाधांरणसाध्यत्व- विवक्षायामप्यविद्यानिवृत्तेर्ब्रह्मस्वरूपतया ब्रह्मस्वरूपाभिन्नसम्बन्धनिवृत्तावनपेक्षयत्वा- दतिव्याप्ति: अविद्यानिवृत्तित्वसम्बन्ध निवृत्तित्वाकारभेदेनापेक्ष्यत्वपेक्षकत्वासम्भवेपि  अविद्यानिवृत्तेर्ब्रह्मरूपाया ज्ञानाति रिक्तत्वाभावात्तत्रैवातिध्याप्तिः ज्ञानपदेन वृत्तिविवक्षायामपि तादृशसामग्रीयोग्य ब्रह्मात्मकध्वंसप्रतियोमित्वमविद्या- सम्बन्धवदविद्यायामप्यस्तीत्यसम्भवः । किञ्च त्रै धर्णिकस्य भाषाप्रबन्धजन्यज्ञानेन तजन्यदुरितापूर्वेण प्रतिबन्धादेवाज्ञानं न निवर्तत इति त्वयोक्तत्वाद््दुःखप्रागभावादेः प्रायश्चित्तादिसाध्यत्वबद्भाषाजन्यदुरिता 
पूर्वसाध्यत्वमज्ञानस्याप्यस्यीत्यसम्भवः । चतुर्थलक्षणेपि ज्ञानमात्रंऽतिव्याप्तिः, सर्वज्ञानस्यापि जन्यज्ञानजन्यत्वंसप्रतियोगित्वात्, स्वसमानविषयस्वस्वरूपज्ञाननिवर्त्यत्वाच्च । भ्रान्तिपरिणामित्वमज्ञानत्वमित्यपि न, अन्तःकरणेऽतिव्याप्तेः । प्रातिभासिकविषयज्ञानपरिणामित्वविवक्षायामपि अन्तःकरणेऽतिव्याप्तिः, प्रातिभासिकविपयपरोक्षवृत्तिपरिणामवत्त्वात् । न च प्रातिभासिकविषया परोक्षवृत्तिरूपपरिणामवत्त्वं प्रातिभासिकपरिणामवत्त्वं वा विवक्षितमिति वाच्यम् मूलाज्ञाने अनुत्पादितभ्रमाज्ञाने चाव्याप्तेः । अविद्यातिरिक्तदोषजन्यत्वस्य प्रातिभासिकलक्षणत्वोक्त्या अन्योन्याश्रयाच्च । द्वितीयादिषु सर्वेष्वपि लक्षणेषु अविद्याध्वंसस्व प्रातिभासिकत्वव्यावहारिकत्वपारमार्थिकत्वपञ्चमप्राकारस्वसम्भवस्यान्यत्रोपपादितत्वात् अविद्याया निवृत्तिप्रतियोगित्वाभावेनासम्भव एव दोषः ।
	इति श्रीवाधूलकुलतिलकश्रीनिवासाचार्यपादसेवासमधिगतपरावरत- त्त्वयाथात्म्येन तदेकदैवतेन तच्चरणपरिचरणपरायणेन तत्प्रसादलब्ध महाचार्यापरनामधेयेन रामानुजदासेन विरचितायां शतदूषणीव्याख्यायां चण्डमारुताख्यायां अविद्यास्वरूपानुपपत्तिर्नाम एकचत्वारिंश स्खन्धः ।

वाद 42.
विशदयतु नस्तत्त्वं श्रुत्यन्तवृन्ददरीशय 
श्रुतिसहचरी वेदान्ताचार्यसूक्तिरशेषतः ।
मनसि कृतयत्तात्पर्याणां दुरत्ययपद्धतिं
त्यजति भगवन्माया स्वायत्तविश्वजनापि नः ।।
व्यामोहयंस्त्रिगुणया निजमाययाऽन्यान्
यत्प्रीतिभारपटलप्रतिरुद्धदृष्टिः ।
ईशो न पश्यति यदङ्घ्रिजुषामघार्ळी
तं श्रीनिवासगुरुमाश्रयतोज्झितान्याः ।।
	य एक इति । अनेन स्वमते त्रिगुणात्मिका प्रकृतिर्माया, कर्म मिथ्या नं वा अविद्या, इति मायाविद्याविभागः ; ब्रह्मणो निर्दोषत्वम्, जीवस्य तु विद्यया सदोषत्वं चोषपद्यते ; परमते तु तन्न सम्भवतीति सूच्यते । अत्र "दैवी ह्येषा गुणमयी" इत्यादिवचनार्थोऽनुसंहितः . येत्वि ति । 
अवि द्याश्र्यत्वे सदोषत्वप्रसङ्गात् ब्रह्मणो नाविद्या, किन्तु मायैव, सा चैन्द्रजालि  कादिष्विव न दोष इत्याहः ; तत्र तस्या अविद्यमोहनीयपपदर्शनरूपव्यामोहादि तुत्वेनाविद्यात्वं पर्यवस्यति; ततश्च तत्र मायाशब्द उपचारमात्रमिति न मायाशब्दप्रयोगमात्रात् ब्रह्मणो निर्दोषत्वसिद्धिरिति भावः ।  मायो ति ब्रह्मजीवयोर्निर्दोषत्वसदोषत्वनिर्वाहकत्वेनाभिमतयोर्मायाविद्ययोः को विशेष इत्यर्थः । परे ति । मायावित्त्वेनाभिमतब्रह्मापेक्षया परः जीवः, अविद्यश्रय नाभिमतो जीवः स्वशब्दार्थः, ऐन्द्रजालिकव्यामुग्धयोस्तरथैव दर्शनादिति भावः । अन्यत्र तथा वैषम्यसत्त्वेपि प्रकृते तन्निराकर्तु विकल्पयति । किमि ति किं ब्रह्म परान् दृष्ट्वा व्यामोहयति, उतादृष्ट्वेत्यर्थः । नही ति । इच्छया ज्ञानपूर्वकत्वनियमात्परव्यामोहनेच्छा परज्ञानपूर्वीकैवेति भावः । परव्यामोहने च्छुत्वाभावेपि परव्यामोहकारित्वादेव मायावित्त्वं ब्रह्मणः, तथाच न पर ज्ञानावश्यम्भाव इत्यत्राह - मायावी ति । अन्यथे ति । न च व्यामोह हेतुत्वं मायावित्वम्, न च तन्मन्त्रादाविति वाच्यम्, मणिमन्त्राद्याश्रयभूतलाकाशा देरपि मायावित्त्वापत्तेरिति भावः । स्वाभाविकत्वे ति । उपाध्यान्तराप्रयुक्तत्वादिति भावः । ब्रह्माज्ञाने ति । अज्ञानस्य स्वाश्रयं प्रत्येव मिथ्याभूतापरदर्शनहेतुत्वादिति भावः । तथासती ति । ब्रह्मणेः निर्दोषत्वसिद्धये हि मायाकल्पनम् मायाङ्गीकारेपि परदर्शनार्थमज्ञानस्यावश्यक्तवे निर्दोषत्वस्य भग्नत्वात्तत एक सर्वकार्योपपत्तेश्च न माया  कल्पनीयेत्यर्थः । परेष्वि ति । ऐन्द्रजालेकादी तथा दर्शनादिति भावः । धर्मिग्राहके ति । श्रुत्या हि मायासिद्धिः, श्रुतिश्व इन्द्रो "मायाभिः पुरुरूपः" इत्यादिका मायया नानात्वदर्शनमाहेत्यर्थः । दुर्वारत्वा दिति । स्वव्यामोहहेतुत्वयोगादिति भावः । विपरिते ते सत्य तया मिथ्यार्थप्रतिभासहेतुरविद्येत्यर्थः । तथासती ति । ततश्च तेषामपि बाध्यत्वप्रसङ्गात् बाध्यवाधकव्यवस्था न स्यादिति भावः । भवदभिमते ति । यद्यपि व्यधिकरणप्रकारकत्वाभावान्न भ्रमत्वप्रसङ्गः, तथाप्यनिर्वचनीयविषयत्वमेव भ्रमत्वमिति स्वमतानुसारेणेदमुक्तम् । नही ति । ईश्वरज्ञानस्य साक्षा त्काररूपत्वादित्यर्थः । किमिद मिति । किं मद्भूमसिद्धत्वादिदं मिथ्येति जानाति, उत परभ्रमसिद्धत्वादिदं मिथ्येति, उत भ्रमसिद्धत्वमगृहीत्वा मिथ्यात्वमात्रं जानातीत्यर्थः । परभ्रमसिद्धतये ति । मिथ्यात्वेनेत्यनुषङ्घः । पूर्ववाक्ये इहच जानातीति शेषः । मिथ्यात्वेन परदर्शने नाविद्यास्वीकार इति शङ्कते - परानपी ति स्वस्वभ्रमसिद्धतयैव परेषां दर्शने नानवस्थेत्यत्राह - तेषामेवे ति । भ्रम सिद्धत्वे ति । स्वपरौदासीन्येन भ्रमसिद्धत्वमात्रं ज्ञायतामिति चेन्न ; - एवमपि भ्रमस्य स्वकीयत्वे ब्रह्मणोऽज्ञत्वप्रसंगः, परकीयत्वे च तदीयत्वेनाज्ञाने असर्वज्ञत्वप्रसंगः, तदीयत्वेन ज्ञाने च प्रागुक्त 
एव दोषः । स्वत्यन्ताभावे ति । आदिशब्देन प्रतिपन्नोपाधौ निषेधप्रतियोगित्वं विवक्षितम् । परेषा मिति । एतेन स्वात्यन्ताभावसमानाधिकरणत्वं मिथ्यात्वमिति सूचितम् । ननु प्रतिबिम्ब चित्रादिषु व्यामोहनकार्याभावान्न तदर्थे प्रवर्तन्ते, इह व्यामोहलक्षणकार्यसद्भावा त्प्रवृत्तिस्स्यादिति चेन्न ; - भेदमिथ्यात्वे ज्ञाते अनिर्वचनीयस्वप्रतियोनिकभेदाश्रय तया ज्ञायमानत्वेन परव्यामोहनार्थे प्रवृत्त्ययोगात् । मनीषिणा मिति ज्ञातृ ज्ञेयसम्बन्धे षष्ठी । मनीषिभिरुम्मततया ज्ञायेतेत्यर्थः तथापी ति । ब्रह्मणोऽनर्याः वहो दोष एवास्माकं परिजिहीर्षित इति भावः । नापुरुषार्थतये ति । शोकाद्य हेतुत्वादिति भावः । परदर्शनस्य भ्रान्तिरूपस्य शोकहेतुत्वं स्यादित्यत्राह - स्वप्ने ति । अन्यथे ति । अनिष्टहेतुर्दोषः - इष्टहेतुर्गुण इति गुणदोषविभागः, यदिचा निष्टमनन्तर्भाव्यैष यत्किंचिद्धेतुत्वमात्रेण दोषत्वं स्यात्, तदा हेतुमात्रं दोष एवस्यान्न् गुणः ; यदि च गुणोऽवश्यं वाच्यः तदा हेतुमात्रं गुण इति दोषो न स्यात्, गुणदोषयोः परस्परप्रतिकोटित्वात् ; ततश्च गुणदोषविभागो न स्यादित्यर्थः । यद्यपुरुषार्थपर्यपपसानं दोषत्वे आवश्यकम्, तर्हि लाघवात्तदेव दोषत्वप्रयोजकं स्यात्, न भ्रमहेतुत्वमपि, तथा च लीलारसहेतुतया ब्रह्मणो माया गुण एवास्तविति शंकते माभू दिति । ब्रह्ममाये ति । सर्वज्ञस्सर्वशक्तिरीश्ररस्स् प्रयोजनपर्यवसाथिन्या मायायाः परैरुच्छेदं न सहेतेति अन्यैस्तदुच्छेदोशक्य इत्यर्थः । नित्यैव माया अपरमार्थभूता इति द्वितीयपक्षं दूषयति - नापि द्वितीय इति । बाधितापि माया बाधितानुवृत्तिवशन्नित्यमनुवर्तते, अतां नित्या अपरमार्थ भूता च, इति शंकते - बाधितापी ति निर्वक्ष्यसी ति वहेर्लृट् । ब्रह्मणोपी ति । ज्ञाननिवर्त्त्यत्वाभावेपि मिथ्यात्वे ब्रह्मणोपि किं न स्यात्, अविशेषादिति भावः । अबाधा दिति । प्रपञ्चवद््ब्रह्मणोऽनिषिद्धत्वादित्यर्थः । तत्रापी ति । सर्वे शून्यमित्यादिवाक्यस्य सुवचत्वादित्यर्थः । प्रमाणतो निषिद्धं मिथ्या, अनिषिद्धं सत्यम्, ब्रह्म च न प्रपंचवत्प्रमाणतो निषिद्धभित्यत्राह - प्रमाणो ति । उभयो र्नित्यत्वे उभयनिषेधस्यापि प्रामाण्यमप्रामाण्यं वा स्यात्, अविश्षादिति भावः । ननु मायायाः ब्रह्मरूपाभावप्रतियोगित्वात्तन्निषेधः, ब्रह्मणश्चाभावप्रतियोगित्वाभावान्न ब्रह्मनिषेधः प्रमाणमिति चेन्न ; - मायाया अपि ब्रह्माभावत्वावश्यम्भावात्,अविशेषात्, त्वयाप्यविद्यापा ब्रह्माभावत्वाङ्गीकारात् । नन्वस्माकं कल्पितसिद्ध्यधीनामायाया अभावप्रतियोगित्वसिद्धिरिति येत् ? किमतः, एवमप्यभावप्रतियोगित्वास्यानपायात् । अकल्पिताभावप्रतियोगिनिषेधः प्रमाणमिति चेत् ? अकल्पितत्वं यदि नित्यत्वम् , तन्मायाया अप्यस्ति ; यदि सत्यत्वम्, तदा तद्यद्यबाधितत्वं तत्र 
ब्रह्मणोपि, केनचिद्धाधादित्युक्तत्वात् ; ज्ञानानिवर्त्यत्वं मायाया अपि सिद्धमिति षिपरीतदर्शनहेतुरविद्येति पक्षाभिप्रायेणोक्तम् । अपुरुषार्थापरमार्थदर्शनहेतुरवि द्येत्यत्रतु मायाया अपारमार्थ्याज्ञानाद््ब्रह्मणोऽसर्वज्ञत्वप्रसङ्ग इति ।।
	इति श्रीवाधूलकुलतिलकश्रीनिवासाचार्यपादसेवासमधिगतपरावरत्त्वायाथात्म्येन तदेकदेवतेन तच्चरणपरिचरणपरायणेन तत्प्रसादलब्ध महाचार्यापरनामधेयेन रामानुजदासेन विरचितांया शतदूषणीव्याख्यायां चण्डमारुताख्यायां मायाविद्याविभागवादभङ्गो ।। द्विचत्वारिंशस्स्कन्धः ।। 42 ।।

वाद 43
	वादार्थे संगृहणन्मङ्गलमाचरति - अनन्याना मिति । अत्र च स्वमतोपन्यासेन वादप्रतिपाद्यभूतमतान्तरनिरसनमर्थात्सिद्ध्यति । अद्वैतज्ञानस्याविद्या निवर्तकत्वानङ्गीकारे अनिर्मोक्षप्रसङ्ग इत्याशङ्कां निराकर्तुमुपोद््धातरीत्या स्वमत मुपन्यस्यति - प्रतिष्ठित इति तद्धी ति नन्वद्वैतज्ञानादेव ब्रह्माज्ञाननिवृत्ति रित्युक्तत्वात्कथं निर्विषयत्वविक्ल्प इति चेन्न; - पर्युदासलक्षणया द्वैतज्ञानादन्य दद्वैतज्ञानमिति विवक्षोपपत्तेः । पर्युदासे च नञिवयुक्तन्यायेन ज्ञानत्वेनाद्वैतज्ञान सदृशं ज्ञानान्तरमेव लक्ष्यते । यथोक्तं वार्तिके - नञिवयुक्तमन्यसदृशाधिकरणे तथाह्यार्थगंति" रिति । अत्र भाष्यम - नञ््युक्तमिवयुक्तञ्च कार्यमन्यस्मिस्तत्मदृशे विज्ञायते, तथा ह्यर्थे गम्यते - अब्राह्मणमानयेत्युक्ते ब्राह्मणसदृशः क्षत्रिय आनीयते, नासौ लोष्ठमानीय कृतीभवति" इति । निवर्तकज्ञानस्य ब्रह्मस्वरूपातिरिक्तत्वाङ्गीकारे तस्य वृत्तिरूपत्वलाभाद्रदृत्तेश्च सविषयत्वात् निर्विषयत्वाङ्गीकारे प्यपसिद्धान्तोपीत्याह - वृत्तिरूपंही ति । उत्तरत्रे ति ननु पर्युदासविवक्षायां कथं तदेवाविद्यशबलमित्यादिकोट्यन्तरादयः । मैवंम्, द्वैतशब्दस्याविद्याकार्थपरत्वविवक्षायां द्वैतमात्रविषयत्वविवक्षायां वा द्वितीयपक्षोत्थानात् । द्वयोर्भावः - द्विता, द्वितैव द्वैतम्, द्वैतप्रकारकमवधारणं द्वैतज्ञानम् अस्ति द्वयं ब्रह्मव्यतिरिक्तं सत्यमेवेति ज्ञानं तदन्यज्ञानम्, सजातीयपर्युदासात्प्रपञ्चविषयक मज्ञानमिति लभ्यते, ततश्च ब्रह्मव्यतिरिक्तं तस्यमेवेति ज्ञानतिरिक्तं यत्प्रपञ्च स्वरूपमात्रविषयकं ज्ञानम्, तत् तृतीयकोटिः, यञ्च प्रपञ्चमिथ्यात्वविषयकं सा चतुर्थकोटिः, एतदर्थविवक्षयैव पञ्चमकोट्युत्थितिः । अन्यदिति ब्रह्मगता द्वितीयत्वादिकमित्यर्थः । गत्यन्तराभावादद्वैतज्ञानशब्दार्थत्वाभावेपि पञ्चमकोट्युत्थितिः । यद्वा अद्वैतज्ञानमित्यत्र समासान्तर्गतायाष्षष्ठ्यास्सम्बन्धसामान्यपरत्व विवक्षया 
सविषयत्वनिर्विषयत्यविकल्पः तत एवोत्तरत्र तद्यतिरिक्तमित्यादि कोट््युत्थितिः । ननु समानविषयत्वेऽप्यध्यासानुपयोग्यधिष्ठानज्ञानं निवर्तकम्, अध्यासोपयोग्यधिष्ठानज्ञानन्तु न निवर्तकम्, इदमिति ज्ञानस्य शुक्तिरिति ज्ञानस्य च समानविषयत्वेपि तत एव निवर्तकत्वानिवर्तकत्वयोर्दर्शनादिति शङ्कते - ननु स्वरूपेति।
	दत्तोत्तरत्वा दिति । उभयोरपि यथावस्थिते त्यादिनेति शेषः । दृष्टान्तेपि निवर्तकत्वानिवर्तकत्वयोर्विषयभेद एव प्रयोजक इत्याहनही  ति । साधारणाकारे ति -शुक्त्यसाधारणत्वेनागृहीतधर्मो विवक्षितः, तेन "इदन्त्वस्य तत्तद्यक्तिपर्यवसिततया न केवलान्वयित्व" मिति जिज्ञासानुपपत्तिवादो केन न विरोधः । ननु इदंशुक्तिज्ञानयोरप्यन्तसमानविषयकत्वमेव, तत्र च निवर्तकत्वानिवर्तकत्वे उक्तप्रयोजकभ्याभेवेत्याशङ्क्याध्यासोपयोगानुपयोगावेव विषयवैलक्षण्याभावे न सम्भवत इत्याह - अन्यथे ति । ब्रह्मस्वरूपं विषय इत्यत्र किं ब्रह्मस्वरूपमात्रं विषयः, उतानन्दत्वादिविशिष्टब्रह्मस्वरूपमिति विकल्पं हृदि निधायाद्यः पक्षो निरस्तः । इदानीं द्वितीयमाशङ्क्य निराकरोति - न चे ति । न तत्यैवे ति । वसुधारन्ध्रभ्रमस्थले वसुधारन्ध्रभ्रमस्य स्वविषयाचाधकत्वात् सर्पभ्रमनिदृत्त्यभाववदधिकाकारविशिष्टब्रह्मज्ञानस्य स्वविषयाबाधकत्वात् स्वस्य च भ्रमरूपत्वात्सर्वभ्रमानिवृत्तिप्रसङ्गादित्यर्थः । बाधकज्ञानविषये ति । अध्यास सहप्रकाशातिरिक्तो ह्यधिष्ठानप्रकायोऽध्यासनिवर्तकस्स्यात्, तस्मादद्वितीयत्वरूपाधि काकारविशिष्टविषयतया प्रपञ्चानिवर्तकत्वपि तदाकाराध्याससहाधिष्ठानस्वरुप प्रकाशातिरिक्तताद्विरुद्धाकारप्रकाशाभावेन तस्याकारस्य बाध्यत्वासिद्धेरित्यर्थः परिहृतत्वा दिति । परिहृतप्रायत्वादित्पर्थः । यथावस्थितेत्यत्रेति शेषः । व्याघाताञ्चे ति साक्षिणोविद्याभासकत्वान्न तद्वाधकत्वमिति स्ववचनेन व्याघातादित्यर्थः । स्वरूपरूपप्रकाशस्य तदतिरिक्तप्रकाशस्य च प्रकाश्यभेदा भावेपि देवदत्तविषयकाभिज्ञाप्रत्यभिज्ञयोरतत्त्वभ्रगनिवर्तकत्वतदभाववदविद्यानिवर्तकत्वतदभावावृपपद्येते, इति शङ्कते - अस्तु तर्ही ति । दत्तोत्तरत्वा दिति । पूर्ववदेव शेषः । अभिज्ञाप्रत्यभिज्ञयोरपि भिन्नविषयत्वमेवेति भावः । नन्द भिज्ञाप्रत्यभिज्ञयोर्न विषयभेदः, स्वरूपमात्रविषयत्वात्, सोयं देवदत्त इति वाक्यस्याखण्डार्थत्वव्यवस्थापनेन तत्समानविषयप्रत्यभिज्ञाया अपि स्वरूपमात्रविष यत्वावश्यम्भावात्, इत्यभिप्रायेण शङ्कते तत्रैतत्स्या दिति । असा विति । अत्र देवदत्तत्वं न विषयः, किन्त्वन्य एवेति विवक्षितम् । दत्तोत्तरत्वा दिति पूर्ववदेव शेषः । अखण्डर्थत्वञ्च 
निरस्तमेवेति भावः । गत्यन्तराभावात् पूर्वदूषितामेव प्रकाश्याकारभेदशङ्कां पुनरुत्थाप्य परिहरति - तत्रे ति । प्रकाश्याकारभेदाभावेपि सविषयत्वतदभावभ्यां वृत्तित्वतद्भिन्नत्वाभ्यां च वैषम्यात् तत् एव निवर्तकत्वानिवर्तकत्वे उपपद्येते, नहि विषयभेदादेव निवर्तकत्वानिवर्त कत्वे नियते, तथासति श्वैत्याप्रत्यक्षानुमित्योश्शङ्खपीतभ्रमनिवर्थकत्व तदभावव्यवस्थानुपपत्तेरिति शङ्कते प्रकाशे ति । श्वैत्यप्रत्यक्षस्यापि वोरोधिविषयप्रत्यक्षत्वेनैव निवर्तकत्वम्, नतु प्रत्यक्षत्वमात्रेण, अतिप्रसङ्गादिति परिहरति किंतत इति । वृत्तित्वादीत्यादित्याशब्देन सविषयत्वं गृह्यते । तथासतीति । प्रकाशपदं वृत्तिपदञ्च भावप्रधानम्। अदिशब्देन सविषय गृह्यते । विरोधि विधयप्रकाशत्वातिरिक्तो वृत्तित्वाद्याकारो यस्य तद्वाध्यत्वेनेत्यर्थः । विरोधि साक्षात्कारत्वेन ज्ञाननिवर्त्यत्वस्य मिथ्यात्वाप्रयोजकतयाङ्गीकारादिति भावः । एतेनेति 
भ्रान्तित्वादध्याससहाधिष्ठानस्वरूपप्रकाशःतिरिक्तप्रकाशाभावात्स्वस्य स्वविषयार्थ- बाधकत्वे व्याघाताच्चेत्यर्थः । "एतेने" त्येतदेव विवृणोति - साक्षी ति । ननु कथमुपकारकत्वप्रसङ्गः, नहि साक्षिप्रत्यक्षस्याविद्याविषयत्वादेव भ्रमोपकारकत्वम्, किन्तु अविद्यायास्साक्ष्यधीनसिद्धिकत्वात्, प्रपञ्चभ्रमस्य च तदुपादानत्वात्, निवर्तकत्वाभिमतवृत्तेश्चाविद्यास्वरूपसाधकत्वाभावादिति चेन्न ; - भ्रमोपकारकपदेन भ्रमानिवर्तकत्वस्य विवक्षितत्वात् अन्यथे ति । अविद्याविषयवृत्तेरविद्यानिवर्तकत्वे । तद््भ्रमरूपत्वा दिति । भ्रममात्ररूपत्वात् अधिष्ठानाविषयत्वादित्यर्थः । अधिष्ठानविषयकज्ञानस्यैव निवर्तकत्वादधिष्ठाना विषयकस्यास्य निवर्तकत्वसम्भावनापि नास्तीति भावः । नही ति । शुक्ति रजतज्ञानस्याधिष्ठानविषयस्याप्यारोप्यविषयत्वेनानिवर्तकत्वदर्शनादारोप्यमात्रविषय स्यानिवर्तकत्वं कैमुत्यसिद्धमिति भावः । तन्मिथ्यात्वेति नन्वधिष्ठान याथात्म्यग्रहणाभावे प्यारोपितमिथ्यात्वं सुग्रहमेव, तद्रजतं मिथ्येत्याप्तोपदेशादिव "नेह नानास्ती"ति वाक्यात्प्रपञ्चमिथ्यात्वग्रहसम्भवादिति चेन्न ; - मिथ्यात्वसाक्षात्कारस्याधिष्ठानयाथात्म्यज्ञानं विना असिद्धेः । शाब्दज्ञानस्य च परोक्षतयाऽविद्यानिवर्तकत्वासिद्धेः । याथात्त्म्येति । याथात्म्यस्य स्वरूपत्वेऽध्यासानुपपत्तंस्तदतिरिक्तत्वे वाच्ये तस्य सत्यत्वमिथ्यात्वयोर्दुषणमेवेत्यर्थः । व्याघात इति । मिथ्यात्वं हि प्रतिपन्नोपाधौ निषेधप्रतियोगित्वम् ; ततश्च मिथ्यात्वस्य प्रपञ्चनिष्ठात्यन्ताभावप्रतियोगित्वेन प्रतीतौ प्रपञ्चस्य सत्व त्वेनैव प्रतीतिप्रसङ्गौ न मिथ्यात्वेनेति व्याघात इत्यर्थः । स्वप्नेति । अन्यथा रव्यात्यनुसारेणायं दृष्टान्तः । सर्वसाधारणं दृष्टान्तमाह - सम्य गिति । विरोधमुपपादयति - नहीति । शुक्तिरजतमिथ्यात्वस्य मिथ्यात्वेपि शुक्तिरजतं मिथ्यैव दृष्टमिति कथं विरोध इत्याशङ्क्य, शुक्तिरजतमिथ्यात्वस्य मिथ्यात्वे न मानमस्ति - प्रत्युत सत्यत्वेनैव प्रतीतेस्सत्यत्वमेवेत्यभिप्रायेणाह -  न च शुक्तीति । ननु देवदत्तमरणमिथ्यात्वे तदा तत्प्रागभावसिद्धौ तस्य सत्यत्वं दृश्यते, तथा वन्ध्यासुतमरणमिथ्यात्वे तत्प्रागभावाभावेपि तन्मिथ्यात्वं दृस्यते तद्वदिहापि सम्यग्रजमिथ्यात्वस्य मिथ्यात्वेन सम्यग्रजतसत्यत्वेपि शुक्तिरजत मिथ्यात्वस्य मिथ्यात्वेपि शुक्तिरजतस्य मित्यात्वमुपपद्यत इति शङ्कते ननुवन्ध्ये ति । किं वन्ध्यासुतप्रतीतिरसद्विषया, उत मिथ्याविषया ? इति विकल्प मभिप्रेत्याद्ये दोषमाह - ने ति । निराश्रवत्वम् - असदाश्रयत्वम्, मिथ्यात्वम् - असत्त्वम् । द्वितीये दोषमाह - नही ति नहि वन्ध्यासुतो मिथ्या, तस्याप्रसिद्धत्वेनारोपासम्भवात् ; किन्तु 
सुतस्य वन्ध्याजन्यत्वं सुतत्वे वन्ध्याप्रतियोगिकत्वं वा मिथ्येति वक्तव्यम् ; तथा मरणे तादृशारोपविषयप्रतियोगिकत्वं मिथ्येति वक्तव्यम् ; तच्च मिथ्यात्वं सत्यमेवेत्यर्थः । मिथ्यात्वस्य सत्यत्वे दोषमाह - सद्वितीयत्वे ति । मिथ्यात्वस्य मिथ्यात्वे दोषमाह - भ्रान्तित्वे ति । आदिशब्देन प्रपञ्चस्य निवृत्तावपि मिथ्या त्वस्यानिवृत्तेः सर्वभ्रमनिवृत्त्यसिद्धिप्रसङ्गो विवक्षितः . मिथ्यात्यं सत्यत्वेनैव गृहणाति, तच्च मिथ्यात्वं सत्यमेव, अतो न भ्रान्तित्वम्, न च सद्धितीयत्वम्, तस्य ब्रह्मस्वरूपत्वात् ; इत्याशंक्य परिहरति - ब्रह्माव्यतिरेक इति मिथ्यात्वं ब्रह्मव्यतिरिक्तत्वेन गृह्यते नवेति विकल्पमभिप्रेत्याद्ये दोषमाह ब्रह्मव्यतिरिक्तत्वे ति । तत्रापि ब्रह्मव्यतिरिक्तत्वस्य मिथ्यात्वप्रयोजकत्वग्रहणमस्ति नवेति विकल्पमभि प्रेत्याद्ये दोषमाह - प्रयोजकेति । ब्रह्मव्यतिरिक्तत्वावच्छेदेन मिथ्यात्वज्ञाने हि मिथ्यात्वं ब्रह्मव्यतिरिक्तमिति ज्ञानवतो मिथ्यात्वं मिथ्येति ज्ञानमवर्जनीयमेव द्वितीये दोषमाह - प्रयोजकेति । ब्रह्मव्यतिरिक्तं मिथ्येति ब्रह्मव्यतिरिक्तत्वावच्छेदेन मिथ्यात्वस्याग्रहणे प्रातिस्विकरूपेणापि गृहीतुभशक्यत्वात् कृत्स्नप्रपञ्चमिथ्यात्व ग्रहणं न स्यादिति भावः । द्वितीये दोषमाह - ब्रह्मव्यतिरेकेणे ति साधारणेति । सत्यत्वेन ग्रहणादनिर्धारितविशेषात्मनेत्येतन्नोपपद्यत इति भावः ।  असत्यत्व इति । ज्ञानस्य बाध्यस्य बाधकत्वं नोपपद्यते, तथा सति मिथ्यारजतस्यैव तद्धाधकत्व प्रसङ्गादित्यर्थः । बाध्यत्वमेवाकारः, स एव कोटिः, तत्र सम्बद्धम् । ननु ब्रह्मज्ञानत्वेनैव बाधकत्वम्, ब्रह्मभिन्नत्वेन बाध्यत्वम्, तदुभयं ब्रह्मज्ञानेऽस्तीति तद्वाध्यं बाधकं च रजते तद्वाधकताप्रयोजकं न किंचिदस्तीति न शुक्तिरजतं बाधकमित्यभिप्रायेण शङ्कते -आकारे ति । बाधकतावच्छेदकत्वेनाभिमतस्याप्याकारस्य ब्रह्मभिन्नत्वेन बाध्यत्वाच्छुक्तिरजतत्ववन्न बाधकतावच्छेदकत्वमपीति परिहरति ने ति । ननु बाधकतावच्छेदकताप्रयोजकं तत्त्वज्ञानत्वमिति तद्वाधकतावच्छेदकमेव, शुक्तिरजतत्वन्तु न बाधकतावच्छेदकम्, तत्प्रयोजकाभावादित्याशंवय, तत्त्वज्ञानत्वमपि बाध्यत्वादेन न बाधकतावच्छेदकताप्रयोजकं स्यात्, शुक्तिरजतत्ववत्, अवच्छेदकताप्रयोजकताप्रयोजकत्वयोरप्याकारभेदाधीनत्वाभ्युपगमे तस्याप्याकारभेदस्य मिथ्यात्वादेव सम्प्रतिपन्नवदप्रयोजकत्वा पादने तत्रापि प्रयोजकान्तरान्वेषणपरम्परायामनदस्थेत्याह - तत्रापी ति । बाधकाकारस्य बाध्यत्वेपि बाधकतावच्छेदकत्वमुपपद्यते, साधकाकारस्य साध्यत्वेपि साधकतावच्छेदकत्ववत्, यथार्थप्रवृत्त्यनुपपत्त्यादिना प्रमाणमात्रसाधको यः प्रमाण विशेषः तस्य योयमसाधारणाकारः तस्य मानाधीना मेयसिद्धिरिति न्यायेन माना 
धीनसिद्धिकत्वेपि मानसाधनतावच्छेदकत्ववत्, इति शंकते - प्रमाणस्थापक इति सामान्यतः प्रमाणमात्रसाधके प्रमाणविशेपि योयमसाधारणाकारः स सामान्येन प्रमाणसिद्ध्यनुगुण एव, तदाकारविशेषाभावे तदवच्छिन्नप्रमाणाभावेन तत्साध्यस्याप्यसिद्धेः ; बाधकतावच्छेदकविशेषाकारस्य बाध्यत्वे तु तदवच्छिन्नस्यासिद्ध्या तस्साध्यविश्वबाधो न सिध्द्येदिति परिहरति - ने ति । विश्वेषामेवे ति । विलयप्रसङ्ग इति शेषः । प्रागुक्तन्यायेने ति । भ्रान्तित्वादिनेत्यर्थः । अद्वितीयत्वस्य ब्रह्मस्वरूपाभिन्नतया तज््ज्ञानात्प्रपञ्चमिथ्यात्वज्ञाने भिन्नविषयमेव, अतस्तद्विषयमेव भविष्यज््ज्ञानं निवर्तकत्वमस्त्वत्याशेक्य निराकरोति - प्रपञ्चेति । अनतिरिक्त विषयतयैवे ति । न्युनविषयत्वाधिकविषयत्वाभ्यामेव लोके विशदत्वाविशदत्व व्यवहारादित्यर्थः । ननु परोक्षापरोक्षयोः कारणाधीनवैलक्षण्यमिन्द्रियकरणकत्व तदितरकरणकत्वरूपमस्त्येव, तदेव परोक्षापरोक्षशब्दाभ्यां विवक्ष्यते, तत्राह - करणभेदे ति । शाब्दज्ञानानुमित्योः करणभेदाधीनभेदे सत्यपि निवर्तकत्वादर्शनादिति भावः । ननु  अन्वयव्यतिरेकाभ्यां इन्द्रियकरणस्य निवर्तकत्वं नेतरस्येत्यत्राह नचास्ये ति । एवं ब्रह्मस्वरूपभूताज््ज्ञानाद्भिन्नं ज्ञानं निवर्तकमिति कल्पो विकल्प्य बूषितः । इदानीं तत्रेव दूषणान्तरमाह एतेने ति । एष्यदिदानीन्तनज्ञानयोर्विषव भेदाभावे निवर्तकत्वानिवर्तकत्ववैषम्याभावापादनेनानिवर्तक- ज्ञानभूतानुमितिसमान विषयस्य वेदान्तवाक्यजन्यज्ञानस्याप्यनिवर्तकतया वेदान्तानां नैरर्थक्यं फलितमित्यर्थः । ननु शाब्दानुमित्योः प्रामाण्याप्रामाण्याभ्यां वैषम्यान्निवर्तकत्वा निवर्तकत्वे स्त इत्यत्राह सत्यस्ये ति । ननु यद्यप्यद्वैतविज्ञानमनुमानादेरपि सुसम्पादं,, तथापि ब्रह्मोपासनतत्फलादिज्ञानस्यानुमानादिभिर्दुस्सम्पादत्वात् तत्प्रतिपादनद्वारा उपासनानुष्ठानार्थतया वेदान्तोऽर्थवानेवेत्याशङ्क्य अद्वैतोपासनपरवेदान्तवाक्यानामद्वैतज्ञानस्योक्तन्यायेन निवर्तकत्वासिद्ध्या नैष्फल्यस्य सिद्धत्वात् सगुणोपासनपरवेदान्तवाक्यानां तत्फलसिद्ध्या सार्थकत्वेपि प्रपञ्चनिवृत्त्यर्थतयार्थ वत्त्वासम्भषाद्वेन्तवाक्यं व्यर्थमेवेत्यभिप्रायेणाह - उपासने ति । प्रत्यक्षादिभि र्भेदस्यैव निश्चयेन कोट्यन्तरानुपस्थितेश्च सन्देहासम्भावात्तन्मूलतत्त्वबुभुत्सा नोप पद्यते, तद्विरुद्धाभेदप्रतिपादकशास्त्रदर्शन सति  द्वैताद्वैतसन्देहाद््बुभुत्त्सोत्पद्यत इति बुभुत्सोत्पादकत्वान्न शास्त्रवैय्यर्थ्यमिति शङ्कते - नन्वि ति । साङ््ख्या हि ज्ञातृत्वकर्तृत्वादेर्बुद्धिधर्मत्वमङ्गीकुर्वन्त आत्मनो निर्गुणत्वमाहुः, सौगता- प्रपञ्चस्यासत्यत्वमाहुः, 
अतस्तन्मतश्राविणां प्रत्यक्षादावप्रामाण्यशङ्क्या निर्गुणत्व सगुणत्वप्रपञ्चसत्यत्वासत्यत्वसन्देहाद््बु- भुत्सोत्पत्तिसम्भवान्न बुभुत्सोत्पादकत्वेन वेदान्तानां सार्थक्यमित्याह - ने ति । भेदवासनाविक्षिप्तचेतसामपि तत्त्वविचारमारभमाणैः पुरुषैस्तत्त्वबुभुत्सोत्पत्ते । रिति योजना । यद्वा - सांख्यसौगत समयेपि आत्मनिर्गुणत्वप्रपञ्चासत्यत्वबुभुत्सया हि विचारमारभन्ते, अतस्तत्रयेनैव हेतुना वुभुत्सोत्पादस्तेनैव हेतुना प्रकृतेऽपि बुभुत्सोत्पत्तिसम्भवात् किं वेदान्तेनेत्याह - ने ति । बुभुत्सोत्पत्ते रित्यनन्तरमङ्गीकारादिति शेषः । तत्त्ववि चारमारभमाणैः तत्त्वबुभुत्सोत्पत्तेरङ्गीकारादित्यन्वयः । वादिवाक्याद्वा स्वयमेवत्वदुक्ततर्कानुसन्धानाद्वा बुभुत्सोपपत्तेर्वेदान्तनैरर्थक्यमिति तात्पर्यम् । एवं वेदान्तानां नैरर्थक्यात् त्वादृशां तच्छ्रवणं तत्प्रतिवचऩञ्च बालव्यामोहनमित्युपालभते - अत इति । तत्रभवता मित्युपालम्भोक्तिः । महावाक्यम् - जीवब्रह्मणोरभेदप्रतिपादकं तत्त्वमस्यादिवाक्यम् । नापि द्वितीय इत्यादि । ननु ब्रह्मस्वरूपस्येति वाक्ये प्रपञ्चाध्यासाभावे निवर्तकस्यानादित्वं हेतुतयोक्तम्, एकस्यैवेत्यत्र कारणस्यापि निवर्तकत्वसम्भव उपपाद्यः, तत्कथं युष्यते ? पूर्व कारणत्वस्य निवर्तकत्व विरोधित्वानुपन्यासात् ; न च एकस्यैव यथा कारणत्वनाशकत्वे एवमेकस्यैव ब्रह्मस्वरूपस्याध्यासस्वरूपनिवर्तकत्वतत्सहिष्णुत्वे अप्युपपद्येते इत्येवम्परोऽयं ग्रन्थः नतु ब्रह्मण एवाध्यासकारणत्त्वतान्नेत्वत्वसम्भवोपपादनपर इति वाच्यम्, - तत्परिहारग्रन्थस्य यौगपद्ये विरोधा दित्यादेः ब्रह्मण एव जनकत्वनाशकत्वानुपपत्ति विषयत्वात्, नहि दण्ड इति वाक्ये दण्डवैषम्योक्तिपुरस्सरं ब्रह्मण अध्यास कारणत्वतन्निवर्तकत्वासम्भयोपपादनप्रतीतेश्च, अत्रापी त्यादिशङ्काग्रन्थे दण्डवदेव कारणत्वनिवर्तकत्वोपपादनविरोधाञ्च ; अतः कथमेके ग्रन्था उपपद्येरन्निति चेत् ?  उच्यते, ब्रह्मस्वरूपस्ये त्यादिवाक्ये निवर्तकस्य निवर्त्यस्वरूपासहिष्णुत्वात्तस्य चानादित्वात् कदापि प्रपञ्चाध्यासो न स्यादित्येवाभिप्रेतम् । एकस्यै वे त्यादिशङ्कावाक्ये दण्डादेरिव ब्रह्मण एवाध्यासकारणत्वनिवर्तकत्वे अप्युपपद्येते, किं वक्तव्यं निवर्तकस्य तत्स्वरूपसहिष्णुत्वमुपपद्यत इत्यत्रेत्यभिप्रेतम् । अस्मिन् वाक्ये निवर्तकस्यापि कैमुत्यन्यायेनाध्यासस्वरूपसहिष्णुत्वोपपादनार्थे ब्रह्मण एवाध्यासकारणत्वतन्निवर्तकत्वयोरुक्तत्वात्तदनुसारेण सर्वेप्युत्तरग्रन्थ उपपद्यत इति । यद्वा - एकस्यैवे ति वाक्ये दण्डो यथा घटमुत्पाद्य नाशयति, एवं ब्रह्माप्यध्यासमुत्पाद्य निवर्तयतु, 
निवर्तनशक्तत्वेन निवृत्तिवदुत्पादनशक्तत्वेन तदुत्पत्तेरपि सम्भवात्, अतः कथं प्रपञ्चाध्यासमाभावप्रसङ्ग इत्यभिप्रेतम् । क्वचित् कोशे प्रपञ्चाध्यासाभावप्रसङ्गा दित्यनन्तरं प्रपञ्चप्रतिभासस्याप्य नुदयप्रसङ्गादिति वाक्यं दृश्यते, तत्र पूर्ववाक्येनादित्वमध्यासाभावे हेतुतया विवक्षितं नतूत्तरत्र, तत्र प्रपंचप्रतिभासस्याप्यनुदयप्रसङ्गादित्यत्र तत इति विशेषः । ब्रह्मस्वरूपस्य विश्वनिवर्तकत्वे ततः प्रपंचप्रतिभासस्याप्यनुदयप्रसङ्गादित्यन्वयः । निवर्तकस्य कारणत्वासम्भवो वा विवक्षितः । उत्तरग्रन्थाश्वद्वितीयहेत्वनुसारिणः । क्रम इिति । कार्यविलम्बस्य कारणविळम्बप्रयोज्यत्वादिति भावः । तथापी ति । कार्याध्यासे उुक्तपरिहारसम्भवेपीत्यर्थः । अनादे रित्यादि । अविद्यध्यासस्येत्यर्थः । पूर्वे द्युरविद्यासत्त्वे तदानीमेव तन्निवृत्त्यावश्यकतया नैतावत्कालमनुवृत्तिरुपपद्यते, तथा तत्पूर्वकालेपि निवृत्त्यावश्यकतया तदानीमपि नाविद्यध्याससम्भवः, एवं तत्पूर्वकालेपि त्वया निवृत्तिर्वाच्येति अविद्याध्यासाधिकरणत्वथोग्यक्षणस्य कस्याप्यलाभात् कदाप्यविद्याध्यासो न स्यात् , तदभावे तन्मूलः कार्याध्यासोपि न स्यादित्यर्थः । एवमविद्याध्यासानुपपत्त्या कार्याध्यासानुपपत्तिरुक्ता । इदानी कार्याध्यासासम्भवे हेत्वन्तरमाह - किञ्चे ति । शुद्धम् - आरोप्याविषयकम् । अशुद्धम् - आरोप्यविषयकम् । अध्यासमेव तु निवर्त्त्ये सहकारित्वेनापेक्षेत्यत्राध्यासस्यैव सहकारित्वोक्तेः तस्मिन् स्वस्यैव तद्भूमरूपत्वादशुद्धस्यैव निवर्त कत्वमित्युक्तं भवति, एतत्प्रतिकोटितया ब्रह्म स्वरूपेणाध्यासानुगुणमित्यत्रारोप्या विषयकत्वलक्षणशुद्धिरेवाभिप्रेता स्यात्, ततश्वारोप्याविषयमध्यासानुगुणमारोप्या विषयं तन्निवर्तकमिति व्याहतभित्यर्थः । प्राप्ताप्राप्तविवेकेने ति । एतेन वृत्तिप्रतिबिम्बितचैतन्यं निवर्तकमित्ययमपि पक्षो निरस्तो वेदितव्यः प्राप्ता प्राप्तविवेकेन वृत्तेरेव निवर्तकत्वप्रसङ्गात् । किञ्च यथाह्ययमित्यादिभिरापात प्रतीत्यान्तः करणे प्रतिबिम्बकल्पनायामपि न निवृत्तौ प्रतिबिम्बकल्पनम्, तत्र तादृशस्यापि प्रमाणस्यादर्शनात् । न च तत्परिणामित्वादेव तत्र प्रतिबिम्ब कल्पना, जलपरिणामभूतायां करकाया प्रतिबिम्बादर्शनात् ।।
      इति श्रीवाधूलकुलतिलकश्रीनिवासाचार्यपादसेवासमधिगतपरावरतत्त्वयाथात्म्येन तदेकदेवतेन तच्चरणपरिचरणपरायणेन तत्प्रसादलब्ध महाचार्यापरनामधेयेन रामानुजदासेन विरचितायां शतदूषणीव्याख्यायां चण्डमारुताख्यायां निवर्तकानुपपत्ति भङ्गो नाम त्रिचत्वरिंशस्स्कन्धः ।। 43 ।।
वाद 44
	अध्यासरूपे ति । अध्यासो - रूपं यस्यास्साध्यासरूपा, मिथ्येति यावत् । कथ मिति । अविद्यातत्कार्ययोस्सत्त्वादित्यर्थः, अपिना कार्यविद्यमानत्वस्य समुच्चयात् । सत्योपादानायाश्वे ति ।  उपदानोपादेययोस्तुल्यसत्ताकत्वस्य तेनैवाङ्गीकारादिति भावः न चे ति दोषनिवृत्तावध्यासनिवृत्तेर्दर्शनाद्यावदध्यासं दोषानुवृत्तिरास्थेयेति भावः निर्मूलत्वप्रसङ्गा दिति  । न च दोषत्वेन तद कल्पनेप्युपादानत्वेन तत्कल्पनमस्त्विति वाच्यम्, अविद्यनिवृत्तिवदेव प्रपञ्चस्यात्मोपादानत्वसम्भवादिति भावः । यदीति । निरुपादानत्वे अनादित्वा दविद्यवा सह स्थितिर्वाच्या, साचानुपपन्नेत्यर्थः । न च निरुपादानत्वेपि नाना दित्वम्, ब्रह्मज्ञानरूपवृत्तिसापेक्षत्वादिति वाच्यम्, - कार्यत्वे अविद्योपादानत्व नियमात् । नन्वविद्यानिवृत्तिरविद्योपादानैव, न ब्रह्मोपादाना, नापि निरुपादाना ; न च निश्शेषाविद्यानिवृत्त््यसम्भवः, अविद्यानिवृत्तेरपि निवृत्तेः ; इति शङ्कते निवृत्तिरपीति । निवृत्तिनिवृत्तेरपि कार्यत्वेनाविद्योपादानत्वावश्यम्भावात् अविद्यास्थितिरवर्जनीयैवेत्यभिप्रायेणाह - नेति । दूषणान्तरमाह - निवृत्तीति । तन्मिथ्यात्व इति । निवृत्तेर्मिथ्यात्वे प्रतियोगिन एव प्रतिपन्नोपाधौ त्रैकालिकनिषेध रूपतया मोक्षकालेपि तत्सत्त्वेन प्रतियोगिरूपनिवर्त्यस्य सत्यत्वं स्यादित्यर्थः । यद्वा - घटे विद्यमान एव घटो नष्ट इति भ्रमे सति तत्र प्रातिभासिकनिवृत्तिप्रतियो गिनस्सत्यत्वदर्शनादविद्यानिवृत्तेर्मिथ्यात्वे निवर्त्यसस्यत्वं स्यादित्यर्थः । निवृर्त्त्यपेक्षयोत्कृष्टसत्ताकत्वमापाद्यमिति न व्यावहारिकसत्यत्वसिद्धेरिष्टापादनां घटादिनिवृत्तिः पक्षसमेति बोध्यम् । स्वाप्नान्धकारनिवृत्तिरूपस्ये ति । इदं भावाम्तराभाव मतेन प्रदीपपरं तन्नियताभावपरं वा ।  प्रदीपस्य निवृत्तावपीति । निवृत्तिपदं तत्प्रयोज्यमिथ्यात्वपरम् । स्वाप्नतेजस्तमोबाधकस्येति बादकपदं विरोधि परम् । जागरपदं तत्कालीनाभावपरम्, भावान्तराभावमतेन जागरस्यैव तदभावत्वविवक्षया तत्परमेव वा । स्वाप्नतमःप्रतियोगिकायास्स्वाप्ननिवृत्तेर्मिथ्यात्वेपि न तमसस्सत्यत्वसिद्धिः, जागरकालीनाभावप्रतियोगित्वेन तेजसो मिथ्यात्व सिद्ध्या तन्मिथ्यात्त्वसिद्धये प्रतियोगिनः प्रतिपन्नोपाधौ निषेदरूपत्वस्य, तत्रैककालिकत्वस्य विऽनपेक्षणात् । तमसो मिथ्यात्वञ्च तेजोवजागरकालीनभाव प्रतियोगित्वादेवेत्यर्थः । अन्य दिति । प्रतियोगिन इति शेषः । तस्य तदुभव प्रत्यनीकत्वेपि अद्वैतसमाक्षात्कारात्प्राङ्क न तद्विरोधित्वमिति शङ्कामनूद्य परिहरति 
पूर्वमिति । नित्यनिवृत्तिप्रसङ्गादिति अविद्यास्वरूपस्यैव कदाप्यसम्भवादिति तात्पर्यम् । ननु कथं ब्रह्मणोऽविद्यानिवृत्तित्वम् ? तथासति घटस्यापि पटनिवृत्तित्वप्रसङ्गात्, अतो ब्रह्मोवाविद्यानिवृत्तिरिति पक्षस्यानुत्थितिरेवेति किं तद््दूषणगवेषणेनेत्याशङ्क्य, कथञ्चित्तदुत्थानं समर्त्थयन् दूषणान्तरमप्याह - यद्यपीत्यादिना । अज्ञानस्य ज्ञानप्रागभावरूपत्वाभावेपि ज्ञानप्रागभावप्रतिपादनयोग्या ज्ञाननशब्दबोध्यत्वमात्रेण भावरूपाज्ञानस्य ब्रह्मरूपज्ञानप्रागमावत्वाङ्गीकारेणवा तन्निवृत्तिरूपत्वं ब्रह्मणो घटदृष्टान्तेन उपपाद्यत इति ध्योयम् । वस्तुतस्तु अन्यस्यासम्भावात् ब्रह्मैवाविद्यानिवृत्तिरिति वक्तव्यमिति विवक्षितम् ।
ननु कथं तदनन्तरत्वस्यावश्यकत्वम् ? तन्निवृत्तेस्तत्साथ्यत्वनियमात्, साध्यत्वस्य चानन्तर्यनियतत्वादिति चेत् ? प्रागभावस्येव क्षेमसाधारणसाध्यत्वस्य प्रवृत्त्यङ्गस्य सम्भवात् ; इति चेन्न ; - यस्मिन् सत्युत्तरक्षणे यस्य सत्त्वं यदभावे यदभावस्तत्तत्साध्यमित्यादिना हि क्षेमसाधारणं साध्यत्वं निरुच्यते, तच्च प्रागभावादौ सम्भवत्येव, मङ्गले सति विघ्नप्रागभावः, तदभावे तदभाव इति सत्त्वात् ;  न च प्रकृते तथा सम्भवः, अविद्याभावे ब्रह्माभावासिद्धेः । ननु तस्सा ध्यत्वाभावेति तन्निवृत्तित्वमस्तीति चेन्न ; - तथाऽदर्शनात् । किंच तदानन्तर्या भावे तत्समानकालीनतया ब्रह्मणस्तद्विरोधित्वाभावेन तन्निवृत्तित्वमनुपपन्नमेव आदिपदेनाविद्योपादानकत्वादिकं विवक्षितम् । अपिच - एवं ब्रह्मणोऽविद्यानिवृत्ति रूपत्वाभ्युपगमे ज्ञाननिवर्त्यत्वमविद्याया न स्यात्, ब्रह्मणस्सदातनत्वेन ज्ञानसाध्यत्वासम्भवात् ज्ञानजन्यनिवृत्तिप्रतियोगित्वस्यैव ज्ञाननिवर्त्यत्वरूपत्वात् ।
	अत्राह नवीनः - येन विना यत्तिष्ठत्येव यस्मिन् सति च न तिष्ठति, तत्तन्निवर्त्यम्, अविद्यानिवृत्तिर्ज्ञानेन साध्येत्युपचर्यते, इति । तदसत्, एवं पारि भाषिकनिवर्त्यत्वनिर्वचनेपि तत्त्वज्ञानवैयर्थ्यस्यानुद्धारात् । अविद्याया ज्ञाननिवर्त्यत्व सिद्ध्यर्थत्वान्न वैयर्थ्यमिति चेत् ? न तावत् तदविद्यास्वरूपमेव, अनादित्वेना साध्यत्वात् । नापि तदतिरिक्तम् सत्यत्वे अद्वैतहानेः मिथ्यात्वे तस्यानिवर्त्यत्वे तदर्थे तदुपादानाविद्यास्थित्यवश्यम्भावात्, निर्त्यत्वे च तस्यापि निवर्त्यत्वादनवस्थितनिवर्त्यत्वपरम्परासिद्धये तत्त्वज्ञानस्याविनाशितया तदुपादाना ज्ञानस्यावस्थितिप्रसङ्गात् । किञ्जाविद्यायाः ब्रह्मरूपनिवृत्तिप्रतियोगित्वस्य सिद्धत्वात् ब्रह्मणो ज्ञानोत्तरकालीनत्वसिद्ध्ये ज्ञानार्थप्रवृत्तिरित्यापन्नम्, तच्च न सम्भवति, ज्ञानोत्तरकालीनत्वस्यापुरुषार्थत्वात् किंच तिष्ठत्येवेत्येवकारेणाविद्याभावो व्यावर्तनीयः, सच कथं 
व्यावर्तनीयः ? ब्रह्मस्वरूपस्य तस्यानादित्वात् । ननु तद्व्यावृत्तिस्तदभाव एव, अतोऽविद्याभावस्य व्यावृत्तिरविद्यैवेति कथमविद्याभावस्य न व्यावर्त्यतेति चेन्न ; - अविद्याया मानाभावेन ब्रह्माभावत्वासिद्धेः । तदभावप्रतियोगिनस्तत्प्रतियोगिकाभावत्वनियमादविद्यायास्स्वाभावरूपब्रह्मप्रतियोगिकाभावत्वं वाच्यम् ; नचायं नियमोसिद्धः, घटत्वस्य घटान्योन्याभावभावत्वेपि घटान्योन्याभावस्य घटत्वाभावत्वासिद्धेरिति वाच्यम्, - घटान्योन्याभावे घटत्वं नास्तीति व्यवहारस्य घटान्योन्याभावविषयतया घटान्योन्याभावरय घटत्वाभावरूपत्वादिति चेन्न ; - अप्रयोजकत्वेन व्याप्त्यसिद्धेः । ध्वंसप्रतियोगी न ध्वंसात्यन्ताभाव इत्यपि नियम दर्शनेन ब्रह्मरूपध्वंसप्रतियोग्यविद्यायास्तदभावत्वसिद्धेश्च नचाविद्याया ब्रह्म प्रागभावत्वं शङ्कनीयम्, मानाभावात् । ध्वंसप्रतियोगिनस्तत्प्रागभावत्वनियमोऽस्तीति चेन्न - अप्रयोजकत्वेन व्याप्त्यसिद्धेः । प्रतियोगिसमानकालीनत्वाञ्च न प्रागभावत्वम् । ब्रह्मणस्सर्वदा सत्त्वेन कदाचिदपि ब्रह्म नास्तीत्यबाधितव्यवहारा सिद्धेः न ब्रह्माप्रतियोगिकसंसर्गाभावसम्भवः । न च विद्यमानत्वाभावो व्यावर्त्त्यः, तद्विद्यमानत्वाभावापेक्षया तदभावस्यैव लघुत्वेन तस्यैव लक्षणानुप्रवेशात् । स्वाधिकरणक्ष्णोत्तरयावद्यत्प्रागभावकालसम्बन्धि यदिति येन विना यत्तिष्ठत्येवेत्यस्यार्थ इति विवक्षितमिति चेन्न ; - एवमपि ब्रह्मस्वरूपमेव निवर्तकं वृत्तिरवच्छेदकैवेति मते असम्भव एव, ब्रह्मणः प्रागभावाप्रतियोगित्वात् । किञ्चैवमविद्ययास्सर्व प्रागभावप्रतियोगिनिवर्त्त्यत्वापत्तिः, अविद्यायाः यावद््घटदिप्रागभावकालवृत्तित्वात्, घटादिसमानकालीनब्रह्मरूपाभावप्रतियोगितया यस्मिन् सति पन्न तिष्ठतीत्येतन्नास्त्येव, घटादौ सत्यप्यविद्यमानत्वादिति चेन्न ; - यस्मिन् सति न तिष्टती त्यनेन यदुत्तरकालीनघ्वसप्रतियोगीति विवक्षितत्वात् । ननु यदुत्तरकाले विद्यमानत्वाभाव एव विवक्षितः ; न च घटोत्तरकालेऽविद्याया विद्यमानत्वाभाव इति चेन्न ; - विद्यमानात्वाबावस्य व्यावहारिकस्याविद्याकाले प्रतियोगिना साकं विरोधेनासम्भवात् ; तदुत्तरकाले चोपादानविरहादसम्भवात् । सर्वोपशमादि श्रुतिबलाच्च विद्यमानत्वाभावस्य ब्रह्मस्वरूपत्वात्तस्य च घठोत्तरकाले सत्त्वात्सदविद्याया घटादिनिवृत्तित्वं स्यादेव । किंच - मोक्षदशायां परोक्षवृत्त्यभावात् अविद्याया अप्यभावात् येन विना यत्तिष्ठत्येवेत्यसिद्धम् । ननु येन विनेत्यत्र प्रागभावो विवक्षित इति चेन्न ; - एवमपि घटस्य मुद्गरादिनिवर्त्यत्वाभावाषत्तेः, मुद्गरप्रागभावकाले घटावस्थाननियमाभावात् घटप्रागभावकाले 
घटस्यासत्त्वात् । न च येन विना यत् स्वोत्पत्त्युत्तरकाले तिष्ठत्येवेति विवक्षितमिति वाच्यम्, तथा तस्यविद्याया उत्पत्त््यभावेन निवर्त्त्यत्वाभावप्रसङ्गात् । न च येन विना यत् स्वाधि करणोत्तरक्षणे तिष्ठत्येवेति विवक्षितमिति वाच्यम्, एवमपि धटरूपप्रागभावास्य घटस्पर्शनिवर्त्यत्वापत्तेः । किंच - यस्मिन् सति यन्न तिष्ठतीत्यस्य यदधिकरण क्षणोत्तरक्षणवर्त्यभावप्रतियोगीति ह्यर्थः । स च प्रकृते न सम्भवति, अविद्य निवृत्तिकाल एवाऽऽविद्यकस्य कृत्स्नस्यापि निवृत्त्या ज्ञानाधिकरणक्षणोत्तरक्षणस्या भावात् । नन्वविद्यानिवृत्तिसाध्यत्वादाविद्यकनिवृत्तेः कालस्य नाविद्यया सह निवृत्तिः, किन्त्वनन्तरमेवेति ज्ञानस्य द्वितियक्षणोस्त्येवेति चेन्न ; - अविद्यातत्कार्य निवृत्त्योर्ब्रह्मस्वरूपतया कार्यकारणभावासिद्धेः । घटकीभूतोत्तरक्षणस्योत्तरक्षणा भावेन तस्य निवर्त्यत्वाभावप्रसङ्गाच्च । ननु यस्मिन् सति यन्न तिष्ठतीत्यनेन उत्तर कालो न विवक्षितः। येन तदभावाद्दोषस्स्यात्, किन्तु यद्यत्सत्ताप्रागभावकालयो शविद्यमानाभावप्रतियोगीति विवक्षितमिति चेन्न ; - ज्ञानतत्प्रागभावफालयोर्ब्रह्मणो  विद्यमानत्वेनाविद्यायास्तत्कालाविद्यमानाभावप्रतियोगित्वाभावेन तन्निवर्त्यत्वासम्भवात् ।
	यद्प्याह - यस्मिन् सति यस्य अग्रिमक्षणे सत्त्वं यद्व्यतिरेके चाभाव स्तत्तत्साध्यम्, आत्मस्वरूपाविद्यानिष्टत्तेश्च ज्ञाने सति सत्त्वं तद्व्यातिरेके चाभावः, तत्प्रतियोग्यविद्याया एव तदभावरूपत्वात्तस्या ज्ञानात्पूर्वे कल्पिताया विद्यमानत्वात् न ; च यद्व्यतिरेके असत्त्वमिति कार्यसत्वाभाव उच्यते, तचाविद्या निवृत्तेः नास्ति, तस्यास्सदात्मरूपत्वादिति वाच्यम् ; - यस्य सत्त्वाभावः इत्यस्माद्यस्याभाव इत्यस्यैव लवुत्वात् । तस्मान्नित्यसिद्धसत्यात्मस्वरूपैव मुक्तिर्ज्ञानसाध्येति । अत्र ब्रमः ;- अविद्याया ब्रह्मभावत्वे मानाभावः । न च तदभावप्रतियोगिनस्तत्प्रतियोगिकाभावत्वनियमः, अप्रयोजकत्वेन व्याप्त्यसिद्धेः । न च घटस्य घटात्यन्ताभावभावत्वं कथं सिद्ध्येदिति वाच्यम् ; - घटवति भूतले इह घटाभावो नास्तीति व्यवहारस्यातिरिक्ताभावविषयत्वे गौरवात्, घटविषयत्वमिष्यते, ब्रह्मणस्सदा सर्वत्र सत्त्वेन इहेदानीं ब्रह्म नास्तीत्यबाधित व्यवहारासिद्धेः न ब्रह्मप्रतियोगिकाभावत्वसम्भवः । किंच यदभावे यदभावः इत्यत्र किमभावमात्रं विवक्षितम्, उत प्रतियोगिविरोध्यभावः ? नाद्यः, प्रमेयत्वाभिधेयत्वयोः परस्परसाध्यत्वापत्तेः, व्यधिकरणधर्मावच्छिन्नतत्प्रतियोगि काभावस्य केवलान्वयित्वात् । किञ्चैवं मोक्षसाधनत्वस्य केवलान्वयित्वापत्तिः । न द्वितीयः, ब्रह्मस्वरूपाया 
निवृत्तेरविद्यालक्षणप्रतियोगिविरोधित्वाभावात् । ननु विरोध्यभावो विवक्षितः ; न च पूर्वोक्तदोषः, कैवल्यविशिष्टस्य निवृत्तित्वात्, तस्य च विरोधित्वादिति चेन्न;  - तथा सति क्षेमसाधारणसाध्यत्वोप पादनवैयर्थ्यात्कैवल्यविशिष्टब्रह्मस्वरूपस्य साध्यत्वं हि कैवल्यस्य साध्यत्वे पर्यवस्यति, तस्य च साध्यंत्वं घटादिवदेवोपपद्यत इति । किंच कैवल्यस्य स्वरूपान्तर्भावबहिर्भावयोरुक्तदोषाः प्रादुष्युः ।
	किंचैवमविद्या ब्रह्मणा सह भिन्नसत्ताकत्वेन विरोधाभावादद्वैतसाक्षात्कारात्प्रागिवानन्तरमपि स्यादेवेत्यनिर्मोक्षप्रसङ्गः । किंच - दुःखानुत्पादस्य दुःखाविरोधित्वभ्रमे न हि कश्चित्प्रायश्चित्तादौ प्रवर्तते, ततश्चानादिसहचरितयोः प्रतियोग्यनुयोगिनोरविद्याब्रह्मणोरविरोधित्वे ज्ञायमाने कधं कश्चदपि ब्रह्मस्वरूपा विद्यानिवृत्त्यर्थे श्रवणादौ प्रवर्तेत । किंच ब्रह्मणस्सिद्धत्वेन इच्छाया असिद्धगोचरत्वनियतायास्तत्रासम्भवात् न तदर्थे श्रवणादौ प्रवृत्तिसम्भवः । उत्तर कालदुःखप्रागभावसम्बन्धस्यासिद्धत्वात्तदर्थे प्रायश्चित्तादौ युज्यत एव प्रवृत्तिः । न च प्रकृतेपि ब्रह्मण उत्तरकालीनसम्बन्ध एव साध्यः, तत्त्वज्ञानाभावेपि ब्रह्मणो नित्यतया उत्तरकालसम्बन्धस्याक्षतेः । प्रायश्चित्ताकरणे चोत्तरकाल दुःखस्यैवोत्पत्त्या दुःखप्रागभावो न स्यादेवेति युज्यत एव तदर्थिनः प्रायश्चित्ते प्रवृत्तिः । किंच तत्त्वज्ञाने उत्पन्ने अविद्याया अविद्यमानत्वेन त त्कार्यकालस्याप्यविद्यमानत्वेन कथं तत्कालसम्बन्धस्य साध्यता ? ननु कथं दुःखप्रागभावोत्तरकालसम्बन्धस्यासिद्धता ? प्रतियोगिनोरेव सम्बन्धत्वात्, तयोश्च प्रतियोगिनोस्सिद्धत्वादिति चेन्न ; - स्वस्य दुःखप्रागभावोत्तरकालसम्बन्धस्यासिद्धतया तदर्थिनः प्रायश्चित्ते प्रवृत्तिसम्भवात् ।
	घटसंसर्गप्रत्यनीकतारूपस्ये ति । प्रत्यनीकता, रूपं - धर्मो, यस्य तत् प्रत्यनीकतारूपम्, तञ्च कालविशेषसंसर्गादेर्विशेषणम् । घटाभावाविनाभूतं ति । घटाभावाधिकरणत्वेन पराभिमतदेशनिष्ठेत्यर्थः । परिणामादेरित्यादिपदेन तदानीन्तनद्भव्यान्तरसंयोगादिकं गुह्यते । तच्चाबस्थाविशेषस्य समानाधिकरण विशेषणम् । नेदं चोद्य मिति । प्रागभावसम्बन्धस्य प्रागभावाभिन्नतया प्रागभावनिवृत्तिरूपस्य कार्यस्यैव स्वप्रागभावसम्बन्धनिवृत्तिरूपत्वादित्यर्थः । अभ्युपगच्छता मिति । कार्यसम्बन्धप्रागभाव एव कार्यप्रागभावकारणयो स्सम्बन्ध इति योजना । तस्य - कार्यसम्बन्धस्य । तन्निवृत्तित्वम् - कार्यप्रागभावसम्बन्धनिवृत्तित्वम् । स्वरूपानुबन्धित्वादनिवर्तनीयस्येति । 
कर्मनिबन्धनत्वाभावोऽनिवर्तनथित्वं च "स्वेन रूपेणे" त्यनेन विवक्षितमिति भावः । तदुपलक्षणाभावेनेति उपलक्षककाधीनोत्क्रमणत्ववदत्राप्युप लक्षकवृत्त्यधीनः कश्विद्धर्मविशेषः उपलक्षणशब्देन विवक्षितः । अत एवाहतन्मूलोपलक्षणविनाशेचेति । बहिर्भाव इति । ननु भावाद्वैताङ्गीकारादभावेन सद्वितीयत्वं न दोषायेति चेन्न - अद्वितीयश्रुतेस्सङ्कोचप्रसङ्गात् । तदङ्गीकारे च मानान्तरश्रुत्यन्तराविरुद्धविषयत्वमेव युक्तम् । नन्वन्तर्भावान्न चहिर्भावप्रयुक्तो दोषः, बहिर्भावान्नान्तर्भावप्रयुक्तो दोष इति शङ्कामनूद्य परिहरति - समुच्चय इति । अन्तर्भावबहिर्भावयोः सत्त्वे उभयप्रयुक्तदोषस्सस्यात्, नत्बन्यतरेण इतरप्रयुक्तदोषनिरास इत्यपि द्रष्टव्यम् । ननु स्वरूपेणैवैकस्यान्यर्भावबहिर्भावयोः कल्पने विरोधः, नतु किञ्चिदाकारविशिष्टरूपेण तत्कल्पने, इत्याशङ्ग्य, किं केन चिदाकारेणान्तर्भावः आकारान्तरेण बहिर्भाव इत्यन्तर्भाव बहिर्भावप्रयोजकाकारभेद इष्यते, उतैक एवाकार उभयप्रयोजक इति विकल्प मभिप्रेत्याद्यं दूषयति - आकारभेदेति । तथोरप्याकारयोरन्तर्भावबहिर्भावान्यतराङ्गीकारे तत्तत्पक्षोक्तदोषप्रसङ्गेन सुच्चयस्यैवाङ्गीकर्तव्यत्वात्, तत्र च विरोधपरिहाराय तत्राप्याकारभेदो वाच्यः, तत्रापि तथेत्यनवस्थेत्यर्थः । द्वितीयं दूषयति - आकारैक्य इति । अन्तर्भावबहिर्भावपदाभ्यामभेदभेदौ विवक्षितौ । तयोर्भेद एकेनाकारेण विरुद्धयोस्सामानाधिकरण्योपपादनासम्भवात्तयोरैक्यं स्यादिति भावः । किञ्चेति । सा - अविद्यानिवृत्तिः । नित्य मिति । कदाप्यविद्यातत्कार्ययोरुपलम्भो न स्यादित्यर्थः । किंच ब्रह्मव्यतिरिक्तायाः पारमार्थिकाया जन्याया निवृत्तेरभ्युपगमेपि भिन्नसत्ताकायाः अविद्यायास्तया सह विरोधाभावान्निवृत्त््युत्पत्तावप्यविद्या तिष्टत्येवेति अनिर्मोक्षप्रसङ्गः । व्याघातादीति । व्याघातपदेन सत्त्वासत्त्वयोस्स्वरूपतो विरोधो दर्शितः । आदिपदेनाद्वैतश्रुति विरोधादयो विवक्षिताः । नचेति । मोक्षदशायां यावत्प्रपञ्चनिवृत्तेर्वक्तव्य तया निवृत्तेर्मिथ्यात्वे स्वप्रतियोगित्वं वक्तव्यम्, तच्च व्याहतमित्यर्थः । ननु सत्त्वमसत्त्वं मिथ्यात्वं वा स्यात्, कथं पञ्चमप्रकारत्वमित्यत्राह भावाभावयो रिति । सदसतोरित्यर्थः । आदिपदेन मिथ्यात्वं विवक्षितम् ।  सतो घटादेस्सद्रूपा मिथ्यारूपा च, निरुपाख्यस्य निरुपाख्येत्यर्थः । ननु कथ सद्विलक्षणाया असद्विलक्षणायाश्च निवृत्तेस्सदसद्विलक्षणत्वम्, व्याघातादिति चेन्न; - सदसद्विलक्षणत्वेपि मिथ्यावैलक्षण्यसम्भवात् । ननु दृष्टानुसारेण सत्त्व मनिर्वचनीयत्वं वा स्यात्, यदिच तथा नेष्यते, तर्हि निवृत्तिरसत्यैव स्या दित्यत्राह - तन्निवृत्ति रिति । 
सदादिरूपत्वस्यासम्भवात् ख्यातिबाधाभ्यां  प्रामाणिकार्थविलक्षणानिर्वचनीयवत् तद्विलक्षणतन्निवृत्त्यङ्गीकारो युक्त इत्यर्थः । किमसतीत्यनेन भावरूपत्वम्, उत निरुपाख्यत्वमिति विकल्पमभिप्रेत्य  आद्यंदूषयति - तत्रेत्यादिना अभावप्रतियोगित्वा  दित्यन्तेन । सद्वितीयत्वप्रसङ्ग इति । मिथ्यात्वस्य पूर्वोक्तन्यायेनासम्भवादिति भावः । तेनैवेति । पूर्वोक्तन्याय एव विवक्षितः । तत्प्रतियोगिने  त्यत्र हेतुमाह - अभाववादिना मिति । ध्वंसस्य निरुपाख्यत्वमनभ्युपगच्छतां तदन्यूनसत्ताकस्यैव तत्प्रतियोगित्वादित्यर्थः । अशक्यत्वा दिति । अभ्युपगमस्येति शेषः । दूषणमनुमत मिति । अभ्युपगममापादयता त्वया तथा स्वरूपानङ्गीकाराद््दूषणमनुमतमेवेत्यर्थः । यद्वा निवृत्तेर्ब्रह्मस्वरूपत्वतदतिरिक्तत्वपारमार्थिकत्वपञ्चमप्रकारत्वान्यतर पक्षमेव समर्थयता त्वया अविद्यानिवृत्तेरसत्त्वे दूषणमनुमतमेवेत्यर्थः । अविशिष्ट मिति क्रियविशेषणम् । अविशेषेणेत्यर्थः । अन्तर्गत मिति । त्वत्स्वान्तान्तर्गतं त्वद््गुरुपक्षपक्षपातमित्यर्थः । यद्वा कञ्चुकपिहितं बौद्धत्वमित्यर्थः । नचेति । किंचित्साम्यमात्रात्तन्मतप्रवेशापादनेऽतिप्रसङ्ग इति भावः । व्यवस्थाहेतूना मिति । प्रतिभासिकव्यावृत्तव्यावहारिकव्यवस्थासिद्धये हि व्यावहारिकसत्यत्वमिष्यते, तदङ्गीकारेपि व्यवस्थाया असिद्धेर्न प्रपञ्चस्यापि व्यावहारिकत्वमेष्टव्यम्, तन्निवृत्तिवदेव पञ्चमप्रकारत्वसम्भवादित्यर्थः । आनुरूप्यस्येति । अविरोधित्वम् - सजातीयत्वम् । विरोधिरूपत्व इति । विजातीयत्वरूपत्व इत्यर्थः । निवृत्तेस्सद््सदनिर्वचनीयाविद्याकल्पनं प्रत्यानुकूल्यं विजातीयत्व एव सिद्ध्यति, सजातीयत्वे यावन्मिथ्यावस्तुनिवृत्त्यभावप्रसङ्गादित्यर्थः । किञ्च निवृत्तेः प्रतियोगिसमानसत्ताकत्वाभावे तद्विरोधाभावादनिर्मोक्षप्रसङ्गः । नच निवृत्तित्वेनैव प्रतियोगिना साकं विरोधः, घटे विद्यमान एव प्रातिभासिक रूपायास्तन्निवृत्तेर्दर्शनात् । नच भिन्नसत्ताक्त्वाभाव एव विरोधप्रयोजकः, लाघवेन तुल्यसत्ताकत्वस्यैव प्रयोजकत्यात् । किंचास्या निवृत्तेरध्यस्तत्वे पञ्चम प्रकारत्वभङ्ग, अनध्यस्तत्वेक प्रकाशाभावप्रसङ्गः, स्वतस्सविद्रूपत्वविरहात्तदध्य स्तत्वविरहाच्च  सविदतिरिक्स्य दृग्दृश्यसम्बन्धनिराकरणेन संविदध्यासादेव हि प्रकाशं ब्रूषे । यदि चात्रान्यसम्बन्ध इष्यते, किं परार्थे घठादिना ।
	अत्र पञ्चमप्रकारमुपपादयन् यदाह नवीनः - अविद्यानिवृत्तिर्नास्मा, अभावत्वात् किन्तु पञ्चमप्रकारा, सा च न पुरुषार्थः, सद्विलक्षणत्वादसुखत्वाच्च ; किंच आत्मैव परमानन्दः पुरुषार्थः 
; नचैबमविद्यानिवृत्तेरप्रार्थ्यत्वात्त दुपायज्ञानप्रयासो व्यर्थः, पुरुषार्थप्रतिबन्धकनिवृत्तित्वेन तस्याः काम्यमानत्वात् नन्वविद्या किं प्रतिबन्धाति ? नतावन्मोक्षस्वरूपम्, तस्यात्मस्वरूपतया सदानपायात् ; नापि तज््ज्ञानम्, तत एवेति चेन्न ; - आनन्दात्म स्यरूपो हि मोक्षः, अनर्थश्च दुःखात्मा तत्प्रतिकूलः, अविद्या च तद्धेतुः, एवञ्च आनन्दात्मकब्रह्मविपरीतानर्थदर्शनेन नित्यात्मभूतोपि मोक्षोऽसत्कल्पो नास्तीत्यादिव्यवहारयोग्यो बभूव, ततश्चाकृतार्थता, निवृत्ते चाज्ञाने निरस्तनिखिलानर्थपरमानन्द आत्माऽऽप्यत इवेत्यविद्यानिवृत्तिरपुरुषार्थोपि काम्यत इति । तत्र किमिदामाप्यत इवेति ? किमपारमार्थ्ये विवक्षितम्, उत सादृश्यम् ?  नाद्यः, ब्रह्मणो नित्याप्तत्वात् । पूर्वमनवाप्तत्वे सति इदानीमाप्तत्वं नास्तीति चेत् ? तर्ही दानीमाप्यत इति बुध्द्युत्पत्तये निवृत्तिः काम्यत इत्यायातम् । तत्र स किं ब्रह्म स्वरूपमेव, उत वृत्तिः ? नाद्यः, तस्य नित्यसिद्धत्वात् । न द्वितीयः, अविग्रायां निवृत्तायां कारणाभावेन वृत्त्युत्पत्तेरयोगात् । न द्विंतीयः, आत्पत्वादेव । तस्मात्पुरुषार्थसाधनत्वरहिताया निवृत्तेस्स्वतः पुरुषार्थत्वाभावे काम्यत्वमेव न स्या दिति श्रवणादौ न कश्चित्प्रवर्तेत । यदुक्तमनर्थदर्शनेन नास्तीत्यादिव्यवहारयोग्यो बभूवेति तत्स्ववचनव्याहतम्, अविद्यधनितिरोधानेन हि कर्तृत्वाद्यध्यासरूपा नर्थसम्बन्धं ब्रूषे नास्तीति व्यवहारयोग्यतामेव च तिरोधानम ।
 अत्रायमस्मदाचार्याणां संग्रहः -
	निवृत्तेश्चेत्सदन्यत्वमनिर्मोक्षः प्रसज्यते ।
	निवृत्तेर्यदि सत्यत्वमनिर्मोक्षः प्रसज्यते ।।
	सत्ताभेदाद्विरोधो न प्रतियोग्यनुयोगिनोः ।
	मिथ्याकार्ये विनाऽविद्यां न तिष्ठेत कदाचन ।।
	यक्षानुरूपबलिना सत्तासाम्यं न विद्यते ।
	गौरवाद्भिन्नसत्ताया विरहो न प्रयोजकः ।।
इति श्रीवीधूलकुलतिलकश्रीनिवासाचार्यपादसेवासमधिगतपरावरतत्त्वयाथात्म्येन तदेकदेवतेन तच्चरणपरिचरणपरायणेन तत्प्रसादलब्ध महाचार्यापरनामधेयेन रामानुजदासेन विरचितायां शतदूषणीव्याख्यायां चण्डमारुताख्यायां निवृत्त्यनुपपत्तिभङ्गो नाम
चतुश्चत्वारिंशस्स्कन्धः ।। 44 ।। 


