

1.1.01
यदक्षपाद: प्रवरो मुनीनां शमाय शास्त्रं  जगतो जगाद।                          कुतार्किकाज्ञाननिवृत्तिहेतु: करिष्यते  तस्य मया निबन्ध:।।       प्रमाणादिपदार्थतत्त्वज्ञानान्नि:श्रेयसाधिगम इत्येतच्छास्त्रयादिसूत्रं,तस्याभिसम्बन्धवाक्यम्। प्रमाणतोऽर्थप्रतिपत्तावित्येवमादि तस्यानुसन्धानवाक्यम्,शास्त्रस्य पुरुषश्रेयोऽभिधायकत्वात्। शास्त्रं पुन: प्रमाणदिवाचकपदसमूहोव्यूहविशिष्ट:। पदं पुनर्वर्णसमूह:। पदसमूह: सूत्रम्। सूत्रसमूह:प्रकरणम्। प्रकरणसमूह आह्निकम्। आह्निकसमूहोऽध्याय:। पञ्चाध्यायीशास्त्रम्। तत्पदार्था: प्रमाणादय:। तस्य शास्त्रस्य पदानामर्थाप्रमाणादय:। तस्य शास्त्रस्य पदानामर्था प्रमाणादय: षोडशात्मान:।तच्छज्ञस्त्रं पुरुषश्रेयोऽभिधत्ते। प्रत्यक्षानुमानाधिगतवस्तुतत्त्वान्वाख्यानंशास्त्रधर्म:। तस्य विषय: प्रत्यक्षानुमानानधिगतवस्तुतत्त्व आध्यात्मिकशक्तिसम्पद्युक्तोऽन्तेवासी। पुरुष: पुनश्चतुर्धा भिद्यते, प्रतिपन्नोऽप्रतिपन्न: सन्दिग्धोविपर्यस्तश्चेति। तत्र प्रतिपन्न प्रतिपादयिता। इतरे सापेक्षा:सन्त: प्रतिपाद्या:। ते यदेन्द्रियार्थसन्निकर्षमपेक्षन्ते तदाप्रत्यक्षेण, यदा लिङ्गदर्शनस्मृत्याद्यपेक्षन्ते तदानुमानेन। यदापुनरुपदेशमपेक्षन्ते तदा शास्त्रं प्रवर्तते। श्रेय: पुन: सुखमहितनिवृत्तिश्च।तच्छ्रेयो भिद्यमानं द्वेधा व्यवतिष्ठते दृष्टादृष्टभेदेन। दृष्टंसुखम्। अदृष्टमहितनिवृत्ति:। अहितनिवृत्तिरप्यात्यन्तिकी चानात्यन्तिकीच। अनात्यन्तिकी कण्टकादेर्दु:खसाधनस्य परिहारेण। आत्यन्तिकी पुनरेकविंशतिप्रभेदभिन्नदु:खहान्या। एकविंशतिप्रभेदभिन्नं पुनर्दुखम्, शरीरं षडिन्द्रियाणि षड्विषया:षड्बुद्धय: सुखं दु:खं चेति। शरीरं दु:खायतनत्वाद् दु:खम्। इन्द्रियाणिविषया बुद्धयश्च तत्साधनभावात्। सुखं दु:खानुषङ्गात्। दु:खं स्वरूपतइति। तस्य हानिर्धर्माधर्मसाधनपरित्यागेन। अनुत्पन्नयोर्धर्माधर्मयोरनुत्पादेन,उत्पन्नयोश्चोपभोगात् प्रक्षयेणेति। पुरुषा रागादिमन्तो वीतरागाश्च।तत्र रागो विषयाभिष्वङ्गलक्षण:। स येषामस्ति ते रागादिमन्त:। वैराग्यंपुनर्भोगानभिष्वङ्गलक्षणम्। तद्येषामस्ति ते वीतरागा:। प्रवृत्तेर्द्वैविध्यंपुरुषभेदानुविधानेन। तेषां पुरुषाणां या: प्रवृत्तयस्ता: पुरुषभेदमनुविधीयमानाउभयरूपा भवन्ति। वीतरागप्रवृत्तिरेकधा। तत्र या वीतरागाणां प्रवृत्ति:सा खल्वेकरूपा अनिष्टप्रतिषेधार्था अनिष्टं हास्याम इत्येवमेव प्रवर्तन्ते,न पुनरेषां क्वचित् अभिष्वङ्गोऽस्तीति। रागादिमत्प्रवृत्तिस्तुद्विरूपा। य एते रागादिमन्तस्तेषां या: प्रवृत्तयस्ता द्विविधाभवन्ति,  इष्टानिष्टविषयाधिगमप्रतिषेधार्था:। इष्टमाप्स्यामीतिरागात् प्रवर्तते। अनिष्टं हास्यामीति द्वेषान्निवर्तते। प्रवृत्तेरपिद्वैविध्यं भवति समर्थासमर्थभेदात्। या खलु रागादिमत्प्रवृत्ति:सा समर्था चासमर्था च भवति। इष्टमाप्स्यामीति प्रवर्तमानो यदा प्राप्नोतितदा समर्था, अनिष्टं हास्यामीति प्रवर्तमानो यदा जहाति तदापि समर्था।यदा विपर्ययस्तदासमर्थेति।       तत् पुन: प्रवृत्तेर्द्वैविध्यं प्रमाणस्यार्थवदनर्थकत्वात्।प्रमाणं तावदर्थपरिच्छेदकम्। प्रमाणसामान्यत् प्रमाणप्रतिरूपकमपिप्रमाणमित्युपचर्यते। किं पुन: प्रमाणसामान्यं प्रमाणाभासस्य? सामान्यपरिच्छेदकत्वम्।प्रमाणेनापि सामान्यं परिच्छिद्यते, प्रमाणाभासेनापि। सोऽयं प्रमातायदा प्रमाणेनार्थमवधार्य प्रवर्तते तदास्य प्रवृत्ति: समर्था भवति।यदा पुन: प्रमाणाभासेनावधार्य प्रवर्तते तदासमर्था। तस्या: पुनरर्थवत्त्वम्,प्रमाणतोऽर्थप्रतिपत्तावित्यादि भाष्यम्। परस्परापेक्षित्वादुभयासिद्धिरितिचेत्- न,अनादित्वात्। यदि प्रमाणतोऽर्थप्रतिपत्तो प्रवृत्तिसामर्थ्यम्,यदि वा प्रवृत्तिसामर्थ्यात् प्रमाणतोऽर्थप्रतिपत्ति:, किं पूर्वंकिं वा पश्चादिति वाच्यम्। यदि तावत् प्रमाणत: पूर्वमर्थप्रतिपत्ति:,प्रवृत्तिसामर्थ्यमन्तरेण किमिति प्रतिपद्यते? अथ पूर्वं प्रवृत्तिसामर्थमनवधार्यार्थेकिमिति प्रवर्तते? तस्मात् प्रवृत्ते: प्रमाणतोऽर्थप्रतिपत्तेर्वापूर्वापरभावो न कल्पत इति। तच्च नैवम्। कस्मात्? अनादित्वात्। अनादिरयंसंसार इति पूर्वाभ्यस्तसूत्रे प्रतिपादयिष्याम:। आदिमति च संसारेएष दोष:, किं पूर्वं प्रमाणतोऽर्थप्रतिपत्ति:, उताहो पूर्वं प्रवृत्तिसामर्थ्यमिति।प्रमाणप्रवृत्तोर्वा बलाबलजिज्ञासायामुभयसामर्थ्यप्रदर्शनार्थंवाक्यम्। लोक: खलु प्रवर्तमान: प्रमाणेनार्थमवधार्य प्रवर्तते।स च तथा प्रवर्तमान: फलमुपलभते। तत्रेदं चिन्त्यते, किं प्रमाणतोऽर्थप्रतिपत्ति:समर्था उताहो प्रवृत्तिरिति। उभयं समर्थं, तन्नान्तरीयकत्वात् फलस्य।अस्य चार्थस्योपदर्शनार्थं वाक्यमिति लोकवृत्तानुवादो वा। सर्व:  प्रमाताप्रमाणेनार्थमवधार्य प्रवर्तमान: फलमुपलभत इति लोकवृत्तं तद्वाक्येनानूद्यत  इति।   हेयहानोपायधिगन्तव्यभ्ोदाच्चत्वार्थपदानि। हेयं दु:ख तद्धेतुश्च।दु:खमुक्तम्। दु:ख्ाहेतुरविद्यातृष्णे धर्माधर्माविति। हानं तत्वज्ञानम्।तत्पुनर्यथावस्िथतपदार्थाघिगति:,तच्च प्रमाणम्। उपाय: शास्त्रम्।तदप्युक्तम्। अधिगन्तव्योऽपवर्ग:। स पुनरात्यन्तिकी दु:खभाव:।एतस्मिश्च चतुर्वर्गे प्रमाणस्य प्राधान्यप्रदर्शनार्थं चेति। कथंपुनरनेन वाक्येन प्रमाणादिचतुर्वर्ग: प्रदर्श्यत इति। प्रमाणप्रमेयाधिगतय:श्रुतिगम्या:, प्रमाता तन्नान्तरीयकत्वात्। न हि प्रमातारमान्तरेणप्रमाणं संभवति। तदिदं वाक्यमवयवश उपन्यस्य वर्ण्यते। तत्र प्रमाणतइति तसिर्वचनं वचनविभक्तिव्याप्तिज्ञापनार्थम्।  प्रमाणत इतीयंनिमित्तपञ्चमी। अस्याभिधानं वचनव्याप्त्यर्थं विभक्तिव्याप्त्यर्थंच। कथं पुन: पञ्चमीव्यतिरेकेण तसिर्लभ्यते? लभ्यत इत्याह-  अद्यादावुपसंखयानादिति।तत् किं सिद्ध भवति?  वचनाव्याप्त्या संपल्वो व्यवस्था च। प्रमाणेनप्रमाणाभ्यां प्रमाणै: प्रतिपत्तिनिति संपल्वो गभ्यते। प्रमाण्ोनैवेतिव्यवस्था। विभक्तिव्याप्त्या हेतुकरणभाव:। प्रमाणादर्थाधिगतिर्भवतीतिहेतुत्वम्। प्रमाणेनार्थं साधयतीति साधकतमत्वात् करणार्थ:। संपल्वानुपपत्तिर्विशिष्टविषयत्वादिति चेत्- न, अनभ्युपगमात्। स्यान्मतिरेषा विशिष्टविषयाणि प्रमाणानि।विशेषविषयं प्रत्यक्षं, सामान्यविषयमनुमानमिति। एतावच्चाधिगन्तव्यम्।यदुत सामान्यं विशेषश्च, न च सामान्यविषयं प्रत्यक्षं न जात्वनुमानंविशेषविषयमिति? एतच्चन, अनभ्युपगमात्। न तावत् प्रमाणद्वयं प्रतिपद्यामहे।न विषयद्वयम्। नाप्यसंकरम्। किं कारणम्? प्रमाणानि तावच्चत्वारि।विषयश्च सामान्यविशेषतद्वद्भेदात् त्रेधा। संकरोऽप्येकस्य सर्वै:प्रमाणैरधिगतेरिन्द्रियवदिति। इन्द्रियं खलु अर्थप्रमाशकत्वत् प्रमाणम्।तस्य व्यवस्था संकरश्च। व्यवस्था गन्धादिषु। संकर: पृर्थिव्यादिषु,द्वीन्द्रियग्राह्यत्वात्। सत्वायां गुणत्वे च सार्वेन्द्रियं ज्ञानमिति।अधिगतत्वाद् वैयर्थ्यमिति चेत्न, अन्यथा तदधिगते:। स्यान्मतम्,यदि सङ्कीर्येरन् प्रमाणानि, नन्वेकेन प्रमाणेनाधिगतेऽर्थे द्वितीयंप्रमाणं व्यर्थमापद्येत। अधिगतं चार्थमधिगमयता प्रमाणेन पिष्टपेषणंस्यात्। न,  अन्यथा तदधिगते:। न ब्रूमो यथा प्रत्यक्षेणार्थोऽधिगम्यतेतथानुमानादिभिरपीति। अन्यथा प्रत्यक्षेणेन्द्रियसंबद्ध:, इन्द्रियासंबद्धोऽनुमानेन,संज्ञासंज्ञिसंबन्धप्रतिपक्तिरूपमानेन, शब्दोल्लेखनागमेनेति। विषयान्तरेव्यवस्थादर्शनाच्च। न च सर्वस्मिन्नर्थे संपल्वोऽस्तीत्यता न वैयर्थ्यमिति।तस्माद् व्यवस्थितमेतत् तसिर्वचनं वचनविभक्तिव्याप्तिज्ञापनार् थमिति।       प्रमाणास्वरूपावधारणं कर्तव्यम्। किं पुन: प्रमाणस्य प्रमाणत्म्र?किं चोक्तं भवति प्रमाणमिति? उपलब्धिहेतु: प्रमाणम्, उपलब्धिहेतुत्वंप्रमाणत्वम्। यदुपलब्धिनिमित्तं तत्प्रमाणमिति। समानत्वादलक्षणमितिचेत्? यद्यंपर्लणिहेतु: प्रमाणम्, ननु प्रमातृप्रमेययोरप्युपलब्धिहेतुत्वाजत् प्रमाणत्वं प्रसज्येत, विशेषो वा वक्तव्य इति। अयंविशेष:, प्रमाणे प्रमातृप्रमेययोश्चरितार्थत्वात्। प्रमाणे प्रमाताप्रमेयं च चतरतार्थम्। अचरितार्थं तु प्रमाणम्। अतस्तदेवोपलब्धिसाधनमिति।अकरणा प्रमाणोत्पत्तिरिति चेत्? नेन्दियार्थसन्निकर्षस्य करणभावात।यदि प्रमातृप्रमेयाभ्यां प्रमाण जन्यते अकरणा तर्हि प्रमाणोत्पत्ति:प्रान्पोति? न, इन्द्रियार्थसन्निकर्षस्य करणभावात्, नामरणा प्रमाणोत्पत्तिविन्द्रियार्थसन्निक्रिर्षमपेक्षमाणाभ्यां प्रमातृप्रमेयाभ्यां प्रमाणं जन्यत इतिनाकरणप्रमाणोत्पत्तिप्रसङ्ग:। यदि तर्हि प्रमाणोत्पत्ताविन्द्रियार्थसन्निकर्षमपेक्षेतेप्रमातृमेये, अथ तर्हि इन्द्रियार्थसन्निकर्षोत्पतै किमपेक्षेतेइति? तस्मिन्नपीन्द्रियमित्यनादि: कर्तृकरणभाव:। यद्यत् पश्चाद्भवति, तत्तत् पूर्वभाविनमपेक्षत इत्यनादि: कर्तृकरणभावो द्रष्टव्य:इति। यदि प्रमातृप्रमेयाभ्यां सद्भ्यां प्रमाण जन्यते, तत: प्रमाणमन्तरेणप्रमातृप्रमेयभावस्यासिद्धत्वात् प्रमातृत्व्र प्रमेयत्वं चानुपपन्नमिति।कथम्?  प्रमाणमिति। यथा करकशब्दोऽयं तथा प्रमेयं प्रमातेति च।न च कारकशब्दा: क्रियासंबन्धमन्तरेणात्मानं लभन्त इति: न च द्रव्यमात्रंकारकं, न च क्रियामात्रमिति। कारकशब्दो हि प्रवर्तमान: क्रियासाधनेक्रियाविशेषयुक्ते प्रवर्तते। प्रमातृप्रमेशब्दौ च कारकशब्दौ तावन्तरेणक्रियां न प्रवर्तेयातामिति। न, पाचकादिशब्दवत् त्रिकालविषयत्वात्।न ब्रूम: क्रियासंबन्धेनैव कारकशब्दा: प्रवर्तन्ते इति। अपि तुत्रिकालविषया ऐते। यदि क्रियासंबन्धनिमित्ता एव स्यु:, न क्रियामन्तरेणप्रवर्तेरन्। क्रियासंबन्धमन्तरेण तु प्रवर्तत्ते। किं पुनर्निमित्म्? सामर्थ्यम्। तच्च त्रिषवपि कालेष्वस्तीति। तस्मादुपपन्नं प्रमातृप्रमेयाभ्यांप्रमाणं जन्यते, तदुपलब्धि साधनमिति। साधकतमत्वाद् वा न प्रसङ्ग:।न चायं प्रसङ्गोऽस्ति प्रमाता च प्रमेयं चोपलब्धिनिमित्तत्वात्प्रमाणं प्रसज्यत इति। कस्मात्?साधकतमत्वात्। साधकतमं प्रमाणम्, न तु प्रमातृप्रमेये।       क: खलफ साधकतमार्थ:? साधकतमं प्रमाणमिति केवलं वाक्यमभिधीयतेनार्थ इति। भवाभाक्योस्तद्वत्त।न प्रमातरि प्रमेये वाऽसति प्रमाभवति, सति तु भवति। न पुन: सति भवत्येव। प्रमाणे तु सति भवन्ती      भवत्येव। स चायमतिशय: साधकतमत्वमुच्यतेऽ यद्वान् वा प्रमिमीतेसोऽतिशय:। किंवान् प्रमिमीते? प्रमाणवान्। अयं प्रमाणे सति प्रमिमीते,नासतीति। सतार्वाऽकर्तृत्वं यदभावात्। यस्य चाभावात् प्रमातृप्रमेयेन प्रमां कुरुत: सयसेऽतिशय:। संयोगवच्चरमभाविता वा। यथा वा संयोग:पश्चाद्भावी द्रव्यशक्तिर्भवति, तथा प्रमाणं चरमभावि प्रमातृप्रमययो:प्रमाशक्तिर्भवतीति पश्चाद्भावोऽतिशय:। प्रतिपत्तेरानन्तर्य वा।यद् वा प्रमाणानन्तरं प्रतिपत्तेर्जन्म, स चायमतिशय इति।  असाधारणकरणतावा। प्रमाता वाक्त् साधारणं कारण प्रत्यक्षादिज्ञानानाम्। सर्वप्रतिपत्तीनांप्रमेयमप्यशेषयुरूषसाधारणत्वात् तथाभूतम्। प्रमाणं त्वसाधारणकारणत्वात्प्रधानम्। प्राधान्याच्च साधकतमत्वेनामिधीयंत इति। प्रमाकारणसंयोगविशेषकत्वंवा। यो वा प्रमाकारणं संयोग:, तस्य प्रमाणमनुग्रहे वर्तमानमतिशयशब्दवाच्यम्।अर्थगहणं प्रमाणविषयप्रतिपत्तिप्रतिषेधार्थम्। यतो न प्रमाणविषयाप्रतिपत्ति: पुरुषमितिकर्तव्यतायांप्रयोजयति, किं त्वर्थस्य तथाभावविषया। यदायमर्थसय तथाभावं प्रतिपद्यते,अथ प्रवर्तत इति। उपेक्षणीयवस्तुप्रतिषेधार्थं वा। न ह्युपेक्षणीयवस्तुविषयाप्रतिपत्ति: प्ररूषमितिकर्तव्यतायां प्रयोजयति, किं त्वर्थस्य सुखदु:खहेतुभावविषया।यदायमर्थस्य सुखदु:खहेतुभावं प्रतिपद्यते, अथ प्रवर्तत इति। प्रमाणाग्रहणंगम्यमानत्वादिति चेत्- न, प्रमाणविशेषज्ञापनार्थत्वात्। अर्थप्रतिपत्तौप्रवृत्तिसामर्थ्यादित्यभिधीयमाने गम्यत एवैतत् प्रमाणम इति। नहि काचिदर्थप्रतिपत्ति: प्रमाणमन्तरेण संभवतीति। तच्च नैवम् प्रमाणविशेषज्ञापनार्थत्वात्। अस्त्ययं प्रमाणशब्द: प्रमाणे वर्तमान:,अस्ति च प्रमाणसामान्यात् प्रमाणाभासेऽपीति। तद् येह प्रमाणेनप्रतिपत्ति:,  सा प्रवृत्ति सामर्थ्य प्रतिपादयति प्रमाणम् नेतरदिति।न च प्रमाणग्रहणमन्तरेण निमित्तपञ्चम्यभिधानं लभ्यते। तेन च प्रयोजनम्।अतश्च प्रमाग्रहणं कृतमिति। अर्थग्रहण सुखदु:खतद्धेतुत्वेन  सर्वसंग्रहोऽर्थ्यमानत्वाच्च।सर्व: प्रमाणादिरर्थ: सुखदु:खहेतु:, सर्वश्चार्थ्यते। अर्थ्यमानत्वादर्थइति। न, व्याघातादविवक्षितत्वाच्च। सर्व: प्रमाणादिरर्थ: सुखदु:खहेतुरितिब्रुवतो हेयादिभेदाच्चत्वार्यर्थपदानीति व्याहन्येत। न च प्रमाणादिहानुशक्यं कर्तुम्। न च प्रमाणादिहानं विवक्षितम्। तस्मादपव्याख्यानमेतत्।किं तु सुखदु:खत्वेन तद्धेतुत्वेन च यवतां संग्रहस्तेऽभिधीयन्तेऽधिकारत्।न संविदो पग्रहणमनधिकारात्, अकर्मत्वाच्च। न संवद्धेया असुखदु:खत्वात्,अतद्धेतुत्वच्च। नाप्यर्थ्यते(ऽ)फलत्वात्।       सोऽयं प्रमाणार्थोऽपरिसंख्येय:। इयानयं प्रमाणविषय इतिन परिसंख्यातुं शक्यम् आनन्त्यात्। न, उभयस्य परिसंख्यातत्वात्।एतावानयं प्रमाणार्थो यदुत सुखदु:खे तद्धेतुश्चेति। तच्चोभयं परिसंख्यातम्।अतो न युक्तमानन्त्यान्न परिसंख्यायत इति। प्राणभृद्भेदस्य चापरिसंख्येयत्वादपरिसंख्येय:प्रमाणार्थ इत्यसंवद्धमुक्तमिति। न, अर्थशब्दस्य प्रयोजनवाचित्वात्।प्रमाणार्थोऽपरिसख्येय इति, प्रमाणप्रयोजनमपरिसंख्येयमित्ययं वाक्यार्थ:।कथम्? स एवार्थे केषाञ्चित्सुखहेतुर्भवति, केषाञ्चिद् दु:खहेतुरिति।अर्थवति च समर्थे प्रमाणे अर्थवन्ति भवन्ति समर्थानीति। अन्यतमत्वार्थ:साधकतमत्वार्थो द्रष्टव्य: प्रकरणात्। प्रकरणं हि चतुर्वर्गे प्रमाणंप्रधानमिति वर्तते। यदि पुनर्यथाश्रुति वाक्यमर्थवत् स्यात्, किंप्रमाणसामर्थ्यं वर्णितं स्यात्? तस्माद् यथोक्तं न्याय्यमिति।       प्रमाता स्वतन्त्र:। किं पुन: स्वातन्त्र्यम? कारकफलोपभोक्तृत्वम्,यस्मात् कारकानां फलेनायमभिसंवध्यते। तत्समवायो। यद् वाऽशेषकारकनिष्पाद्याया:क्रियाया: पुरुष आश्रयो भवति, तत्प्रयोक्तृत्वम्। इतराप्रयोज्यतावा। यद् वा परिदृष्टसामर्थ्यानि कारकचक्राणि प्रयुड्क्ते। तैश्चन प्रयुज्यत इति। तत्वपरिसमाप्तिर्विनियोग्यता उपेक्ष्यता वा। याऽसावविसंवादिता,साऽवधारितस्यार्थस्य विनयोगयोग्यता। सुखसाधनु वा दु:खसाधनं वाऽयमर्थइति ज्ञात्वा विनियोग: सा समाप्ति: तत्प्राप्तिस्तत्प्रतिषेधश्च।यद् वा न सुखसाधनं न दु:खसाधनं न दु:खसाधनं वेत्युपेक्षेति।       किं पुनस्तत् ? सदसती तत्। तस्य भावस्तत्वमिति। अत्र तद्वाच्यं वस्य भाव इति। सदसती तत्, प्रमाणविषयत्वेनाधिकारात्। सदसतीप्रमाणस्य विषयावित्यधिकृतम्। तस्मात् सदसती तदिति। तद्भाव:सदसत्त्वं, सदसतो: प्रमाणविषयता तत्प्रतिषेधश्च। तयो: खलु सदसतोर्भावोद्विरूप:, विधीयमान: प्रतिषिद्धमानश्च। यदेकत्र विधीयते तदन्यत्रप्रतिषिध्यते। तद्यथा, गन्धवती पृथिवी, अगन्धा आप: इति।प्रमाणविषयत्वात् सदसतोरविशेषप्रसङ्ग इति चेत्- नानैकान्तात्। तत्रभवेदेषा बुद्धिर्यदि प्रमाणेन सदसती गम्येते। तत: प्रमाणविषयत्वादुभयोरविशेष:प्राप्त इति। तच्च न, अनैकान्तात्। सर्वमिदं गोघटादि द्रव्यजातंप्रमाणगम्यं भेदवच्च। तस्मादनेकान्तोऽयमिति। स्वतन्त्रपरतन्त्रोपलब्ध्यनुपलब्धिकारणभावाच्चविशेष:, सत् खलु प्रमाणस्यालम्बनं स्वतन्त्रं भवति। असत् तु परतन्त्रंप्रतिषेधमुखेन प्रतिपद्यते। प्रदीपवदिति। तद् यथा प्रदीप: खलु अपवरकादिस्थितंघटादिकमर्थं प्रतिपादयति, तद्वदसदपि प्रतिपादयति। नह्यसत्प्रतिपत्तावुपायान्तरमास्थीयते। दृश्यमाने हि घटादिकेऽर्थेनानेन समानजातीयं दृश्यान्तरमस्ति। यद्यभविष्यदिदमिवाद्रक्ष्यत।न च दृश्यते। तस्माद्दर्शनाभावान्नास्तीति गम्यते। एवं प्रमाणेनापिसति प्रमीयमाणे, नानेन समानजातीयं प्रमेयान्तरमस्ति। यद्यभविष्यदिदमिवामास्यत,न तु मीयते तस्मान्मानाभावान्नास्तीति। तदेवं सत: प्रकाशकं प्रमाणमसदपिप्रकाशयतीति। तत्रासद्भेदा: स्वातन्त्र्येण न प्रकाशन्त इति नोच्यन्ते।चतुर्वर्गान्तर्भावाद् वा भावप्रपञ्चवदभावप्रपञ्चोऽप्युद्दिष्टोवेदितव्य इति। भावोपदेशादेवाभाव उपदिष्टो भवतीति। अतश्च नोच्यन्त  इति।तत्र सच्च खलु षोडशधा व्यूढमुपदेक्ष्यते इति। व्यूह: संक्षेप:।त एते सद्भेदा इति सूत्रम्।।सर्वपदार्थप्रधान: समासो द्वन्द्व:। किमुक्तं भवति? सर्व एते प्रमाणादयोविज्ञेया इति। अन्यथा हि  समासान्तरपरिग्रहाद् विशेषणत्वेनोपयुक्तानांप्रमाणादीनामविज्ञेयता स्यात्। यथावचनं विग्रह इति। यदेव निर्देशेवचनभेदोपादाने प्रयोजनं तदिहापि द्रष्टव्यमिति। प्रमाणादीनां तत्त्वमितिशैषिकी षष्ठी। क: पुन: शेष:? कारकारणामविवक्षा शेष इति। यत्र नकारकं कारकार्थो वा विवक्ष्यते, स शेष:। तद्यथा ब्राह्मणस्य कमण्डलुरिति।तत्त्वस्य प्रमाणादिभ्योऽन्यानन्यत्वे दोष:। यदि तावत् प्रमाणादिव्यतिरिक्तंतत्त्वम्, न प्रमाणादिज्ञानान्नि:श्रेयसाधिगम इति प्राप्तम्। किंकारणम्? तत्त्वविशेषणत्वेनोपादानात्, राजपुरुषानयनक्रियावदिति।अथाभेद:? तत्त्वग्रहणानर्थक्यम्। यदि प्रमाणादिव्यतिरिक्तं तत्त्वंन प्रतिपद्यसे, एवं तर्हि तत्त्वग्रहणमनर्थकं संपद्यत इति। नोभयथाप्यदोषादित्येके।यदि तावत् प्रमाणादिव्यतिरिक्तं तत्त्वं स्यात्, तस्यास्वतन्त्रत्वात्प्रमाणादियोऽपि गम्यन्त इति, कुण्डे बदरवृत्तिवदिति। यथोक्तं कुण्डेबदराणां वृत्तिरिति भावे देशिते भावस्यास्वतन्त्रत्वात् कुण्डेवदराणि वर्तन्त इत्युक्तं भवति, तथेहापि तत्त्वज्ञानान्नि:श्रेयसाधिगमइति प्रमाणादीनां ग्रहणं भावस्यास्वतन्त्रत्वादिति। अभेदेऽपीषुस्थितिवत्तद्भावप्रतिषेधो नार्थान्तरमिति न प्रमाणादिमात्रमुच्यते, अपि त्वर्थान्तरंप्रतिषिध्यते। यथेषो: स्थितिरिति नेषुमात्रं स्थिति:, अपि तु गतिमदर्थान्तरंन भवतीति। तन्न, अनर्थान्तरत्वासिद्धे:। तत्त्वज्ञानान्नि:- श्रेयसाधिगमइति तत्त्वं ज्ञायमानं कर्म संपद्यते, नि:श्रेयसं चाधिगम्यमानंकर्म भवतीति। किं पुनस्तत्त्वम्, किं वा नि:श्रेयसमिति? तत्त्वंपदार्थानां यथाव्यवस्थितात्मप्रत्ययोत्पत्तिनिमित्तत्वम्। यो यथाव्यवस्थित:पदार्थ:, स तथाभूतस्य प्रत्ययस्योत्पत्तिरिमित्तं भवतीत्येतत् तत्त्वम्।नि:श्रेयसं पुनर्दृष्टादृष्टाभेदाद् द्वेधा भवति। तत्र प्रमाणादिपदार्थतत्त्वज्ञानाद्दृष्टं नि:श्रेयसम्। न हि कश्चित् पदार्थो ज्ञायमानो हानोपादानोपेक्षाबुद्धिनिमित्तंन भवतीति। एवं च कृत्वा सर्वेऽपि पदार्था ज्ञेयतयोपक्षिप्यन्तइति। परं तु नि:श्रेयसमात्मादे: प्रमेयस्य तत्त्वज्ञानाद् भवतीति।दृष्टं प्रमाणादिपरिज्ञानात्, अदृष्टं पुनरात्मादे: प्रमेयस्य तत्त्वपरिज्ञानादितिन प्रमाणमस्ति। न नास्ति, अर्थस्य तथाभावात्। अर्थ एवायं तथाभूतोयदात्मादे: प्रमेयस्य तत्त्वज्ञानान्नि:श्रेयसमधिगम्यते। यदा ह्ययमात्मादिप्रमेयं विपर्ययेणाध्यवसितो भवति, अथ संसारं नातिवर्तत इति। एनंचार्थं द्वितीयसूत्रे प्रतिपादयिष्याम:।       यदि पुन: प्रमाणादिपदार्थतत्त्वज्ञानान्नि:श्रेयसं स्यात्,न मोक्षमाणा मोक्षाय घटेरन्। न हि कस्यचित् क्वचिच्च तत्त्वज्ञानंनास्तीति। तस्माद् आत्माद्येव प्रमेयं मुमुक्षुण ज्ञेयमिति। पृथगुपदेशाच्च।यदि च प्रमाणाद्येव प्रमेयं स्यात्, तस्य च परिज्ञानान्नि:श्रेयसंभवेत्, नात्मादि प्रमेयं पृथगुपदिष्टं स्यात्। प्रमायावधारणार्थायांचोत्तरसूत्रप्रक्रियायां प्रमेयस्य विहितत्वदाद्येन सूत्रेणाकुशल:सूत्रकार:   स्यात्। तच्चैतदुत्तरसूत्रेणानूद्यत इति भाष्यम्। हेयहानोपयाधिगन्तव्यमेदाच्चत्वार्यर्थपदानि सम्यग्बुद्धवा नि:श्रेयसमधिगच्छतीति। हेयमिति। हेयं  दु:खम्।तस्य निर्वर्तकम् अविद्यातृष्णे धर्माधर्माविति। हानं तत्त्वज्ञानम्।उपाय: शास्त्रम्। अधिगन्तव्यो माक्ष: एतानि चत्वायार्थपदानि सर्वास्वध्यात्मविद्यासुसर्वाचार्यैर्वर्ण्यन्त इति।       संशयाद्यग्रहणं पृथक् प्रमेयान्तर्भावादिति चेत्- न, विद्याप्रस्थानप्रभेदज्ञापनार्थत्वादिति। संशयादय: प्रमेयेऽन्तर्भवन्तीति पृथक् ते न वाच्या:। न,विद्याप्रस्थानप्रभेदज्ञापनार्थत्वात्, चतस्त्र इमा विद्या भवन्तीति।ताश्च पृथक्प्रस्थाना:। अग्निहोत्रहवनादिप्रस्थाना त्रयी। हलशकटादिप्रस्थानावार्ता।  स्वाम्यमात्यादिभेदानुविधायिनी दण्डनीति:। संशयादिभेदानुविधायिनीआन्वीक्षिकीति। तस्या: संशयादिप्रस्थानमन्तरेणाध्यात्मविद्यामात्रमियंस्यात्। तत: किं स्यात्? अध्यात्मविद्यामात्रत्वादुपनिषद्विद्यावत्त्रय्यामेवान्तर्भाव इति चतुष्ट्वं निवर्तते। तस्मात् पृथगुच्यन्ते  इति।       तत्र संशयस्तावद् वस्तुस्वरूपानवधारणात्मक: प्रत्यय:। अनवधारणात्मकश्चप्रत्ययश्चेति व्याहन्यते। न व्याघात:, स्वरूपावधादणात्। स्वरूपमस्यावधार्यतेअस्ति मे संशयज्ञानमिति। वस्तुस्वरूपु तु नानेन परिच्छिद्यते तदुभयमनवधारणात्मकश्चप्रत्ययश्चेति। स कथं न्यायस्याङ्गं भवतीति? यस्मात् नानुपलब्धेन निर्णीतेऽर्थे न्याय: प्रवर्तते। उपलब्धोऽर्निर्णीतश्चेति व्याघात:।यद्युपलब्धे नानिर्णात:, अथानिर्णीतो नोपलब्ध:। उपलब्धोऽनिर्णीतश्चेतिव्याहतम्। नास्ति व्याघात:, सामान्येनापलब्धो विशेषतोऽनिर्णीतइति। एवमपि यथोपलब्धस्तथानिर्णीत इति व्याघातानिवृत्ति:। नानिवृत्ति:,यथा तथेति व्यपदेशात्। सर्वथा निर्णोते यथा निर्णोतस्तथोपलब्ध इत्यनर्थकंस्यात्। तस्मात् सामान्यत उपलब्धो विशेषतोऽनिर्णीत   इति। स चायंसंशय एवंभूत: प्रमेयेऽन्तर्भवन्नेवमर्थं पृथगुच्यते।       अथ प्रयोजनम्। किं पुन: प्रयोजनमिति? येन प्रयुक्त: प्रवर्ततेतत् प्रयोजनमिति लौकिकोऽयमर्थ:। केन पुन: प्रयुज्यते? धर्मार्थकाममोक्षैरितिकेचित्। वयं तु पश्याम: सुखदु:खाप्तिहानिभ्यां प्रयुज्यत इति। सुखदु:खसाधनभावात्तु सर्वेऽर्थाश्चेतनं प्रयोजयन्ति। तदिदं प्रयोजनं न्यायस्याश्रय:।कं आश्रयार्थ:? आधारार्थस्तावन्न भवति। उपकारकत्वमाश्रयार्थ:, तत्मूलत्वात्परीक्षाविधे:। प्रयोजने सति परीक्ष्यत इति प्रयोजनं परीक्षां प्रवर्तयतीति।का पुनरियं परीक्षा? न्याय:। क: पुनरयं न्याय:? प्रमाणैरर्थपरीक्षणंन्याय:। किमुक्तं भवति? समस्तप्रमाणव्यापारादर्थाधिगतिर्न्याय इति।नैकैकं प्रमाणमर्थपरिच्छेदहेतुभावेन व्यावतिष्ठमाने न्याय इत्युच्यते,किं तु समस्तानि। सोऽयं विप्रतिपन्नपुरुषप्रतिपादकत्वात् परमोन्याय इति वक्ष्याम:। प्रत्यक्षागमाश्रितं चानुमानमिति। प्रत्यक्षागमाश्रितमितिप्रत्यक्षागमाविरोधि। यदि ह्यनुमानाधिगताऽर्थ: प्रत्यक्षागमाभ्यांप्रतिसन्धीयेत, अथ स्फुटतर: प्रत्ययो भवति। यत्र पुनरेतानि प्रमाणानिइतरेतराप्रतिसंहितानि व्यावृत्तानि प्रयुज्यन्ते, न्यायविप्लवोऽसौलाभपूजाख्यातिकामैस्तीर्थप्रतिरूपक: प्रवादो वर्ण्यते।       यत्पुनरनुमानं प्रत्यक्षागमविरुद्धं न्यायाभास: स इति। प्रत्यक्षविरुद्धंतावदनुष्णोऽग्नि: कृतकत्वाद् घटादिवदिति। क: पुनरस्यानुमानस्यविराध:? अनुमानाविषये प्रयेग:। नायमनुमानस्य विषये प्रयोग:। नायमनुमानस्यविषय:, यस्मिन् विषये एतत्प्रयुज्यते स प्रत्यक्षेणापहृत इति। अपरेपुनरश्रावण: शब्द इति प्रत्यक्षविरोधं वर्णयन्ति। तैस्तु न प्रत्यक्षस्यविषयो ज्ञातो नानुमानस्य विषय इति। किं कारणम्? इन्द्रियवृत्तीनामतीन्द्रियत्वात्।श्रावणत्वं चेन्द्रियवृत्ति:। सा कथं प्रत्यक्षा भवति? आगमविरुद्धम्- शुचि  नरशिर:कपालं प्राण्यङ्गत्वात् शङ्खशुक्तिवदिति। कथमिदमागमविरुद्धम्?शुचि नरशिर:कपालमिति ब्रुवता शुच्यर्था वाच्य:, किमुक्तं भवति शुचीति? यदि स्प्रष्टु: प्रत्यवायाभाव:, स कस्येति वाच्यम्। यद्यात्मनइति ब्रूयात्, तदागमानुष्ठानतात्पर्येणावस्थानादेवमेतत्। अथ त्रयीविदामितिब्रूयात्, त्रय्यभ्युपगमाद् विरोध इति वाच्यम्। शुचि नरशिर:कपालमितिच कोऽर्थ:? विशेषविधानमेतत्। विशेषविधानं च शेष प्रतिषधति। यदिशचि नंरशिर:कपालं किमशुचीति वाच्यम्। अथ सर्वमेव शुचि, द्दष्टान्तोनास्ति सर्वस्य पक्षीकृतत्वात्। अथानुमानविरुद्धं कस्मादनुमानंन भवति? एकस्मिन्ननुमानद्वयसमावेशासंभवान्न विरोध:। न ह्यन्वयव्यतिरेकसंपन्नेऽनुमानेएकस्मिन् वस्तुनि समाविशत:, तस्मान्नानुमानविरुद्धम्। प्रत्यक्षविरोध्यपितर्हिन प्राप्रोति? न न प्राप्नोति, अन्वयव्यतिरेकोपपन्नस्य प्रत्यक्षेणबाधितत्वात्। अथोपमानविरुद्धं कस्मान्न भवति? नोपमानविरुद्धं पूर्वप्रमाणविरोधानुविधानात्।उपमानविरेध: पूर्वप्रमाणविरोधानुविधायी, आगमाहितसंस्कारस्मृत्यपेक्षंच सारूप्यज्ञानमुपमानमिति वक्ष्याम:। प्रत्यक्षागमयोर्विरोधादुक्तु  तदिति।     तत्र वादजल्पौ सप्रयोजनाविति भाष्यम्। तस्य कुत उत्थानम्?तेनाने प्रयोजनेन सर्वे प्राणिन: सर्वाणि कर्माणि सर्वाश्च विद्याव्याप्ता इति। तत्र वादजल्पौ किं प्रयोजनाविति युक्तो विचार इत्यतआह-  तत्र वादजल्पौ सप्रयोजनविति। तस्मिन् न्यायाभास इति। वितण्डातु परीक्ष्यते सप्रयोजना निष्प्रयोजना वेति। एके तावद् ब्रुवतेनिष्प्रयोजना, दूषणमात्रत्वादिति। तच्च नैवं त दूषणमात्रं वितण्डा।किं तर्हि? अभ्युपेत्य पक्षं यो न स्थापयति    स वैतण्डिक इत्युच्यते।अथ पक्षमपि न प्रतिपद्यते,  उन्मत्तवदुपेक्षणीयो भवति। अथ परपक्षप्रतिषेधज्ञापनंप्रयोजनमिति, तादृगेवैतत्। एमस्मिन्नपि चतुर्वर्गं चेत् प्रतिपद्यतेसोऽस्य पक्ष:। चतुर्वर्गो भाष्य उक्त:। अथ न प्रतिपद्यते पूर्ववदुपेक्ष्य:।प्रतिपक्षस्थापनाहीनं च वाक्यं वितण्डेत्युच्यते। तस्याभिधेयं यद्यर्थंप्रतिपद्यते, सोऽस्य पक्ष:। अथ न प्रतिपद्यते पूर्ववद् दोष: इत्युक्तं  प्रयोजनम्।।       प्रत्यक्षविषयोऽर्थो द्रष्टान्त:। किमुक्तं भवति?  लौकिकपरीक्षकाणांदर्शनाविघातहेतुरिति। एवे चात्मादिव्याप्तिरिति। दर्शनाविघातहेतुत्वेनदृष्टान्ते वर्ण्यमाने आत्मादि व्याप्तं भवति। प्रत्यक्षादिविषयतायांचात्मादि त्यक्तं भवति। ततश्चोदाहरणसूत्रं व्याहन्येत। सोऽयं दृष्टान्त:प्रमेयम्, उपलब्धिविषयत्वात्। तस्य पृथगुपदेशो न्यायस्य तन्मूलत्वात्। सति तस्मिन्ननुमानागमौ स्याताम्, असति च न स्यातामिति। पूर्वप्रत्यक्षमर्थमनुभिमीते।पूर्वज्ञातं चार्थं परस्मायाचष्ट इति। नास्तिकस्य च व्याघातोऽभ्युपगमे,अनभ्युपगमे वा। तदुक्तं भाष्य इति।।       अभ्युपगमव्यवस्था सिद्धान्त: अभ्युपगम इदिमित्थम्भूतं चेति।इदमिति सामान्यत:। इत्थम्भूतपिति विशेषत:। तस्य व्यवस्था इदं सांख्येष्वेव,इदं योगेष्वेवेति। सर्वतन्त्रसिद्धान्तस्तर्हि न सिद्धान्त:, अव्यवस्थानात्।न ह्ययं क्वचिद् व्यवतिष्ठत इति। तच्च न, योऽयं सर्वैरभ्युपगमइयमेव व्यवस्था। तस्य प्रमेयेऽन्तर्भूतस्य पृथग्वयनं वादादिविषयत्वात्।सिद्धान्तभेदे सति वादजल्पवितण्डा: प्रवर्तन्त इति।।       अथावयवयवा:। अवयवा वाक्यैकदेशा:। किं पुनर्वाक्यम्? पूर्वपदस्मृत्यपेक्षोऽन्यपदप्रत्यय: स्मृयनुग्रहेण प्रतिसन्धीयमानो विशेषप्रतिपत्तिहेतुर्वाक्यम्।तस्य भागा एकदेशा इति। ते कियन्त:? यावद्भि: सिद्धि: परिसमाप्यतइति। का पुनरियं सिद्धि:?  पदार्थस्य तथाता। का परिसमाप्ति:? विशेषप्रत्यय:।ते समाख्याशब्दैरभिधीयन्ते प्रतिज्ञादय इति। तत्र आगम: प्रतिज्ञेतिन युक्तम्, आगमस्य तत्त्वव्यवच्छेदकत्वात् प्रतिज्ञार्थस्य च प्रतिपाद्यत्वात्।आगमाधिगतस्य प्रतिपाद्यत्वादागम: प्रतिज्ञेति न दोष:। य एवार्थआगमेनाधिगत:, तमेव परस्मायचष्ट इत्यागम: प्रतिज्ञेत्युच्यते। एवंलिङ्गदर्शनमात्रे हेतूपचारात् हेतुरनुमानमिति। यत् तद् द्वितीयंलिङ्गदर्शनं तत्संबन्धस्मृतिव्यक्तिहेतुभावाद्धेतुरित्युच्यते।स्मृतिविषयस्य प्रत्यक्षत: पुनरुपदर्शनाद् उदाहरणं प्रत्यक्षम्,यस्मात् पूर्वानुभूतमर्थं स्मरति तं च स्मृतिविषयमुदाहरणत्वेनोपादत्तइति। तेन पूर्वानुभवप्रसिद्धमनुविधीयमान प्रत्यक्षमिव प्रत्यक्षमिति।क: पुनरुपमानर्थ:? अविप्रतिपत्ति:, तथा प्रत्यक्षे न विप्रतिपद्यतेएवमुदाहरणेऽपीति। यथा तथेत्युपमानैकदेशे उपमानोपचाराद् उपमानमुपनयइति। उपमानं खलु यथा तथेत्युपदेशोपयोगे सति प्रत्यक्षागमस्मृतिपूर्वकंसारूप्यज्ञानमुपमानमिति तत्रोपमानैकदेशे उपमानमित्युपचरन्ति। सर्वेषामेकार्थसमवायेसामथ्र्यप्रदर्शनं निगमनमिति। क: पुनरेकार्थसमवाय:? एकवाक्याध्यारोप:।किं पुन: परमार्थ:? इतरेतरसंप्रत्यायितार्थापेक्षित्वम्।  एतच्चवक्ष्याम: इति।  निगम्यन्तेऽनेन प्रतिज्ञादय एकार्थे संबध्यन्तइति। सोऽयं परमो न्याय: इति। क: पुन: परमार्थ:? विप्रतिपन्नपुरुषप्रतिपादकत्वम्।एकैकश: प्रमाणानि वर्त्तमानान्यविप्रतिपन्नं  पुरुषं प्रतिपादयन्ति,वाक्यभावापननि पुनर्विप्रतिपन्नम्, अतोऽयं परम इति। किं पुनरवयवा:प्रमाणान्तरम्, उत तेष्वेवान्तर्भवन्तीति? किं चात:? यदि प्रमाणान्तरम्,परिसंख्यानमयुक्तम्। अथ तेष्वेवान्तर्भवन्ति, पृथगभिधानानर्थक्यमवयवानामिति।न प्रमाणान्तरमिति ब्रूम:।  संहतानामेतेषां वाक्यपरतन्त्राणां विप्रतिपन्नपुरुषप्रतिपादकत्वेन पृथगुपादानमिति। त एतेऽवयवा: प्रमाणेभ्य: पृथग्भवन्तो वादजल्पवितण्डानांप्रवृत्तिहेतवो भवन्ति, तत्त्वव्यवस्थायाश्चाश्रया भवन्तीति। कआश्रयार्थ:? विशेषप्रतिपादकत्वमिति।।      तर्को न प्रमाणसंगृहीतो न प्रमाणान्तरम्, अपरिच्छेदकत्वात्।प्रमाणं परिच्छेदकम् । न तर्क:। तस्मान्नप्रमाणम्। न प्रमाणान्तरमप्यत एव । प्रमाणविषयविभागात् तु प्रमाणानामनुग्राहक:,य: प्रमाणानां विषयस्तं विभजते। क:पुनर्विभाग:? युक्तायुक्ताविचार:,इदं युक्तमिदमयुक्तमिति। यत् तत्र युक्तं भवति तदनुजानाति, न त्ववधारयति।अनवधारणान्न प्रमाणं भवति।  तस्योदाहरणं भाष्ये कर्मनिमित्तं जन्मेति।कथं पुन: कर्मनिमित्तताजन्मन:? भेदवत्त्वात्। क: पुनर्भेद:? सुगतिर्दुर्गतिश्चेति। सुगतौदेवो मनुष्य इति। मनुष्यत्वे पुमान् इतर इति। पुंस्त्वे ब्राह्मणोऽन्यइति। ब्राह्मणत्वे पट्िवन्द्रियो मृद्धिन्द्रिय इति । पट्िवन्द्रियतायामुच्चाभिजनोनीचाभिजन इति। उच्चभिजनतायां सकलो निष्कल इति। साकल्ये विद्वान्मूर्ख इति। विद्वत्तायां समाश्वासी परित्रस्त इति। समाश्वासे वशीपरायत्त इति। दुर्गतावपि तिर्यग्नारक इति। नारकत्वेऽपि  कूटशाल्मल्यामय:कुम्भ्यामिति।तिर्यक्तायां गौरितर इति। सोऽयं भेदोऽनेकमवस्थिमनित्यमेकद्रव्यंप्रत्यात्मनियंतं निमित्तमन्तरेण न युक्त:। किं कारणम्? पृथिव्यादीनांसर्वपुरुषासाधारणत्वात् पृथिव्यादिगतस्य च नियमहेतोरभावात् सर्वंसर्पात्मकं प्रसज्ये। द्रष्टश्च नियमभेद:। तस्मात् कर्म नियामकमिति।सोऽयमित्थंभूस्तर्क उपलब्धिविषयत्वात् प्रमेयम्।।       निर्णयस्तत्त्वज्ञानं प्रमाणानां फलम्। कदा पुनर्निर्णय:प्रमाणानां फलं भवति? यदावस्त्वन्तरपरिच्छेदहेतुभावेन नोपादीयते तदा फलम्, यदा तेन परिच्छिनत्तितदा प्रमाणमिति न व्यवतिष्ठे प्रमाणफलभाव:। एतच्च वक्ष्याम:-                           प्रमया च तुलाप्रमाण्यवत् [2।1।16]       इत्येतस्मिन् सूत्रे निमित्त्द्वयसमावेशादेकं वस्तु द्विशब्दवाच्यमिति।तावेतौ तर्कनिर्णयौ लोकयात्रां वहत इति। बद्ध्वा बुद्ध्वा लोक:प्रवर्तमान: तर्कनिर्णयाभ्यां हेयं जहाति, उपादेयं चोपादत्ते। अस्यान्तर्भाव:प्रमाणेषु प्रमेयेषु वा। यदा फलं तदा प्रमेयम्, यदानेन परिच्छिद्यतेतदा प्रमाणम्।। वादो नानाप्रवक्तृक इति। सिद्धान्तभेदानुविधानात्नानाप्रवक्तृक:। प्रत्यधिकरणसाधनोऽन्यतराधिकरणनिर्णयावसान इति।अधिकरणमधिकरणं प्रति प्रत्यधिकरणम्। अस्य साधनम्। किमुक्तं भवति?अभाभ्यां साघनं वक्तव्यमिति। अन्यतरस्मिन्नधिकरणे निर्णय:। एतच्चवक्ष्याम:। सोऽयं किंरूपो वाद:? वाक्यसमूह इत्याह। ननु च प्रमाणतर्कसाधनोपालम्भइति श्रूयते। प्रमाणानि च ज्ञानात्मकानि,                          इन्द्रियार्थसन्निकर्षोत्पन्नं ज्ञानम्   [1।1।4]इत्येवमादिना प्रक्रमेण  प्रमाणानि ज्ञानात्मकानीत्युक्तम्। तर्कश्चोह:। स चोहो ज्ञानात्मक एव। तस्माद् वाक्यसमूहो वाद इति न युक्तक्।न, प्रमाणतर्कसाधनोपालम्भशब्दस्य अन्यथाव्याख्यानात्। तच्च सूत्रंवर्णयिष्यन्तो वक्ष्याम:।।       तद्विशेषौ जल्पविण्डे इति। क: पुनर्विशेष? अङ्गाधिक्यमङ्गहानिश्चेति।छलजातिनिग्रहस्थानप्रयोगादधिको जल्प:। स प्रतिपक्षस्थापनाहीनस्तुवितण्डा। एतावता च विशेषेण कथामार्गभेद इति। विषयभेदाच्च भेद:।शिष्यादिविषयो वाद:, विष्यमाणविषये जल्पवितण्डे इति।।       अन्यतमलिङ्गधर्मानुविधानेन प्रवर्तमाना अहेतव: सन्तो हेतुवादाभासन्तइति हेत्वाभासा:। ते च निग्रहस्थानम्। निग्रहस्थानप्राप्तानां पुनरेषांपृथगुपदेशो वादे चोदनीयत्वादिति भाष्यम्। यस्मात् किलैते वादे योद्यन्तेअत: पृथगुपदिश्यन्त इति। न, उभयथाप्यसंबन्धात्। न वादे चोदनीयत्वंपृथगुपदेशाविनाभावि, पृथगुपदेशो वा वादे चोदनीयत्वाविनाभावीति।चदि तावद् य: पृथगुपदिश्यते, स वादे चोद्यत इति, सर्वे पदार्थावादे चोदनीया: प्रसज्यन्त इति। किं कारणम्? सर्वे पृथगुपदिष्टाइति। अथ वादे चोद्यन्ते ये ते पृथगुपदिश्यन्त इति? तदपि न, अनेकान्तात्।न तावन्निग्रहस्थानेभ्यो न्यूनाधिकयो: पृथगुपदेश:,  अथ च चोद्यतेवाद इति। तस्माद् वादे चोदनीयत्वात् पृथगुपदेश: इति। यत्किञ्चिदेतत्।एतदेव तु न्याय्यं पृथगुपदेशप्रयोजनं विद्याप्रस्थानभेदज्ञापनार्थत्वादिति।अथ कस्मात् निग्रहस्थानभावापन्नानां हेत्वाभासानां पृथगुपदेश इति?प्रमाणसामान्यात् पृथगुपदेश:। अथ कस्माद् वादे देश्यन्ते? प्रमाणसामान्यात्।प्रमाणानि वादेऽभिधीयन्ते, प्रमाणसामान्यं च हेत्वाभासेष्वस्ति।अत: प्रमाणसामान्याद् वादेऽभिधीयन्त इति। अथ वादे निग्रहस्थानानिकानिचित् सन्ति कानिचिन्नेति किमयं पदार्थानां नियोग:, अथ तथाभूतानामन्वाख्यानमिति?किं चात:? यदि तावन्नियोग एवं भवतैवं मा भूतेति पदर्थान्नियुज्जानोभावानुपेक्षणीय:। अथ स्वरूपत एवावस्थिता: पदार्था:,ताननुजानाति भवानिति कस्मान्निग्रहास्थानानि कानिचिद् वादे भवन्ति,कानिचिन्नेति वक्तव्यम्। न लक्षणपरतन्त्रत्वादर्थतथाभावस्येति ब्रूम:।न पदार्था वक्तुर्नियोगमनुविधीयन्ते, यथा तु भवन्ति तथाभूता एवार्थाअन्वाख्यायन्ते। सोऽयं लक्षणपरतन्त्रं तत्वमन्वाचक्षाणो नाभ्याख्येय:पदार्था भवता नियुज्यन्त इति, वादस्यशिष्यादिविषयत्वात्। न च शिष्यादिभि: सह वादं कुर्वाणेनापि अप्रतिभादिचोदानाकार्या, तावदस्याभिधेयं यावदसौ बोधितो भवतीति। प्रमाणप्रतिरूपकत्वात्तु हेत्वाभासानामवरोध इति। किं कारणम्? भ्रान्ते: पुरुषधर्मत्वात्।पुरुषधर्म एवायं भ्रान्तिरिति। सोऽयं भ्रान्त्या प्रमाणं ब्रुवन्प्रमाणाभासमपि ब्रूते। अतोऽस्य निग्रह इति। क: पुन: शिष्याचार्ययोर्निग्रहइति? विवक्षितार्थाप्रतिपादकत्वम्। न्यूनाधिकापसिद्धान्तानां वादेकथमवतार:? प्रमाणसामान्यादेव। न्यूनस्यापि प्रमाणसामान्यम्। अधिकस्यापिप्रमाणसामान्यमस्ति। अवयवहीनता चावयवाधिकता च वाक्यस्य भ्रान्त्याभवत इत्यस्त्यवतार:। जल्पवितण्डयोस्तु निग्रहस्थानानीति। विजिगीषुर्ज्ल्पवितण्डाभ्यांप्रत्यवस्थेय:। तस्य यथासंभवं निग्रहस्थानानि वक्तव्यानीति नोप ेक्षणीय:।।       छलजातिनिग्रहस्थानानां स्ववाक्ये परिवर्जनम्, परवाक्ये पर्यानुयोग:परिज्ञानार्थमेव केवलम्। छलजातिनिग्रहस्थानानि स्वयं न प्रयोज्यानीति।जातेस्तु स्वयं च सुकर: प्रयोग इति। न, व्याघातात्। स्ववाक्ये परिवर्जनंसुकरश्च प्रयेग इति व्याहतम्। यदि सुकर:  प्रयोग:, न स्वावक्येपरिवर्जनम्। अथ स्ववाक्ये परिवर्जनम्, न सुकर: प्रयोग  इति व्याघात:।न व्याघात:, प्रश्नापाकरणार्थत्वात्। स्वयं च सुकर: प्रयोग इतिकिमुक्तं भवति? परेण जातौ प्रयुक्तायां प्राश्निकान् ब्रवीति जातिरनेनप्रयुक्तेति। त एवं प्रत्यनुयुञ्जीरन् कथं जाति:, कतमा जातिरिति।अतो जात्यभिज्ञ: सुखं शक्नोति वक्तुम् एवं जाति:, इयं च जातिरिति।एवं च सुकर: प्रयेग इति। तस्मादेते संशयादय: पदार्था: प्रमाणे प्रमेयेचान्तर्भवन्तो विद्याप्रस्थानभेदज्ञापनार्थं पृथगुपदिष्टा इति। ।       सेयमान्वीक्षिकी न्यायविद्या प्रमाणादिभि: पदार्थैर्विभज्यमानाप्रदीप: सर्वविद्यानां भवति, प्रकाशकत्वात् प्रदीप:। प्रमाणादिप्रतिपादितमर्थमितराविद्या: प्रतिपद्यन्त इति। किमितरासु विद्यासु प्रमाणादीनि न सन्ति?न सन्तीत्याह। कथं न सन्ति? अनधिकारत्। न ता विद्या: प्रमाणादिपरिज्ञानेनाधिक्रियन्तइति, प्रमाणादिप्रकाशिते त्वर्थे ता: प्रवर्तन्त इति। उपाय: सर्वकर्मणामिति।प्रमाणप्रकाशितानां करणादुपाय:। यस्मात् प्रमाणप्रकाशितमर्थमितराविद्या: कुर्वन्ति। आश्रय: सर्वधर्माणामिति, सर्वविद्योपकारकत्वादाश्रय:।सर्वासां विद्यानमियमुपकरोति, उपकारित्वादाश्रयो राजभृत्यवदिति ।।       तदिदं तत्त्वज्ञानं नि:श्रेयसाधिगमश्च यथाविद्यं वेदितव्यम्।सर्वासु विद्यासु तत्त्वज्ञानमस्ति नि:श्रेयसाधिगमश्चति। त्रय्यांतावत् किं तत्त्वज्ञानं कश्च नि:श्रेयसाधिगम इति? तत्त्वज्ञानंतावदग्निहोत्रादिसाधनानां स्वागतदिपरिज्ञानमनुपहतादिपरिज्ञानं च।नि:श्रेयसाधिगमोऽपि स्वर्गप्रप्ति:। तथा ह्यत्र स्वर्ग: फलं श्रूयतइति। अथ वार्तायां किं तत्वज्ञानं को व नि:श्रेयसाधिगम् इति? भूम्यादिपरिज्ञानंतत्वज्ञानम्। भूमि: कण्टकाद्यनुपहनेत्येतत् तत्त्वज्ञानम्। नि:श्रेयसंसस्याधिगमस्तत्फल्म्। दण्डनीत्यां किं तत्वज्ञानं को वा  नि:श्रेयसाधिगमइति?  सामदानभेददण्डानां यथाकालं यथादेशं  यथाशक्ति विनियोगस्तत्वज्ञानम्।नि:श्रेयसमपि पृथिवीविजय इति। इह त्वध्सयात्मविद्यायामात्मादिज्ञानंतत्त्वज्ञानम्, नि:श्रेयसाधिगमाऽपवर्गप्राप्तिरिति।       यत् पुन: प्रमाणादितत्वज्ञानान्नि:श्रेयसम्, न तद् विवक्षितम्।मदमानादिनिमित्तत्वाद् वादादिपरिज्ञानस्य नाभिसंबन्धो नि:श्रेयसेनेतिकेचित्। न चानभिसंबद्ध प्रतिपादयतीति अयंक्तमुक्तं प्रमाणादितत्वज्ञानान्नि:श्रेयसमिति।न, सूत्रार्थापरिज्ञानात्। सूत्रार्थ नो न व्यज्ञासी:, यत एवं प्रत्यपत्था:।क एवं सूत्रार्थं वर्णयन्ति प्रमाणादिपदार्थतस्वज्ञानान्नि:श्रेयसमिति?अपि तु यत्परिज्ञानान्नि:श्रेयसं तदनन्तरसूत्रे वक्ष्याम:। उक्तंच आत्मादे: खलु प्रमेयस्य तत्वज्ञानान्नि:श्रेयसाधिगम इति। यच्चेदमुच्यते,मदमानदिनिमित्तभूता वादादय इति, एतच्च न, असति भावात् सति चाभावात्।असति वाददिज्ञाने रागादय: सनकादीनां भवन्ति, सति च तत्त्वविदांन । तस्मान्न निमित्तं वादादिपरिज्ञानं रागादीनामिति।।1।।
1.1.02
न तत्त्वपरिज्ञानादपवर्ग उभयथा दोषात्। यदि तावत् तत्त्वज्ञानानन्तरमेवापवर्ग:  स्यात्, तद्वतामवस्थानं न स्यात्। तद्वतां चावस्थानं दृष्टम्, कुत:?शास्त्रसम्प्रदायाविच्छेदात्। संप्रदायो नाम शिष्याचार्यसंबन्धस्याविच्छेदेनशास्त्रप्राप्ति:। यदि तत्त्वज्ञानादनन्तरमपवर्ग: स्यात्, शास्त्रसम्प्रदायोविच्छिद्येत। यस्य यदा तत्त्वज्ञानमुत्पन्नं स तदैवापवृक्त इति।अथोत्पन्नतत्त्वज्ञानोऽवतिष्ठते, न तत्त्वज्ञानं कारणम्, सत्यप्यभावात्,सत्यपि तत्त्वज्ञाने यस्याभावान्नापवृज्यते सोऽन्योऽर्थ इति।कारणं हि नाम तस्य तद्भवति यस्मिन् सति यद्भवति, यस्मिश्चासति चन्नभवति। अनधिगतार्थपूर्वकत्वं वा शास्त्रस्य स्यात्। अथ तत्त्वज्ञानानन्तरमपवर्गेवातपुत्रीयं शास्त्रं प्राप्नोति, न तत्त्वदृक्पूर्वकमिति- न, नि:श्रेयसस्यपरापरभेदात्। यत्तावदपरं निश्रेयसं तत् तत्त्वज्ञानानन्तरमेव भवति।  तथा चोक्तम्,                        जीवन्नेव हि विद्वान् संहर्षायासाभ्यां  विप्रमुच्यते इति।अयं शास्त्रार्थ इति। परं तु नि:श्रेयसं तत्त्वज्ञानात् क्रमेणभवति। क्रमप्रतिपादनार्थं चेदं    सूत्रम्- दु:खजन्मप्रवृत्तिदोषभिथ्याज्ञानानामित्येवमादि।।       एतत्संबन्धेनैवा[र्थेना]र्थवत्। पदार्थस्तु वक्तव्य:। तत्रात्माद्यपवर्गपर्यन्तंप्रमेयं ज्ञेयम्। तस्मिन् मिथ्याज्ञानमनेकप्रकारकं वर्तते। को वृत्त्यर्थ:?विषयार्थ:। तत्रायं भेद:। तत्र आत्मनि तावन्नास्तीति। आत्मातावदस्तित्वेनप्रमाणसामर्थ्यात् समधिगत:। अस्तित्वेन समाधिगते नास्तीति विज्ञानंमिथ्याप्रत्यय:। तस्यानुपपत्ति: सदसतो: सारूप्याभावादिति चेत्-न, प्रमाणमम्यतोपपत्ते:। न हि सदसती सरूपे यतोऽसत्साम्यादसद्धर्माध्यारोपेणात्मनिमिथ्याप्रत्यय: स्यत्। तच्च नैवम्, प्रमाणगम्यतोपपत्ते:। सदसतो:प्रमाणगम्यत्वं सारूप्यम्, क्रियागुणव्यपदेश:। तद्रहितता च विशेष:।सोऽयमसद्धमान् सत्यात्मनि समारोप्य विपर्येति, नास्त्यात्मेति।एवम् अनात्मनि शरीरे आत्मेति। किं पुनरनात्मन: शरीरादेरात्मना साधर्म्यंयत एतद् भवति अनात्मन्यात्मेति। अहड्कारविषयत्वं सामामन्यम्। इच्छाद्याधारतानाधारतेतिविशेष:। यथैवात्मा अहड्कारस्य विषय:, तथा शरीरादयोऽपि। कथं पुन:शरीरे अहड्कार:? शरीरवाचकशब्दसामानाधिकरण्यात् शरीरेऽहड्कारो गौरोऽहमित्येवमादि:।इच्छाद्याधार आत्मा न शरीरादय इति विशेष:। एतच्चोपरिष्टात् प्रतिपादयिष्याम:।सोऽयमात्मधर्मान् इत्छादीन् शरीरादिष्वध्यारोप्य विपर्येति अहमेतइति। एवं सामान्यविशेषधर्मपरिज्ञाने सति तद्विपरीतधर्माध्यारोपेणविपर्यय: सर्वत्र भवतीति। क: पुनरयं विपर्यय:? अतस्मिस्तदिति प्रत्यय:।  शेषं भाष्ये।।       त हमे दु:खादयो मिथ्याज्ञानपर्यवसाना अविच्छेदेन प्रवर्तमाना:संसार इति। क: पुनरयं संसार:? दु:खादीनां कार्यकारणभाव:। स चानादि:,पूर्वापरकालभावस्यानियमात्। न च शक्यं वक्तुं पूर्वं दु:खादय: पश्चान्मिथ्याज्ञानम्,पूर्वं वा मिथ्याज्ञानं पश्चाद् दु:खादय इति। यदा तु तत्त्वज्ञानान्मिथ्याज्ञानमपैतीति।कथमपाय:? समाने विषये तयोर्विरोधात्। यस्मान्मिथ्याज्ञानं तत्त्वज्ञानंचैकस्मिन् विषये विरूध्येते, वस्तुनो द्वैरूप्यासंभवात्। न ह्येकंवस्तु द्विरूपं भवति। तस्मान्मिथ्याज्ञानं तत्त्वज्ञानेन निवर्त्यतइति। कथं पुन: पूर्वोत्पन्नं मिथ्याज्ञानं पश्चाद्भाविना तत्त्वज्ञानेननिवर्त्यते? मिथ्याज्ञानस्यासहायत्वात्। मिथ्याज्ञानमसहायमतो निवर्ततइति। सम्यग्ज्ञानस्य पुनर्विषय: सहायीभवति। कस्मात्? तथात्वेनावस्थानात्।तथाभूतोऽसौविषयो यथा तत्र तत्त्वज्ञानमिति। प्रमाणान्तरानुग्रहाच्च।आगमानुमानादि च प्रमाणं तत्त्वज्ञानस्य सहायीभवति। यदा ह्ययमागमानुमानयो:प्रतिसंहितयोर्विषयं भावयति समाहितोऽनन्यमनाश्चिन्तयति, ततोऽस्यविपच्यमाने ध्याने विविक्तायां ध्यानभावनायां तस्मिन्नर्थे तत्त्वप्रतिबोधिज्ञान प्रत्यक्षमुत्पद्यत इति। सोऽयमागमानुमानप्रत्यक्षाणां विषयंप्रतिपद्यमानस्तत्त्वमेतदिति प्रतिपद्यते। तत्त्वप्रतिपत्तेरस्यमिथ्याज्ञानं निवर्तत इति। निवृत्ते च मिथ्याज्ञाने न पुनस्तद्विषयंमिथ्याज्ञानमुत्पद्यते विरोधादित्युक्तम्। क: पुनर्विरोध:? सहासंभव।  मिथ्याज्ञानाभावेरागादयोऽपयन्तीति कार्यकारणभावादेव। कारणं मिथ्याज्ञानम्, कार्यारागादय:। न हि कारणेऽसति कार्यमुत्पत्तुमर्हतीति। ये तावदनुत्पन्नारागादयस्ते कारणाभावान्मा भूवन्। ये तूत्पन्नास्ते कथम्? तेषामपिवैराग्यान्निवृत्ति:। किं पुनर्वैराग्यम्? भोगानभिष्वङ्गलक्षणमित्युक्तम्।असक्तिश्च सक्तिं बाधते। तत्पुनर्वैराग्यं कथंभवति? तत्त्वज्ञानाद् विषयदोषदर्शनादिति। दोषाभावे प्रवृत्त्यभाव:।यदास्य सम्यग्ज्ञानवतो दोषा अपयन्ति, अथ दोषाभावे प्रवृत्तिर्निवर्तते।का पुनरियं प्रवृत्ति:? धर्माधर्मौ, जन्मसाधनत्वात्। नास्मिन् सूत्रेक्रिया प्रवृत्तिशब्देनोच्यते, अपि तु धर्माधर्मौ, तत्साधनभावात्।जन्मसाधनं धर्माधर्मौ न प्रवृत्ति: क्षणिकत्वात्। धर्माधर्मयोस्तुप्रवृत्तिशब्द: प्रवृत्तिसाधनत्वात्। यौ तावदनागतौ धर्माधर्मौ तयोर्दोषाभावादभावोयुक्त:। यौ वर्तमानौ तयोर्न युक्त:। किं कारणम्? निर्दोषस्यापिभावात्। निर्दोषाऽप्ययमवतिष्ठते धर्माधर्मयोश्च फलमुपभुड्क्त इति।न, अनागतयो: साधनाभावेनेष्टत्वात् न ब्रूमो यौ वर्तमानौ धर्माधर्मौतौ दोषाभावान्न भवत इति, अपि तु यावनागतौ तौ कारणाभावान्नोत्पद्येतेइति। वर्तमानयो: पुन: कार्यावसायात् प्रक्षय:। यौ तु वर्तमानौ धर्माधर्मौतयोर्यदावसानिकं कार्यं तेन व्यावृत्ति:। प्रवृत्त्यभावे जन्माभाव:।अत्रापि धर्माधर्मयो: व्यावृत्तयोर्यदन्यच्छरीरं तन्न भवति। न पुनर्वर्तमानंन भवतीति। अथ वर्तमानस्य कथं निवृत्ति:? संस्कारक्षयात्। यावदस्यस्थितिहेतु: संस्कारो धर्माधर्मसमाख्यातोऽवतिष्ठते, तावत् तिष्ठतीति।जन्माभावे दु:खाभाव इति निरायतनस्यानुत्पत्ते:, न हि निरायतनं दु:खमुत्पत्तुमर्हतीति।एतच्च तदाहु:, यावदात्मनि धर्माधर्मौ तावदायु: शरीरमिन्द्रियाणिविषयाश्चेति। सोऽयं मिथ्याज्ञानादिना कलापेन सर्वतो वियुक्तो विमुक्त  इत्युच्यते।।       तत्त्वज्ञानं तु खलु मिथ्याज्ञानविपर्ययेण व्याख्यातम्।स्वरूपतस्तु यथाव्यवस्थितपदार्थाधिगतिरित्युक्तम्। कस्मात् पुनरयंहाता सुखदु:खे जहाति, न पुन: सुखमादाय दु:खं जहातीति? विवेकहानस्याशक्यत्वात्।विवेकहानमशक्यं कर्तुम्। अत: सुखमुपभोक्तुकामेन दु:खमपि भोक्तव्यम्।दु:खं वा जिहासता सुखमपि हातव्यम्, सविषान्नवदिति। सुखं दु:खानुषक्तमनादेयमिति।अनुषड्गोऽविनाभाव:, यत्रैकं तत्रेतरदिति। समाननिमित्तता वानुषङ्ग:,यानि वा सुखसाधनानि तान्येव दु:खसाधनानीति। समानाधानता वानुष्रङ्ग:,यत्र सुखं तत्र दु:खमिति। समानोपलभ्यता वानुषङ्ग:, येन सुखमुपलभ्यते  तेन दु:खमपीति।।2।।
1.1.03
त्रिविधा चास्य शास्त्रस्य प्रवृत्तिरिति भाष्यम्। प्रवृत्तेस्त्रैविध्यं  कुत:? अर्थस्य तथाभावात्। नामी पदार्था वक्त्रा त्रेधा व्यवस्थाप्यन्तेएवं भवतेति। किं त्वर्थ एवायं तथाभूतो येन त्रेधा भवतीति। नामधेयेनपदार्थमात्रस्याभिधानमुद्देश इत्ययुक्तम्, घ्राणादिसूत्रव्याघा तात्।                              घ्राणरसनचक्षुस्त्वक्श्रोत्राणी न्द्रियाणि       [1.1.12] इति लक्षणमुक्तम्। न चेदं नामधेयेनोद्देशमात्राद्भिद्यते। मात्रग्रहणसामर्थ्यादप्रसङ्ग:। पदार्थांभिधानमात्रमित्युक्तम्।न च घ्राणादीनां पदार्थाभिधानमात्रत्वम्, कारकशब्दत्वात्। कारकशब्दाएते ध्राणादीनीति, तस्मान्नोद्देशत्वप्रसङ्ग:। उद्दिष्टस्य विभागोद्वेधा भवति, लक्षितस्यालक्षितस्य च। लक्षितस्यछलादे:। अलक्षितस्य प्रमाणादेरिति। अथोद्दिष्टविभागद्वारेण सूत्रम्-प्रत्यक्षानुमानोपमानशब्दा: प्रमाणानीति।।       सूत्रार्थो निगदेनैव व्याख्यात:। उद्धिष्टस्य विभागानर्थक्यम्,व्याघातात्। त्रिविधा चास्य शास्त्रस्य प्रवृत्ति: इत्युक्तम्।उद्धिष्टविभागश्च न त्रिविधायां शास्त्रप्रवृत्तावन्तर्भवति। तस्मादुद्दिष्टविभागोन युक्त:। न, उद्दिष्टविभागस्य उद्देश एवान्तर्भावात्। उद्दिष्टविभागउद्देश एवान्तर्भवति। कस्मात्? लक्षणसामान्यात्। समानं लक्षणं नामधेयेनपदार्थामिधानमात्रमुद्देश इति। किं पुनर्विभागेन प्रयोजनम्? नियम:।यदि प्रत्यक्षानुमानोपमानशब्दा: प्रमाणानि [1.1.3] इति विभागो नक्रियेत नियमो न गम्येत, चत्वार्येव प्रमाणानीति। लक्षणतश्चतुष्ट्वाधिगतिरितिचेत्- न, लक्षणस्य इतरेतरव्यवच्छेदहेतुत्वात्। स्यादेषा बुद्धिर्लक्षणत:प्रमाणचतुष्ट्वं गम्यत इति, यस्मात् चतुर्णां लक्षणमुक्तमिति। न,लक्षणस्येतरेतरव्यवच्छेदहेतुत्वात्। लक्षणं खलु लक्षयं पदार्थंसमानासमानजातीयेभ्यो व्यवच्छिनत्ति, नियमं तु न शक्नोति कर्तुमन्यार्थत्वात्।अन्यासंभवस्य ततोऽनधिगते:। न हि लक्षणतोऽन्यासंभवोऽधिगम्यते।ततश्चतुर्णामनभिधाने चतुर्णां लक्षणोपदेशे स्यात् संशय:- किं विद्यमानानिन लक्षितानि, उताहो अविद्यमानानीति। तस्मात् संशयनिवृत्त्यर्थंयुक्तो विभागोद्देश इति।।       अक्षस्याक्षस्य प्रतिविषयं वृत्ति: प्रत्यक्षमिति। अयं चसूत्रविवक्षायाम् अव्ययीभाव: समास:। अन्यथा तु वस्तुनिर्देशो नसमास:। समासे हि अक्षस्यति षष्ठी न श्रूयेत। क: पुनरत्र समास:?प्रादिसमासोऽयं द्रष्टव्य: प्रतिगतमक्षं प्रत्यक्षमिति, यथोपगतोगोभिरूपगुरिति। एवमनुमानादिष्वपि द्रष्टव्यम्। मितेन लिड्गेनलिड्िगनोऽर्थस्य प्रश्चमान्मानमनुमानमिति न युक्तम्, फलाभावात्।एवस्मिन् व्याख्यानेऽफलम् अनुमानं प्राप्नोति। किं कारणम्? अर्थस्यमितत्वात्। नैष दोष:। मितेन लिड्गेन अर्थस्य पश्चान्मानं यतो भवतीतिब्रूम:। भवतु वायमर्थो लैड्िगकी प्रतिपत्तिरनुमानमिति। ननु च फलाभावोदोष उक्त:? न दोष:, हानोपादानोपेक्षाबुद्धीनां फलत्वात्। सर्वंच प्रमाणं स्वविषयं प्रति भावसाधनम्, प्रमिति: प्रमाणमिति। विषयान्तरंप्रति करणसाधनम्, प्रमीयतेऽनेनेति प्रमाणम्। यदि भावसाधन: प्रमाणशब्द:,किंफलम्, विषयस्याधिगतत्वात्? उक्तं फलं हानादिबुद्धय इति। ज्ञातेत्भ्दावात्। ज्ञाते खल्वर्थे त्रिविधा बुद्धिर्भवति हेयो वोपादेयोवोपेक्षणीयो वेति। केचित् तु सन्निकर्षमेव प्रत्यक्षं वर्णयन्ति।न तन्न्याय्यम्, प्रमाणाभावात्। सन्निकर्ष एव प्रमाणमिति न प्रमाणमस्ति।उभयं तु युक्तम्, परिच्छेदकत्वात्। उभयं परिच्छेदकं सन्निकर्षोज्ञानं च। एकान्तवादिनस्तु दोष इति।।       सामीप्यमानमुपमानमिति न युक्तम्, उपमानस्यान्यथाव्याख्यानात्।समाख्यासंबन्धप्रतिपत्तिरूपमानार्थ:[भा 1.1.6] इत्युक्तम्, इदानीं तूच्यते सामीप्यमानमुपमानमिति। ननुव्याघात:? नास्ति व्याघात:, सामीप्यमानेन समाख्यासंबन्धप्रतिपत्तेरिष्टत्वात्।यस्मादयमुपयुक्तोपमानो गोदर्शी आगमप्रत्ययाहितस्मृतिपूर्वकं गवासादृश्यं प्रत्यक्षेण प्रतिपद्य अस्य गवयशब्द: संज्ञेति संज्ञासंज्ञिसंबन्धंप्रतिपद्यते। तस्मादव्याधात इति।।शब्दविषया प्रतिपत्ति: शाब्दं प्रमाणम्। फलं तदेव।।        केचित् तु क्रमे प्रयोजनं वर्णयन्ति, आदौ- प्रत्यक्षग्रहणंप्राधान्यात्। तदनन्तरमनुमानं तत्पूर्वकत्वात्। तदनन्तरमुपमानंतत्साधर्म्यात्। तदनन्तरं शब्दो महाविषयत्वादिति। तच्चायुक्तमितिअपरे मन्यन्ते, क्रमाभिधानस्य न्यायप्राप्तत्वात्। न्यायप्राप्तंक्रमाभिधानं क्रमवर्णवृत्तित्वाद् वाच इति। महाविषयतायां च शब्दस्यादावभिधानप्रसङ्गइति। एतच्चायुक्तम्, क्रमवर्णवृत्तित्वाद् वाचोऽयुगपदभिधानं युक्तम्।पूर्वापराभिधाने तु न साधनमेतत्। तस्मादन्यो न्यायो वक्तव्य:। सचायं न्याय:, प्रत्यक्षं पूर्वं प्राधान्यात्। महाविषयत्वादादौशब्दोपदेश इति। न, उभयं महाविषयं शब्द: प्रत्यक्षं च। कथमिति? प्रत्यक्षेणापिसामान्यविशेषतद्वतां ग्रहणम्, शब्देनापीति। तत्र किं शब्दस्यादावुपदेशोभवत्र, आहोस्वित् प्रत्यक्षस्येति? प्रत्यक्षस्येति युक्तम्। किंकारणम्? सर्वप्रमाणानां प्रत्यक्षपूर्वकत्वादिति।।         किं पुनरेतानि प्रमाणानि संप्लवन्ते, अथ प्रतिप्रमेयंव्यवतिष्ठन्त इति? उभयथा दर्शनम्। तच्च प्रमाणत इत्यत्रैव दर्श ितम्।।       सेयं प्रमिति: प्रत्क्षपरेति। प्रत्यक्षेणाधिगतेऽर्थे आकाड्क्षाभावात्  तत्परा। यथायंलौकिकोऽमुत्राग्निरित्याप्तोपदेशादग्निं प्रत्याहितप्रत्ययस्तंदेशं गच्छति। प्रत्यासीदन् पुनर्धूमविशेषणं धूमाङ्गत्वेन व्यवस्थितंहुतभुजं प्रतिपद्यते। आसन्नतरस्त्विदानीमिन्द्रियार्थसन्निकर्षवशादग्नावग्निप्रत्ययंकरोति। तदा निराकाड्क्षो भवति। तस्मात् प्रधानं प्रत्यक्षमिति।यत्र संप्लवस्तत्रैवम्। यत्र पुनर्व्यवस्था तत्र प्रधानगुणभावो  नचिन्त्यत इति ।।3।।                                ।। इति त्रिसूत्रीवार्त्तिकम् ।।
1.1.04
अथेदानीं विभक्तानां लक्षणवचनमिति लक्षणमुच्यते। तत्र इन्द्रियार्थसन्निकर्षोत्पन्नमित्येवमादि सूत्रम्। सूत्रार्थस्तु समानासमानजातीयविशेषकत्वम्। अथपदानामर्थ:। कथमिन्द्रियार्थसन्निकर्षोत्पन्नमिति? इन्द्रियेणार्थस्यसन्निकर्षाद् यदुत्पद्यते ज्ञानं तत् प्रत्यक्षमिति। इन्द्रियाणिपुनर्वक्ष्यमाणकाणि। अर्थाश्च। सन्निकार्ष: पुन: षोढा भिद्यते।संयोग: संयुक्तसमवाय: संयुक्तसमवेतसमवाय: समवाय: समवेतसमवायो विशेषणविशेष्यभावश्चेति।तत्र चक्षुरिन्द्रियम्, रूपवान् घटादिरर्थ:। तेन सन्निकर्ष: संयोग:,तयोर्द्रव्यस्वभावत्वात्। अद्रव्येण तु तद्गतरूपादिना संयुक्तसमवाय:,यस्मात् चक्षुषा संयुक्ते द्रव्ये रूपादि वर्तत इति। वृत्तिश्चसमवाय:। एवं रूपादिवृत्तिना सामान्येन संयुक्तसमवेतसमवाय: सन्निकर्ष:। एवं घ्राणादिषु गन्धवदादिद्रव्येण संयोग:। तत्ममवेतेषु गन्धादिषुसंयुक्तसमवाय:। तद्वृत्तिषु च सामान्येषु संयुक्तसमवेतसमवाय:। शब्दे  च समवाय:।।        अय खलु शब्द: संयोगविभागयोनिराद्य:। तत्र कतम: शब्द: संयोगयोनि:कतमश्च विभागयोनिरिति?आकाशवृत्ति: संयोग: कारणम्। गुणकर्मस्वारब्धव्येषु सापेक्ष इतिसापेक्षो न निरपेक्ष इति। किमपेक्षते? भेर्याकाशसंयोगस्तावत् शब्दस्यासमवायिकारणम्, तस्यानुग्रहे भेरीदण्डसंयोगो दण्डगतवेगापेक्ष इति। यदिपुनर्भेरीदण्डसंयोग एव शब्दस्य कारणं स्यात्, व्यधिकरण: संयोग:शब्दकारणमिति सर्वत्र शब्दस्योत्पत्तिप्रसङ्ग:। विभागजविभागाच्चशब्द:। वंशदलविभागानुगृहीताद् वंशदलाकाशविभागाच्छब्द इति। स उत्पन्न:शब्द: सर्वदिक्कानि शब्दान्तराणि करोति। तान्यपि प्रत्येकं शब्दान्तराणितावत् यावत् कर्णशष्कुलीमानाकाशदेश इति। य: कर्णशष्कुलीमत्याकाशदेशेसमवैति, स समवायादुपलभ्यते। तद्गतेषु च सामान्येषु समवेतसमवायादिति।समवाये चाभावे च विशेषणविशेष्यभावादिति। सोऽयं सन्निकर्षशब्द:सेयोगसमवायविशेषणविशेष्यभावव्यापकत्वादुपात्त इति। सोऽयं सन्निकर्ष:प्रत्यक्षस्य कारणं भवतीतिलक्षणत्वेनोच्यते।।       यदीन्द्रियार्थसन्निकर्ष: प्रत्यक्षस्य कारणत्वादुपदिश्यते,अत्यल्पमिदमुच्यते। अन्यान्यपि प्रत्यक्षस्य कारणानि बहूनि सन्ति।तान्यपि वक्तव्यानि तद्यथा- आत्ममन:संयोग: इन्द्रियमन:संयोग: विषयप्रकाशसंयोग:विषयस्थं रूपम् विषयसंयोगिस्थं च महत्त्वम् अनेकद्रव्यवत्तवम् उपलब्धिफल:संस्कर इति। कस्मात्? तभ्दावे भावात् तदभावे चाभावादिति। तद् यदिकारणभावादिन्द्रियार्थसन्निकर्षग्रहणम्, एतान्यपि कारणान्तरापिवक्तव्यानि। नेदं कारणावधारणार्थं सूत्रम्, अपि तु समानासमानजातीयविशेषणार्थम्।यत् प्रत्यक्षस्यासाधारणं कारणं तदभिधीयते, न पुन: साधारण कारणंनिवर्त्यत इति। इन्द्रियमन:संयोगस्तर्हि असाधारणत्वादुपसंख्येय:,न ह्ययमनुमानादिज्ञानानां कारणत्वेन संभवति। न, अनेनैव तस्योक्तत्वात्।इन्द्रियार्थसन्निकर्षग्रहणेन इन्द्रियमन:संयोग उक्तो वेदितव्य:।किं कारणम्? उभयोरसाधारणत्वात्। न च यावदसाधारणं कारणं सर्वं तद्वक्तव्यमिति सूत्रार्थ:। अपि तु अन्यतरेणापि भिद्यत इत्यन्यतरोपादानम्।इन्द्रियार्थसन्निकर्षग्रहणं वा विशेषकत्वात्। यदिन्द्रियार्थसन्निकर्षादुपजायतेविज्ञानं तस्यान्यतरद् विशेषकं भवति। इन्द्रियमर्थो वा तद्विशेषकम्,तेन व्यपदेशात्। यस्मादिदं विज्ञानमिन्द्रियेणवा व्यपदिश्यते अर्थेनवा, रूपविज्ञानमिति वा वक्षुर्विज्ञानमिति वा। न पुनरिन्द्रियमन:संयोगेनव्यपदिश्यते। न हि भवति रूपालम्बने विज्ञाने मनोविज्ञानमिति। यदात्वात्ममन:संयोगान्मानस्यो बुद्धय: संप्रवर्तन्ते तदात्मना व्यपदिश्यन्तेमनसा वा। यच्चासाधारणं कारणं तद् व्यपदेशभाग् भवति। तद्यथा, ऋवादिकारणसन्निधानात्प्रादुर्भवन्नड्कुरो न र्त्वादिभिर्व्यपदिश्यते, अपि  त्वसाधारणेनबीजेन व्यपदिश्यते यवाड्कुर इति, तथेहापीत्यदोष:।।       इन्द्रियमनसो: संयोगस्य वा अग्रहणम, भेदेऽभेदात्। यस्मात्प्रत्यक्षज्ञानभेदे इन्द्रियमन:संयोगो न भिद्यत इति। यद्यभेदादग्रहणंइन्द्रियार्थसन्निकर्षस्यापि तह्र्यग्रहणम् एकेन्द्रियग्राह्येषुअभेदादिति प्राप्तं यथा शुक्लो गौर्गच्छतीति? न, उक्तोत्तरत्वात्।उक्तोत्तरमेतत्- नेदं कारणावधारणार्थं सूत्रमिति। अनभ्युपगमाच्च।इन्द्रियमनस्संयोगस्य चाग्रहणं समानत्वात्। केन समानत्वादिति वाच्यम्।आत्ममन:संयोगेन समानत्वात्। किं पुनस्तत्? व्यपदेशाभाव इत्युक्तम्।अतीन्द्रियाधारता वा सामान्यम्। यथा वात्ममन:संयोगोऽतीन्द्रियाधार:,एवमिन्द्रियमन:संयोगोऽपीति। विषयावृत्तित्वं वा। यथा वात्ममन:संयोगोविषयावृत्ति: तथेन्द्रियमन:संयोगोऽपीति। मनोवृत्तित्वं वा। यथावात्ममन:संयोगो मनोवृत्तिरेवमिन्द्रियमन:संयोगोऽपीति। तस्मादिन्द्रियमन:-संयोगस्यात्ममन:संयोगसामान्यादन्यतराभिधानेन व चरितार्थत्वादनभ िधानमिति।।       इन्द्रियार्थसन्निकर्षोत्पन्नमित्ययुक्तम्, इन्द्रियस्याप्राप्यकारित्वात्।अप्राप्यकारिणी चक्षु: श्रोत्रे इति एके। तत्र च न्यायं ब्रुवते,अप्राप्यकारि चक्षु: सान्तरग्रहणात् पृथुतरग्रहणाच्चेति। सान्तरस्यार्थस्यविप्रकृष्देशावस्थितस्य ग्रहणं दृष्टम्, न तु चक्षुषस्तेनार्थेनप्राप्तिरस्ति, भूतविशेषस्येन्द्रियभावात्। य एवायं कृष्णसारलक्षणोभूतविशेष: स बाह्यभूतविशेषप्रसादानुगृहीतस्तत्तृष्णापूर्वककर्मापेक्ष:चक्षुरित्युच्यते। तथा चोक्तम्- रूपोपलब्धिसंवर्तकेन कर्मणा तत्तृष्णापूर्वकेणचक्षुरभिनिर्वृत्तमतो रूपोपलब्धे: कारणं भवतीति। एवं रोषेषु। नच भूतविशेषानुगृहीतस्य गोलकस्य प्राप्तिर्विषयेण अस्ति। तस्मात्सान्तरग्रहणादप्राप्यकारीति। अपरे तु सान्तर इति ग्रहणं हेतुं वर्णयन्ति।न हि प्राप्यकारिषु घ्राणादिषु सान्तर इति ग्रहणं दृष्टम्, दृष्टं  तु चक्षुषि।।       पृथुतरग्रहणाच्च। राष्ट्रवनादिरूपं च महदुपलभ्यते, न चाक्ष्णोस्तथा  पृथ्ववभास इति।       दिग्देशब्यपदेशाच्च। यदि प्राप्यकारि चक्षुर्भवेत्, दिग्देशव्यपदेशीन स्यात्। नहि प्राप्यकारिषु घ्राणादिषु एतदस्तीति।       सन्निकृष्टविप्रकृष्टयोस्तुल्यकालग्रहणाच्च। यत् खलु गतिमभ्दवतितत् तां गतिमभिन्दत् सन्निकृष्टमाशु प्राप्नोति, विप्रकृष्टं चिरेण।शाखाचन्द्रमसोस्तुल्यकालग्रहणं दृष्टम्, तस्मादप्राप्यकारीति।।       यत् तावत् सान्तरग्रहणादिति, तदयुक्तम्, विकल्पानुपपत्ते:।सान्तरग्रहणमिति कोऽर्थ:? किं तावत् सान्तरस्य ग्रहणमप्राप्तस्यग्रहणमित्ययमर्थ:, आहोस्वित् सहान्तरेण ग्रहणं सान्तरग्रहणमिति?अस्तु तावत् पूर्व: अप्राप्तस्य ग्रहणं सान्तरग्रहणमिति। नन्वयंप्रतिज्ञार्थ एव, ततश्च हेत्वभाव:। किं कारणम्? हेत्वर्थस्य प्रतिज्ञार्थेनआक्षिप्तत्वात्। एतदुक्तं भवति, अप्राप्यकारि चक्षु:, अप्राप्यग्रहणादितिन प्रतिज्ञार्थाद् मिद्यते। अथ ब्रूषे सहान्तरेण ग्रहणमिति। किंतदन्तरं नाम, यच्चक्षुषा विषयेण सहोपलभ्यते इति? किमाकाशमभावो द्रव्यान्तरंवा? यद्याकाशम्, तन्न चक्षुषो विषय:। न ह्याकाशं चक्षुर्ग्राह्यम्,अरूपत्वादिति। अथ रूपवद्द्रव्यान्तरमन्तरशब्दवाच्यम्, तस्य व्यवधायकत्वात्तेन सह ग्रहणं न युक्तम्। अथाभावोऽन्तरशब्दवाच्य:? स स्वतन्त्रश्चक्षुर्विषयोन भवतीति तेन सहोपलब्धावनैकान्तिकम्। न चान्या गतिरस्ति। तस्मात्शून्यमभिधानं सान्तरग्रहणादिति। यैरपि विद्वस्यमानै: सान्तरग्रहणादित्यस्यसान्तर इति ग्रहणमित्येतद्व्याख्यानं क्रियते, तदप्ययुक्तम्, सान्तरइति ग्रहणस्यान्यनिमित्तत्वात्। अन्यथैव सान्तर इति ग्रहणं भवति,शरीरावधिनिमित्तत्वात्। शरीरमवर्धि कृत्वा सान्तरनिरन्तरे भवत:,न पुनरिन्द्रियप्राप्त्यप्राप्त्यपेक्षे। यत्र शरीरमिन्द्रियं चोभयमर्थेनसंबध्यते तत्र निरन्तरमिति ग्रहणं भवति। यत्र पुन: इन्द्रियामात्रेसंबन्ध: तत्र सान्तर इति। तस्मात् सान्तर इति ग्रहणस्यान्यनिमित्तत्वात्न सान्तरग्रहणादप्राप्यकारित्वं सिध्यतीति।।       यदपि पृथुताग्रहणादिति तदप्ययुक्तम्, संबन्धमात्रेण महदण्वोर्ग्रहणात्।संबन्धमात्रेणैव महति वाणौ वा विषयभेदानुविधायी प्रत्यय उपजायते।तस्मादचोद्यमेतदपीति।।       यत् पुनरेतदुक्तं दिग्देशव्यपदेशादिति, तदपि शरीरावधिनिमित्तत्वेनप्रत्युक्तम्। यत्रेन्द्रियं शरीरं चार्थेन संबध्यते तत्र दिग्देशव्यपदेशोन भवति, दूरान्तिकानुविधानं वा। यत्र पुनरिन्द्रियमेव केवलं संबध्यतेतत्र शरीरमवधि कृत्वा संयुक्तसंयोगाल्पीयस्त्वं तभ्दूयस्त्वं वापेक्षमाणस्यदिग्देशप्रत्यया: सन्निकृष्टविविप्रकृष्टप्रत्ययाश्च भवन्तीति। ।       यत् पुनरेतत् शाखाचन्द्रमसोस्तुल्यकालग्रहणादिति, तदपि न,अनभ्युपगमात्। को हि स्वस्थात्मा शाखाचन्द्रमसोस्तुल्यकालग्रहणंप्रतिपद्यते? कालभेदस्याग्रहणान्मिथ्याप्रत्यय एष उत्पलदलशतव्यतिभेदवदिति।कथं पुनरवगम्यते कालभेदाग्रहणनिमित्त एष युगपत्प्रत्ययो न पुनरेकालग्रहणनिमित्तएवेति? इदमनुमानम् आवरणानुपपत्तेरिति। यद्यप्राप्यकारि चक्षुर्भवति,न कुड्यकटादेरावरणस्य सामर्थ्यमस्तीत्यावरणानुपपत्ति: स्यात्। नच व्यवहितार्थोपलिब्धिरस्ति। तस्मात् नाप्राप्यकारि। दूरान्तिकानुविधानंचानुपलब्ध्युपलब्ध्योर्न स्यात्। अप्राप्य चक्षुरर्थं गृह्णातीतियदिदमर्थस्य दूरे अग्रहणम् अन्तिके च ग्रहणमुभयमेतत् न स्यात्।दृष्टं तु। तस्मात् नाप्राप्यकारि। विषयीभावादिति चेत्- तच्च नैवम्,संबन्धव्यतिरेकेण तु विषयीभावानभ्युपगमात्। अथापीदं स्यात् य: चक्षुषोर्विषयभवत्यर्थ:स उपलभ्यते। यस्तु न भवति नासाबुपलभ्यते इति। न च व्यवहितानां दूरावस्थितानांवार्थानां चक्षुषो विषयीभावोऽस्ति, तस्मात् न ते गृह्यन्ते इति।तच्च नैवम्, संबन्धव्यतिरेकेण विषयीभावानभ्युपगमात्। क: पुन: संबन्धव्यतिरेकेणविषयीभाव:? केवलं भवतां संज्ञामात्रं भिद्यते नार्थ इति। मयोच्यतेसंबन्ध इति। भताभिधीयते विषयीभाव इति। न कश्चिद् विशेष इति।।       अथ प्राप्यकारित्वे चक्षुष: किं प्रमाणम्? इन्द्रियत्वमेव।प्राप्यकारि चक्षु: इन्द्रियत्वात् ध्राणादिवत्। घ्राणादीन्द्रियंप्राप्यकारि दृष्टम्। तथा च चक्षु:। तस्मात् प्राप्यकारीति। अथपुनर्न किञ्चिदपीन्द्रियं प्राप्यकारि प्रतिपद्यते, तदा सर्वाणिपक्षीकृत्य करणत्वादिति वाच्यम्। कारणं वास्यादि प्राप्यकारि दृष्टम्।तथा चेन्द्रियाणि। तस्मात् प्राप्यकारीणीति।।       अथ पुनर्वैयात्यात् सर्वानेवार्थानप्राप्यकारिण: प्रतिपद्यते,तदा कथम्? सोऽपि दृष्टसामर्थ्यानां कारणानां सर्वत्र कार्यानुत्पत्त्याप्रत्यवस्थेय:। यदि ख्ल्वेतानि कारणानि परस्परप्राप्त्यनपेक्षाणिस्वयमनुपजातशक्तिकानिकार्यमारभन्ते इति कस्मात् कार्यं सर्वत्र न भवतीति वक्त्यव्यम्।अतो न करणमप्राप्यकारि अस्तीति। अनेकदण्डचक्राद्युदाहरणं लोके इति।तस्माद् व्यवस्थितमिन्द्रियार्थसन्निकर्षोत्पन्नमिति।।       अथ ज्ञानग्रहणं किमर्थम्? सुखादिव्युदासार्थम्। इन्द्रियार्थसन्निकर्षात्सुखदु:खे अपि भवत:। तद्व्युदासार्थमाह- ज्ञानमिति। तच्चेन्द्रियार्थसन्निकर्षोत्पन्नंज्ञानं विषयनामधेयेनाभिधीयते इति भाष्यम्। तत्प्रतिषेधार्थमाह-अव्यपदेश्यमिति। यदिदमनुपयुक्तशब्दार्थसंन्धस्य विषयभेदानुविधायिज्ञानं तत् प्रत्यक्षम्। कृतशब्दार्थ संबन्धस्यापि तदुत्पत्तिकाले  तादृगेव।।       अपरे तु अव्यपदेश्यमित्यनेनानुमानं निराकुर्वन्ति। तच्चनैवम्। कस्मात्? इन्द्रियार्थसन्निकर्षोत्पन्नमिति वचनात्। न ह्यनुमेयस्येन्द्रियेणसन्निकर्षादनुमानं भवति। अतो न प्रसङ्गानुमान इति।।       ग्रीष्मे मरीचय इति भाष्यम्। तत्प्रतिषेधार्थमिदमुच्यते-अव्यभिचारीति। किमिदं व्यभिचारि? यदतस्मिस्तदिति भवति। किं पुनरत्रव्यभिचारि, किमर्थ:, आहो ज्ञानमिति? एके तावद् वर्णयन्ति- अर्थस्यव्यभिचार:, अर्थस्तु तथा न भवतीति तद्व्यभिचारात् तद्विषयं ज्ञानमपिव्यभिचारीत्युच्यते इति। तच्च नैवम्। कस्मात्? अर्थस्य तथाभावात्।यत् तदुदकादिज्ञानमुपजायते मरीचिषु स्पन्दमानेषु न तत्रार्थो व्यभिचरतीति।न हि ते न मरीचयो न वा स्पन्दन्ते, किं तु ज्ञानं व्यभियारति, अतस्मिस्तदितिभावादिति। न हि तत्रोदकमस्ति। तांस्तु मरीचीन् इन्द्रियोपधातदोषादिन्द्रियेणालोच्यविपर्येति इति ज्ञानस्य व्यभिचारो नार्थस्येति।।       दूराच्चक्षुषा ह्ययमर्थ पश्यन्नावधारयतीति भाष्यम्। तद्व्युदासार्थमाह-ध्यवसायात्मकमिति। न, संशयस्यानिन्द्रियार्थसन्निकर्षजत्वात्। नहीन्द्रियार्थसन्निकर्षात् संशयज्ञानं भवति, अपि तु मानस: प्रत्यय:।संशीति: संशय इति। तच्च नैवम्। संशयस्योभयनिमित्तत्वात्। उभयं तुसंशयनिमित्तम् आत्मान्त:करणसंयोग इन्द्रियार्थसन्निकर्षश्चेति।तत्र यदिन्द्रियार्थसन्निकर्षानवधारणपूर्वकं मनसानवधारणं  तदिहसंबध्यते। तस्य हीन्द्रियार्थसन्निकर्ष: कारणमिति। पूर्व तु न संबध्यते,यदात्मान्त:करणसंयोगाद् भवतीति। तस्मादस्ति विषयो विशेषणस्येतियुक्तमक्तं व्यवसायात्मकमिति।।       इन्द्रियार्थसन्निकर्षोत्पन्नमित्येवमादिलक्षणम् आत्मादिषुसुखादिषु च नास्ति, मनसोऽनिन्द्रियत्वादतोऽव्यापकमेतत् प्रत्यक्षलक्षणमिति।कथं पुनरिन्द्रियं मनो न भवति?  इन्द्रियसूत्रेऽपठितत्वात्। पृथक्च विधानात् नास्ति मनस इन्द्रियत्वे प्रमाणम्। ततश्च नेन्द्रियंमन इति। न नैवं प्रत्यक्षा: सुखादयो भविष्यन्तीति। प्रत्यक्षश्चैते,नानुमानिका: लिङ्गाभावात्। न हि लिङ्गमन्तरेणानुमेयोऽर्थो गम्यते।नाप्यन्यत् प्रमाणं प्रतिपादकं सुखादीनाम्। न च तेषामप्रमेयत्वम्।न चान्या गतिरस्ति। तस्मात् कर्तव्यं सुखादीनां प्रत्यक्षेण ग् रहणोपसंख्यानमिति।।       कश्चैवमाह- न प्रत्यक्षा सुखादय इति? इन्द्रियार्थसन्निकर्षजन्यप्रत्यक्षवाद्याह-नैष दोष:, मनस इन्द्रियत्वादिन्द्रियार्थसन्निकर्षोत्पन्नं सुखादिज्ञानमिति।यत् तु सूत्रेऽनभिधानं तद् वैधर्म्यात्। वैधर्म्यं सर्वविषयत्वासर्वविषयत्वे।सर्वविषयं मन:। असर्वविषनयाणीन्द्रियाणि। सर्वविषयत्वं तु मनस:,स्मृतिकारणसंयोगाधारकत्वादात्मवत्। सुखग्राहकसंयोगाधारत्वात् समस्तेन्द्रियाधिष्ठातृत्वाच्चआत्मवत्। भौतिकाभौतिकत्वं तु न, विरोधात्। न हि भौतिकं मनो नाप्यभौतिकमिति।कार्यधर्मावेतौ भौतिकत्वम् अभौतिकत्वं च। न च कार्यं मन:। तस्मान्नभौतिकं नाप्यभौतिकमिति। श्रोत्रे चासंभव:। यदि भौतिकाभौतिकत्वलक्षणाद्वैधर्म्यादपरिपाठ: सूत्रे मनस:, श्रोत्रमपि तर्हि न पठितव्यम्,न हि श्रोत्रं भौतिकं न चाप्यभौतिकमिति। स्वार्थे प्रत्ययाधानमितिचेत्- न, प्रत्ययवैयर्थ्यात्। स्यादेषा बुद्धि: स्वार्थिक एष प्रत्ययोभूतमेव भौतिकमिति। तच्च न, प्रत्ययवैवर्थ्यात्। न हि भौतिकमित्यनेनआकाशे कश्चित् तद्धितार्थो जन्यते। तस्माद् व्याहतमतत् स्वार्थे  प्रत्ययविधानमिति।।       यत् पुनरेतत् पृथगभिधानं नास्तीति। न नास्ति, अयुगपज्ज्ञनोपपत्तेरिति।युगपज्ज्ञानानुत्पत्तिर्मनसो लिङ्गम् [1.1.16] इत्युक्तम्। तेनच प्रतिपादितमेतन्मनस: करणत्वमिति।।       सगुणानामिन्द्रियभावो वैधर्म्यमित्येतदपि न युक्तम्, श्रोत्रानभिधानप्रसङ्गादेव।तस्मात् सर्वासर्वविषयत्वं वैधर्म्यमित्येतदेव च ज्याय:।।       तन्त्रान्तरसमाचाराच्च मन इन्द्रियमिति। तन्त्रान्तरेषुमन इन्द्रियमिति पठ्यते। तच्चेह न प्रतिषिद्धम्। अप्रतिषेधादुपात्तंतदिति न , शेषाभिधानवैयर्थ्यदोषात्। शेषाण्यपि इन्द्रियाणि तै:परिपठितानि। तस्मात् तान्यपि न वक्तव्यानि, यद्यप्रतिषेधादुपादानंभवतीति। न, तन्त्रयुक्त्यनवबोधात्। न भवता सन्त्रयुक्ति: परिज्ञायते।परमतमप्रतिषिद्धमनुमतमिति हि तन्त्रयुक्ति:। न च यस्य स्वपक्षपरिग्रहोनास्ति, तस्य स्वमतं परमतं वा विद्यते। भवता च परमतानुरोधेन सर्वंस्वमतं निवार्यते इति। तन्निवारणात् स्वमतं परमतमित्येतदेव न स्यात्।तस्मादस्ति मन इन्द्रियं चेति। तदुपपन्नम् इन्द्रियार्थसन्निकर्षोत्पन्नंसुखादिषु ज्ञानमिति व्यापकं लक्षणम्।।       समस्तमसमस्तं चेदि सन्देह:। किमिदं प्रत्यक्षलक्षणं समस्तमाहोअसमस्तमिति सन्देह:। कुत:? उभयथा दर्शनात्, समस्तं च लक्षणं भवतिव्यस्तं च। इच्छाद्वेषप्रयत्नसुखदु:खज्ञानान्यात्मनो लिङ्गम् [1.1.10]इति व्यत्तलक्षणम्। एकश: प्रतिपादकत्वात्। तथा समानानेकधर्मोपपत्ते:[1.1.23] इत्येवमादि च व्यस्तम्। समस्तं पुन: वचनविघातोऽर्थविकल्पोपपत्त्याछलम् [1.2.10] । समस्तेनानेन छलं लक्ष्यते। प्रसिद्धसाधर्म्यात्साध्यसाधनमुपमानम् [1.1.6] इति च। लक्षणं चेदम्। अत: सन्देह:, किंसमस्तम्, उतासमस्तमिति ?       समस्तमित्यह। यस्मादेकशोऽनुमानसुखशाब्दविपर्ययसंशयज्ञानानिनिवर्तन्ते इति। यदीन्द्रियार्थसन्निकर्षोत्पन्नमित्येवमाद्यकश:पदमभिधीयते, यो य एकैकेन पदेनार्थ: संगृहीत: स स प्रत्यक्ष: स्यादिति।तेन पूर्वोक्तानामनुमानादीनां प्रत्यक्षत्वप्रसङ्ग: स्यादिति। एवंद्वयो: पदयोरूपादाने पदद्वयेनोपत्तस्य प्रत्यक्षत्वप्रसङ्ग:। एवंत्रयाणां पदानामुपादाने तैरूपात्तस्य प्रत्यक्षत्वप्रसङ्ग:। एवंचतुर्णां पदानामुपादाने तैरूपात्तस्य प्रत्यक्षत्वप्रसङ्ग:। तस्मादेकद्वित्रिचतुष्पदपर्युदासात् पञ्च पदपरिग्रहेण त्रिंशत्कोटीर्व्युदस्य  समस्तं लक्षणमित्युच्यते।तत्रैकपदपरिग्रहेण तावत् पञ्च कोटय:। द्विपदपरिग्रहेण दश। त्रिपदपरिग्रहेणापिदशेव। चतुष्पदपरिग्रहेण पश्र्च। एकत्रिंशत्तमी पुन: समस्तपरिग्रहेणोपात्तेति।कस्मात्? विशेषविधिप्रतिषेधयो: शेषप्रतिषेधविध्यभ्यनुज्ञाविषयत्वात्।अयं खलु विशेषविधि: प्रवर्तमान: शेषं प्रतिषेधयति, यथा दक्षिणेनाक्ष्णापश्यतीति। विशेषप्रतिषेधश्च शेषाभ्यनुज्ञाविषयो भवति, यथा वामेनाक्ष्णान पश्यामीति, तथेहाप्येकदेशाभ्युपगमे शेषप्रतिषेध:, शेषविधानं वागम्यत इति व्यवस्थितं प्रत्यक्षमिति।।       अपरे पुनर्वर्णयन्ति- ततोऽर्थाद् विज्ञानं प्रत्यक्षमिति।तन्न, ततोऽर्थादिति, यस्यार्थस्य यद्विज्ञानं व्यपदिश्यते यदितत एव तभ्दवति नार्थान्तरात्, तत् प्रत्यक्षम्। एतेनानुमानादिज्ञानमपक्षिप्तंभवति। न हि तत एव तभ्दवति। किं तर्हि ? ततश्र्चान्यतश्र्च तभ्दवति।अत्र तावदर्थग्रहणं न कर्तव्यम्। ततो विज्ञानमित्युच्यमाने गम्यतएव तदर्थादिति। अवधारणार्थोऽर्थशब्द इति चेत्, स्यान्मतिरेषा अवधारणार्थोऽर्थशब्दोभविष्यतीति, यदुक्तं भवति तत एवेति, तदुक्तं भवति ततोऽर्थादिति।तन्न युक्तम्, एकपदस्याप्यवधारणार्थस्य दृष्टत्वात्, अब्भक्ष इतियथा। एतेनैवानुमानादिव्युदासोऽपि प्रत्युक्त:। यत् पुनरेतत् संवृतिज्ञानमनेनापक्षिप्तमिति,तदेतन्न बुध्यामहे कथं तत् अपक्षिप्तमिति। यदि ब्रूषे रूपादिभ्यउत्पन्नं ज्ञानं घटस्य व्यपदिश्यत इति, अतो न ततो भविष्यतीत्यपक्षिप्तमिति,तन्न युक्तम्। न हि रूपादिभ्य उत्पन्नं विज्ञानं घटस्य व्यपदिश्यते।रूपादिभ्य उत्पन्नं रूपादीनां घटाद् विज्ञानं घटस्येत्यतो न प्रसङ्ग।अथाप्ययं मनोरथो न रूपादिव्यतिरिक्ता घटादय इति, मनोमोदकोपयोगमात्रमेतत्।यथा तु तद्व्यतिरिक्ता घटादय:, तथा वक्ष्याम:। सर्व च स्वविषयाद्विज्ञानं भवतीति ततोग्रहणमनर्थकमिति। ननु च मिथ्याज्ञानमतस्मादपिभवति, न ह्यतस्मात् तद् भवतीति। किं तर्हि? अतस्मिस्तभ्दवतीति।न भवता मिथ्याज्ञानमपि व्यज्ञायि। ततोग्रहणम् अर्थग्रहणं चान्तरेणविज्ञानमात्रमवशिष्यते। तथा च न लक्षणमुक्तं स्यात्। सर्वं च ज्ञानंप्रत्यक्षं स्यात्। यद्यप्येतत्सूत्रं यथाश्रुति भवति, तथा ग्राह्यग्राहकविज्ञानयोरयुगपद्भावाज्ज्ञानमप्रत्यक्षं स्यात्। नाशोत्पादौ सममिति चेत्? तच्च न, उदाहरणाभावात्।न हि समं नाशोत्पादे किश्र्चिहरणमस्ति। विनष्टश्र्चार्थ: प्रत्यक्षइति स्यात्। तुल्यमिति चेत्- स्यान्मतिर्भवतां युगपदवस्थाने किमुदाहरणमिति?तच्च नैवम्, उक्तोत्तरत्वात्। उक्तोत्तरमेतत् स्फाटिकादिसूत्रे  इति।।       अपरे तु मन्यन्ते प्रत्यक्षं कल्पनापोढमिति। अथ केयं कल्पना?नामजात्यादियोजना। यत् किल न नाम्नाभिधीयते, न च जात्यादिभिर्व्यपदिश्यतेविषयस्वरूपभेदानुविघायि परिच्छेकमात्मसंवेद्यं तत् प्रत्यक्षमिति।ते इदं प्रष्टव्या:, अथ प्रत्यक्षशब्देन कोऽर्थोऽभिधीयते इति?यदि प्रत्यक्षम्, कथमवाच्यम्? अथप्रत्यक्षमवाचकस्तर्हि प्रत्यक्षशब्द:। अथ प्रत्यक्षशब्देन सामान्यमुच्यतेइति, एतदपि सामान्यं किं प्रत्यक्षव्यतिरे आहोस्विदव्यतिरेकीति?यदि प्रत्यक्षव्यतिरेकि? न प्रत्यक्षमुक्तम्। अथाव्यतिरेकि? कथंनोक्तम्? कल्पनापोढशब्देनापि यदि प्रत्यक्षमुच्यते, तदा व्याघात:।अथ नोच्यते, तथापि कल्पनापोढशब्दोच्चारणं व्यर्थम्। प्रत्यक्षंकल्पनापोढमिति च वाक्यम्। अथास्य वाक्यस्य कोऽर्थ:? यदि प्रत्यक्षम्,व्याघात:। कथम्? प्रत्यक्षं कल्पनापोढमिति चानेन वाक्येनाभिधीयते,न चाभिघेयमिति कोऽन्यो भदन्ताद् वक्तुमर्हति? अथ न प्रत्यक्षमस्यार्थ:,वर्णोच्चारणमात्रं तह्र्ये तद्वाक्यं प्रत्यक्षं कल्पनापेढमिति।अनित्यादिशब्दविषयत्वाच्च न सर्वथा अवाच्यम्। अनित्यं प्रत्यक्षंदु:खं शून्यम् अनात्मकं च प्रत्यक्षम्। एषां चेत् शब्दानां विषयतामुपयाति,कथमवाच्यम्? अथ स्वरूपतो न व्यपदेश्यमित्यय कल्पनापोढशब्दार्थ:?सर्वेऽर्थास्तर्हि प्रत्यक्षा: प्राप्नुवन्ति। किं कारणम्? न हिकश्र्चित् सुशिक्षितोऽपि पदार्थानां स्वरूपं निर्देष्टुं शक्नोति,असामयिकत्वात्। सर्वस्य च वस्तुनो द्वावाकारौ सामान्याकारो विशेषाकारश्च।तत्र वस्तु सामान्येनैवआकारेणाभिधीयते, न विशेषाकारेण। न च तथानभिधानात्नोक्तं भवति। न हि मनुष्यशब्दस्य ब्राह्मणो न वाच्य:। ये तु तस्यासाधारणधर्मा:पुरुषान्तरव्यावृत्तप्रत्ययहेतवो न तै: सहाभिधीयते। न च तै: सहानभिधानान्नोक्तोभवतीति। एवं प्रत्यक्षम् अपि सामान्यविशेषाकारवत्, तस्य विशेषाकारेणनाभिधानम्, सामान्याकारेण त्वभिधानमेव। यदि च विशेषाकारेणानभिधानम्,यत् तल्लक्षणं प्रत्यक्षस्य, न केवलं प्रत्यक्षस्य, त्रेलोक्यस्यैतल्लक्षणम्।एवं च प्रत्यक्षस्य लक्षणं नीक्तं स्यात्। अथ कल्पनापोढशब्देन प्रत्यक्षस्यस्वरूपमभिधीयते, एवमपि अनिवृत्तो व्याघात:, स्वरूपं चानभिधेयम्,अनेन च शब्देनोच्यत इति। अथानेन शब्देन नैव किञ्चिदभिधीयते, किमस्यशब्दस्योच्चारणसामर्थ्यं प्रत्यक्षं कल्पनापोढमिति? अप्रतिपादकत्वान्मूकस्तप्नसदृशमेतत्।एवं यथा यथेदं लक्षणं विचार्यते, तथा तथा न्यायं न सहते इति।।       सत्संप्रयोगे पुरुषस्येन्द्रियाणां बुद्धिजन्म तत्प्रत्यक्षमिति।एतदपि संशयाद्युत्पत्ति निमित्तत्वादलक्षणमिति। तथा चोक्तं प्रत्यक्षसूत्रं  वर्णयभ्दिरिति।।       एतेन प्रत्यक्षमिन्द्रियार्थसन्निकर्षमन:प्रकाशविशेषेषुसत्स्विति प्रत्युक्तम्। तथा श्रोत्रादिवृत्तिरिति। किं कारणम्?पञ्चपदपरिग्रहेण प्रत्यक्षलक्षणमुक्तम्, यत्रान्यतमपदपरिग्रहो नास्ति,तत् प्रत्यक्षाभासमिति। एवमनेन न्यायेन यान्यप्यनुक्तानि लक्षणानितान्येतस्मात् लक्षणात् न भिद्यमानानि न लक्षणानीति। व्याख्यातंप्रत्यक्षलक्षणमिति।।4।।
1.1.05
अथ तत्पूर्वकं त्रिविधमनुमानमिति। अथेत्यानन्तर्ये। अनुमानविशेषणार्थं  सूत्रम्। तत्पूर्वकमनुमानमित्यनेनसमानासमानजातीयेभ्योऽनुमानं व्यवच्छिद्यते इति। तानि ते तत् पूर्वंयस्य तदिदं तत्पूर्वकम्। यदा तानीति विग्रह:, तदा समस्तप्रमाणाभिसंबन्धात्सर्वप्रमाणपूर्वकत्वमनुमानस्य वर्णितं भवति। पारम्पर्येण पुनस्तत्प्रत्यक्ष एव व्यवतिष्ठते इति प्रत्यक्षपूर्वकत्वमुक्तं भवति। यदापिविग्रह: ते द्वे पूर्वे यस्येति, ते द्वे प्रत्यक्षे पूर्वे यस्यप्रत्यक्षस्य तदिदं तत्पूर्वकं प्रत्यक्षमिति। कतरे द्वे प्रत्यक्षे?लिङ्गलिड्गिसंबन्धदर्शनमाद्यं प्रत्यक्षम्, लिङ्गदर्शनं च द्वितीयम्।बुभुत्सावतो द्वितीयात् लिङ्गदर्शनात् संस्काराभिव्यक्त्यनन्तरकालंस्मृति:, स्मृत्यनन्तरं च पुनर्लिङ्गदर्शनमयं धूम इति। तदिदमन्तिमंप्रत्यक्षं पूर्वाभ्यां प्रत्यक्षाभ्यां स्मृत्या चानुगृह्यमाणंलिङ्गपरामर्शरूपमनुमानं भवति।।     क: पुनरनुमानार्थ:? अनुमीयतेऽनेनेति करणार्थ:। किं पुनरस्यफलम्? अग्निविषया प्रतिपत्तिरिति। कथं पुनरन्यविषयं करणमन्यविषयांक्रियां करोति? न हि शाल्यादिविषयस्य मुसलादे: करणस्य श्यामाकेष्वभिमतिर्भवति।न, अनियमात् इत्येके। यद्विषयं करणं तद्विषया क्रियेति न नियमोऽस्ति।दृष्टा हि वृक्षादिविषयस्य छेदनस्यावयवेषु क्रिया। वृक्षश्छिद्यतेअवयवेषु च्छिदा भवति। क्वचित् पुनर्यद्विषयं करणं तद्विषयैव क्रिया।यथा तण्डुला: पच्यन्ते, पाकस्तेष्वेव। क्वचित् पुनरात्मैव भवतिकर्ता करणं च। क्रिया च तस्यैव। तद्यथा वृक्षस्तिष्ठतीति। किमुक्तंभवति? वृक्ष: स्वात्मना तिष्ठतीति। किमुक्तं भवत्यात्मनेति? यस्मादयंस्वस्थितौ कारकान्तरं न प्रयुङ्कते इति। एवमन्यविषयस्य करणस्यान्यविषयाक्रियेति। क्वचित् पुनर्यद्विषयं प्रमाणं तद्विषयैव क्रिया, यदास एवार्थ: प्रमीयत इति। किं पुनस्तस्य प्रमीयते, प्रमितत्वात्?प्रमीयते हेयत्वेनोपादेयत्वेनोपेक्षणीयत्वेन वावगम्यते इति।।     तन्न, प्रमाणफलयोर्विषयभेदानभ्युपगमात्। यदा पुनस्तत्पूर्वंयस्य तदिदं तत्पूर्वकमिति, तदा भेदस्याविवक्षितत्वात् लिङ्गलिड्गिसंबन्धदर्शनानन्तरंलिङ्गदर्शनसंबन्धस्मृतिभिर्लिङ्गपरामर्शो विशिष्यते, तस्य तत्पूर्वकत्वात्।किं पुनस्तैरनुमीयते? शेषोऽर्थ इति। अनुमानमित्यत्र किं कारकम्?भाव: करणं वा। यदा भाव:, तदा हानादिबद्धय: फलम्। यदा करणम्, तदाशेषवस्तुपरिच्छेद: फलमिति।।     लिङ्गलिड्गिसंबन्धस्मृतिर्लिङ्गदर्शनं वेति सन्देह:। एके तावद्  वर्णयन्तिलिङ्गलिड्गिसंबन्धस्मृतिरनुमानमितरैर्लिङ्गलिड्गिसंबन्धदर्शनादिभिरनुगृह्यमाणा।अपरे पुनर्मन्यते लिङ्गपरामर्शोऽनुमानमितरैरनुगृह्यमाण इति। वयंतु पश्याम:, सर्वमनुमानम्, अनुमितेस्तन्नान्तरीयकत्वात्। प्रधानोपसर्जनभावविवक्षायांतु लिङ्गपरामर्शात् अनन्तरं शेषार्थप्रतिपत्तिरिति, तस्मात् लिङ्गपरामर्शोन्याय्य इति। स्मृतिर्न प्रधानम्। किं कारणम्? स्मृत्यनन्तरमप्रतिपत्ते:।न हि भवति यत्र धूममद्राक्षं तत्राग्निमद्राक्षम् इति। एतस्याश्चस्मृतेरनन्तरं तस्मादग्निरिति शेषार्थग्रह इति युक्तं वक्तुम्।तस्मात् स्मृत्यानुगृह्यमाणोलिङ्गपरामर्शोऽभीष्टार्थप्रतिपादको भवतीति। एवं चोपनयस्यार्थवत्ता।यदि चायं स्मृत्यानुगृहीतो लिङ्गपरामर्शोऽनुमानं भवति, एवं सतिउपनयोऽर्थवानिति। यदि चायं स्मृत्यानुगृहीतो लिङ्गपरामर्शोऽनुमानंभवति, एवं सति उपनयोऽर्थवानिति। एवं च सति वाक्याङ्गत्वमुपनयस्योक्तंभवति। तस्माद् व्यवस्थितम् एतत् तत्पूर्वकमनुमानमिति।।     यदि प्रत्यक्षपूर्वकमनुमानं संस्कारे निर्णये च प्रसङ्ग इति।प्रत्यक्षपूर्वको भावनाख्य: स्मृतिहेतु: संस्कारो निर्णयश्च प्रत्यक्षफलत्वादनुमानंप्रसज्यते इति। नैष दोष:, विज्ञानस्याधिकृतत्वात्। इन्द्रियार्थसन्निकर्षोत्पन्नंज्ञानमिति ज्ञानाधिकारो वर्तते इति तेन न संस्कारेऽतिप्रसङ्ग:।निर्णयस्तूभयथा, कदाचिद् प्रमाणं कदाचित् फलम्। स्वविषयपरिच्छेदकत्वात्फलम्। शेषपरिच्छेदकत्वात् प्रमाणमिति।।     त्रिविधमिति। अन्वयव्यतिरेकी, अन्वयी, व्यतिरेकी चेति। तत्रान्वयव्यतिरेकीविवक्षिततज्जातीयोपपत्तौ विपक्षावृत्ति:, यथा अनित्य: शब्द: सामान्यविशेषवत्त्वेसत्यस्मदादिबाह्यकरणप्रत्यक्षत्वाद् घटादिवदिति। अन्वयी विवक्षिततज्जातीयवृत्तित्वेसति विपक्षहीन:, यथा सर्वानित्यत्ववादिनामनित्य: शब्द: कृतकत्वादिति।अस्य हि विपक्षो नास्ति। व्यतिरेकी विवक्षितव्यापित्वे सति सपक्षाभावेसति विपक्षावृत्ति:, यथा नेदं जीवच्छरीरं निरात्मकम्, अप्राणादिमत्त्वप्रसड्गादिति।।     अथा वा त्रिविधमिति, पूर्ववत् शेषवत् सामान्यतोदृष्टं चेति।पूर्वं साध्यम्, तद् व्याप्त्या यस्यास्तीति तत् पूर्ववत्। साध्यसजातीय:शेष:, स यस्यास्ति तत् शेषवत्। पूर्ववन्नाम साध्यव्यापकम्। शेषवदिति  तत्समानेऽस्ति।सामान्यतश्चादृष्टम्। चशब्दात् प्रत्यक्षागमाविरुद्धं चेति। एवंचतुर्लक्षणं पञ्चलक्षणमनुमानमिति।।     अथ वा त्रिविधमिति। पूर्ववत् शेषवत् सामान्यतोदृष्टं चेति।तत्र पूर्ववन्नाम यत्र कारणेन कार्यमनुमीयते इति भाष्यम्। किं पुनरिदमुक्तंभवति कारणेन कार्यमुनमीयते इति? यदि तावदयमर्थ:, कारणदर्शनात् कार्यास्तित्वंप्रतिपद्यते इति? तन्नास्ति, न हि कारणं गृहीत्वा कश्चित् स्वस्थात्माकार्यं प्रतिपद्यते इति। तथा च व्याहतं भवतीति। अथ पुनरेवमनुमीयतेयत्र कारणं तत्र कार्यमिति? एतदपि नास्ति,कार्यकारणयोर्भिन्नदेशत्वात्। तन्तव: स्वावयवेषु अंशुषु, पटस्तन्तुष्विति।कारणदर्शनाच्च कार्यमनुमीयते इति ब्रुवाणोऽनुमानमुद्रां भिनत्ति।का पुररियमनुमानमुद्रा? नानुपलब्ध न निर्णीते न्याय: प्रवर्ततेइति। यति कारणदर्शनात् कार्यमनुमीयते, अनुपलब्धेऽर्थे न्याय: प्रवर्ततेइति स्यात्। तथा च व्याहतं स्यात्, नानभ्युपगमात्। क एवमाह कारणदर्शनात्कार्यास्तित्वं प्रतिपद्यते इति? को वा ब्रवीति यत्र कारणं तत्रकार्यमिति। कार्यं तु कारणविशेषत्वेनोपयुक्तं गुणभूतमनुमीयते इतिसूत्रार्थ:। तथा च न मुद्राभेद इति। एवं शेषवदादिष्वपि व्याख्येयम्।तत्रापि कारणं कार्यस्याङ्गभूतमनुमीयते इति। कथं पुन: शेषशब्देनकार्यकुच्यते? द्वयोरनुमानभावेनोपक्षिप्तयो: कारणस्योपयोगाद् अनुपयुक्तंकार्यमिति कार्यं शेषशब्दवाच्यम्। उदाहरणम्-मेघोन्नत्या भविष्यति वृष्टिरिति कारणेन कार्यानुमानम्। कथं पुनरस्यप्रयोग:? वृष्टिमन्त एते मेघा: गम्भरध्वानवत्त्वे सति, बहुलबलाकावत्त्वेसति अचिरप्रभावत्त्वे च सति उन्नतत्वात्, तदन्यवृष्टिमन्मेघवदि ति।।     नद्या: पूर्णत्वं शेषवदुदाहारणम्। कथं पुनर्नदीपूरो नद्यांवर्तमान अपरि वृष्टिमन्तं देशमनुमापयति, व्यधिकरणत्वात्? नोपरिवृष्टिमद्देशानुमानंनदीपूर:। किं तर्हि? नद्या एवोपरिवृष्टिमद्देशसंबन्धित्वमनुमीयतेनदीधर्मेणैव। उपरिवृष्टिमद्देशसंबन्धिनी नदी शीघ्रतरस्त्रोतस्त्वेसति फलकाष्ठादिवहनवत्त्वे च सति पूर्णत्वात् तदन्यवृष्टिमत्पूर्णनदीवत्इति। भविष्यति, भूता वेति कालस्याविवक्षितत्वात् य: कश्चित् काल  उपादेय: इति।।     सामान्यतोदृष्टं नाम अकार्यकारणभूतेन यत्राविनाभाविना विशेषणेनविशेष्यमाणो धर्मी गम्यते, तत् सामान्यतोदृष्टम्। यथा बलाकया सलिलानुमानम्।कथं पुनर्बलाकया सलिलानुमानम्? यावानस्य देशो बलाकयाजहद्वृत्तित्वेनप्रसिद्धो भवति, तावन्तमन्तर्भाव्य वृक्षादिकमर्थं पक्षीकृत्य बलाकावत्त्वेन  साधयति।।     अपरे पुनर्मन्यन्ते- सामान्यतोदृष्टम् आदित्यस्य गत्यनुमानमिति।तत्तु न बद्ध्यामहे कथमनुमीयते इति। यदि तावद् गतिमानादित्य इतिअनुमीयते, तत् केन प्रतिपद्यते? न ह्यादित्यगते: किञ्चित् संबद्धंलिङ्गमस्ति। न चासंबद्धोऽर्थोऽनुमातुं शक्यते। तथा च सर्वं सर्वेणानुमीयेत।अथापि देशान्तरप्राप्तिर्लिङ्गमिति? तन्न, अदृष्टत्वात्। न हि सवितु:कश्चिद् देशान्तरप्राप्ति पश्यति। देशान्तरं खलु आकाशदेशो वा दिग्देशो  वा भवेत्।उभयं चाप्रत्यक्षम्। न चान्या गतिरस्ति। तस्माद् देशान्तरप्राप्तिदर्शनमयुक्तम्।सर्वत्र खल्वयमादित्यस्य मण्डलमेव केवलमुपलभते। न च वस्तुमात्रदर्शनादनुमानंयुक्तम्। अपि च केनचित् प्रकारेणादित्यस्य गति: शक्या द्रष्टुम्,उपलब्धिलक्षणप्राप्तत्वात्। न पुनर्देशान्तरप्राप्तिर्नित्यमतीन्द्रियत्वात्।न हि कदाचिदपि प्रत्यक्षाप्रत्यक्षवृत्ति: संयोगो भवति प्रत्यक्ष:।अथ देवदत्तस्य देशान्तरप्राप्तिदर्शनेनादित्यस्य गत्यनुमानं सामान्यतोदृष्टमितिमन्यसे, न केवलमादित्यस्य सर्वार्थानां गत्यनुमानमेतत्। तर्हि भवानपिगच्छतीत्येवं कस्मात् नानुमिमीषे? नैवेदम् आदित्यगत्यनुमानं साक्षात्।किं तर्हि? देशान्तरप्राप्तिमनुमाय तया गत्यनुमानमित्यदोष:। देशान्तरप्राप्तिमानादित्योद्रव्यत्वे सति क्षयवृद्धिप्रत्ययाविषयत्वे च प्राड्मुखोपलभ्यत्वेच तदभिमुखदेशसंबन्धादनुत्पन्नपादविहारस्य परिवृत्य तत्प्रत्ययविषयत्वात्,मण्यादिवत्। मण्यादावेतत्सर्वमस्ति। सच देशान्तरप्राप्तिमान्। एवं चादित्य:। तस्माद् देशान्तरप्राप्तिमानिति।अनया तु देशान्तरप्राप्त्या अनुमितया गतिरनुमीयते इति। देशान्तरप्राप्तिमत्त्वेवा साधनम्- देशान्तरप्राप्तिभानादित्य:, अचलचक्षुषो व्यवधानानुपपत्तौदृष्टस्य पुनर्दर्शनाविषयत्वात् देवदत्तवदिति। एके तु दिक्प्रत्यक्षत्वेऽनुमानंब्रुवते- प्रत्यक्षा दिक्, अड्गुल्यादिव्यपदेशात् चन्द्रवदिति।तच्च न, अरूपत्वात्। अरूपा दिक् कथं बाह्यकरणप्रत्यक्षा भविष्यति?कथं तर्हि अड्गुल्या दिग्व्यपदेश:? दिग्देशसंबन्धिषु वृक्षादिषुदिग्व्यपदेशात्। ये दिग्देशसंबन्धिनो वृक्षादयस्तान् दिगित्युपचरन्ति,आदित्येन सहोपलब्धे:। प्राचीत्ययं शब्द आद्यादित्यद्रर्शनविशिष्टदिग्देशेवर्तते। तेन आद्येनादित्यदर्शनेन सह यान् वृक्षादीनुपलभन्ते, तान्प्राचीत्युपचरन्ति। उपचर्य चाड्गुल्या व्यपदिशन्तीति।।     अथ वा त्रिविधमिति लिङ्गस्य प्रसिद्धसदसन्दिग्धतामाह। प्रसिद्धमितिपक्षे व्यापकम्। सदिति सजातीयेऽस्ति। असन्दिग्धमिति सजातीयावि नाभावि।।          अथ वा त्रिविधमिति नियमार्थम्। अनेकधा भिन्नस्यानुमानस्यत्रिविधेन पूर्ववदादिना संग्रह इति नियमं दर्शयति। कथमनेकधा भिन्नमिति?अन्वयव्यतिरेकि द्वेधा सजातीयेऽपि द्वेधा सदेव, सदसच्च। अन्वय्यपिद्वेधैव। एवं व्यतिरेक्येकरूपम्, सपक्षाभावात्। तदिदं पञ्चधाभिन्नमनुमानंकालीभेदेन पञ्चदशधा भवति। तदपि पुन: पुरुषभेदानुविधानात् षष्टिभेदंभवति। तस्य त्वान्तर्गणिकोऽनन्तभेद इति। सोऽयम् मनुमानभेद: एवंभिन्न:त्रिविधामित्यनेन संगृहीत इत्यतो नियमार्थं त्रिविधग्रहणमिति।।     पूर्ववदित्युक्तम्। किं पुनरत्र पूर्ववत्, किं कार्यमुत कारणमिति?यदि पूर्वमस्यास्तीति पूर्ववत्, कार्यं पूर्ववत् प्राप्नोति। ततश्चकारणेन कार्यानुमानमिति व्याघात:। पूर्वमस्यास्तीति पूर्ववदिति।ब्रूम:, न पुन: कार्यम्। कि तर्हि? ज्ञानम्। ज्ञानस्य पूर्वं विषय:।तदिदं ज्ञानं पूर्ववदिति। तेन च कार्यानुमानमिति। एवं शेषवदादिष्वपितद्विषयाणि ज्ञानानीत्युक्तं भवतीति।।          अथ वा पूर्ववदिति वतिप्रयोग एष:। यथा पूर्वं प्रत्यक्षेणदृष्टोऽर्थ: तथानुमानेन अपि तमेवार्थंप्रतिपद्यत इति पर्ववद् दृष्टो भवति।।     अन्ये पुनरन्यथा वर्णयन्ति। यथा तेनैव धूमेन तमेवाग्नि प्रतिपद्यतेइति। किं पुनरयं धूमेन प्रतिपद्यते? किमग्निम्, उत देशम्, उत सत्ताम्,उताग्निमन्तं देशम्? तत्र न तावदग्नि प्रतिपद्यते, धर्मधर्मिभावानुपपत्ते:।नाग्निर्धूमस्य धर्म:, न वाग्निधर्मो धूम:। प्रतीतत्वाच्चाग्नेर्नानुमेयत्वमस्ति।एतेन सत्ता देशश्च व्याख्यात:, अग्निसत्ताया: प्रतीतत्वाद् देशस्यचेति। अग्निमान् देश इति चेत्- न, धूमस्यातद्धर्मत्वात्। अथापीदंस्यात् अग्निमान् देशो धूमेनानुमीयते? तच्च नैवम्। कस्मात्? अतद्धर्मत्वात्।न हि धूमोऽग्निमतो देशस्य धर्म:। न चाग्नेर्देशमात्रसंबन्धो नप्रतीत:। अयमग्निमानिति चेत्- न, तस्यादृष्टत्वात्। देशविशेषोऽग्निमत्तयानुमीयते,न देशमात्रम्। न, तस्यादृष्टत्वात्। न ह्ययं देशविशेषं पश्यति।केवलं शून्यमभिधानमुच्चारयति अयं देशोऽग्निमान् इति। न च धूममात्रमग्निप्रतिपादकम्,धूममात्र चायं पश्यति। अतो न देशविशेष: अप्यनुमेय:। अविनाभावेनप्रतिपादयतीति चेत्, अथापीदं स्यात् अविनाभावोऽग्निधूमयो:, अतोधूमदर्शनादग्नि प्रतिपद्यते इति? न, विकल्पानुपपत्ते:। अग्निधूमयोरविनाभावइति कोऽर्थ:? किं कार्यकारणभाव:, उतैकार्थसमवाय:, उत तत्संबन्धमात्रमिति?अस्तु तावत् पूर्व: कार्यकारणभाव इति। तन्न, उतद्वृत्तित्वात्।न हि धूमोऽग्नौ वर्तते नाप्यग्निर्धूमे, स्वकारणवृत्तित्वात्।अतो न कार्यकारणभाव:। नैकार्थसमवायोऽपि, ताभ्यामन्यस्यानारम्भात्।  न हिभिन्नजातीयाभ्यां द्रव्यमारभ्यते इति। न च तावप्यन्यत्र वर्तेतेस्वकारणवृत्तित्वादित्युक्तम्। संबन्धमात्रं तत्र वर्तत इति चेत्?तदप्यनुमातु न शक्यते। कथम्? यदि तावदेवं कुरुते अस्ति संबन्धोऽग्निधूमयोरिति-तन्न, अप्रतीतत्वात्। अनग्निकस्यापि धूमस्य दर्शनात् न संबन्धानुमानम्।रूपस्पर्शवत् सहाचर्यं भविष्यतीति चेत्- न, उभयोर्व्यभिचारो दृष्ट:।अनग्निर्धूमो दृष्ट:, अधूमश्चाग्निरिति उभयं व्यभिचाति। तस्मात्न साहचर्यमपि। यत्र धूमस्तत्र विह्निरित्यनेनैव प्रत्युक्तम्। नचान्या गतिरस्ति। तस्मात् न धूमेन वह्निरनुमीयत इति। लोकविरोध इतिचेत्, यदि धूमेनाग्निर्नानुमीयते ननु लोको विरुध्यते इति चेत्?नास्ति विरोध:, धूमविशेषेण अग्निविशेषणस्य धूमस्य प्रतिपाद्यत्वात्।कथं पुनरयमग्निर्धूमविशेषणं भवति? यदा गुणभूतोऽनुमेयो भवति, अग्निमानयंधूम इति। धूमविशेषेणासाधारणेन प्रतिपद्यते। उभयं च तदा प्रत्यक्षंधूमश्च तद्गताश्च सातत्यसंहत्यूर्ध्वगतिस्वाभाव्यादयो धर्मा इति।ते चैते धूमधर्मा धूमवृत्तयोऽप्रसिद्धं धूमधर्ममनुमापयन्ति। सर्वस्यचानुमेयस्य वस्तुनो धर्मी प्रतिपादकश्च धर्म: प्रसिद्धो भवति। यथाशब्दस्यात्मसत्ता प्रसिद्धा, कृतकत्वं च। धर्मस्तनित्यलक्षणोऽप्रसिद्ध:इति। तद्विशेषणोऽयमनुमीयते इति।।     शेषवन्नाम परिशेष इति भाष्यम्। न कर्म शब्द: शब्दान्तरहेतुत्वात्इत्युभव्यावृत्तेरसाधनम्, न हि शब्दान्तरहेतुत्वं कर्मणि नाकर्मणीति।न, अन्यार्थत्वात्। शब्दान्तरहेतुत्वादित्यस्यसमानजातीयारम्भकत्वादित्ययमर्थ:। तथा च न दोष इति।।     सामान्यतोदृष्टं नाम यत्राप्रत्यक्षे चिङ्गलिड्गिनोरिति भाष्यम्।लिङ्गलिड्गिनो: संबन्धोऽप्रत्यक्ष इति किंयदानुमीयते तदा अप्रत्यक्ष आहो न कदाचिदपि प्रत्यक्ष इति? यदि यदानुमीयतयदा अप्रत्यक्ष:, तदा सर्वमनुमानमेवमिति विशेषणमनर्थकम्। अथ न कदाचित्प्रत्यक्ष:, कथं तर्हि अनुमानमत्र प्रवर्तते? व्याहतं च भवति नानुपलब्धेन निर्णीत इति। न, विशेषणभूतस्य अप्रत्यक्षस्य सर्वदा अनुमेयत्वात्।यदितरधर्मदर्शनाद् धर्मिणोऽधिगतिसाधनं तत् सामान्यतो दृष्टम्,यथा इच्छादिभिरात्मा। इच्छादय: खलु धर्मिणो भवन्ति। आत्मा च विशेषणंगुणभूत इति इच्छादीनां गुणत्वं प्रतीतो धर्म:। तेन धर्मेण तानेवइच्छादीनात्मगुणविशिष्टाननुमिमीते। परतन्त्र इच्छादयो गुणत्वात्,रूपवदिति। पारतन्त्र्यमात्रप्रतिपत्तिरस्मादनुमानात्, आत्मतन्त्रतातु कुत:? आत्मतन्त्रता परिशेषात्, आत्मसंवेद्यत्वात् बाह्यकरणाप्रत्यक्षत्वाच्च।न पृथिव्यादिषु। पृथिव्यादिगुणा: प्रत्यक्षा ये ते स्वात्मपरात्मप्रत्यक्षाबाह्यकरणप्रत्यक्षाश्च। आत्मप्रत्यक्षास्त्विच्छादय:। तस्मान्नपृथिव्यादिषु आकाशान्तेषु। न दिक्कालमन:सु, तद्गुणानां तद्वदतीन्द्रियत्वात्।न च द्रव्यान्तरं शिष्यते। आत्मा च शेष:। तस्मात् तत्तन्त्रा इ ति।।     सद्विषयं च प्रत्यक्षं सदसद्विपयं चानुमानमिति भाष्यम्। किंतावद् धर्मिणमभिप्रेत्यार्थभेद उत धर्ममिति? यदि तावद् धर्मिणमभिप्रेत्य,न कदाचित् असद्विषयमनुमानम्। न ह्यनुपलब्धसामान्येऽर्थे अनुमानं  प्रवर्ततेइत्युक्तम्। न चासत: सामान्यदर्शनमस्ति। अथ धर्मभिप्रेत्य ब्रूषे?धर्मा अपि त्रिविधा भवन्ति। विधीयमाना:, प्रतिषिध्यमाना: स्वतन्त्राश्चेति।तत्र विधीयमानो धर्म: पृथिव्यां गन्धवत्त्वम्, प्रतिषिध्यमानोऽपामगन्धवत्त्वम्,स्वतन्त्र: समवायिनां समवाय इति। कथं पुन: स्वतन्त्र: समवाय:? समवायान्तराभावात्।यत् हि यत्र वर्तते तद् वृत्त्या तत्र वर्तते। न च समवायान्तरंसमवायस्य वृत्तिरस्ति। अथ समवायान्तरं स्यात् समवायस्य तस्यापिसमवायान्तरपरिकल्पनायामनवस्था। अथ नानवस्था, आद्य एव व्यवस्थास्तु।किमिदं श्रद्दधानेन प्रतिपत्तव्यमनाश्रित: समवाय इति, आहोस्वित्न्यायोऽप्यस्ति? न सन्देह:, अस्त्येव न्याय:, पञ्चपदार्थवृत्तिशब्दवाच्यत्वात्परमाणुवदनाश्रित: समवाय इति न्याय:। अनाश्रित: समवायो व्यापकत्वेसतीहबुद्धिनिमित्तत्वादात्मवत्। यदि पुनराश्रित: समवाय: स्यात्,तत: किं स्यात्? कार्यमानाधारं स्यात्। कथमिति? पूर्वं तावत् कार्यमात्मानंलभते, पश्चात् कारणेषु समवायेन वर्तते इति प्राग्वृत्तेरनाश्रितंप्राप्नोति। समवायश्च कार्यकारणयोर्वर्तत इति वृत्तिरस्य वाच्या,न हि वर्तमानं किञ्चिदवृत्तिमद् दृष्टम्। प्राप्तित्वात् संयोगवद्वर्तत इति चेत्- न, व्याघातात्। प्राप्ति: संयोग:, वर्तते इति,किमियं वृत्ति:, प्राप्तिधर्म आहोस्वित् कार्यधर्म इति? वयं तुब्रूम: कार्यधर्मो न प्राप्तिधर्म इति। तथा च कार्यान्तराण्यपिप्राप्तिमन्ति सन्तीति। यदि पुनरियं वृत्ति: प्राप्तिधर्मोऽभविष्यत्,प्राप्तेरपि प्राप्त्यन्तरमभविष्यदित्यनवस्थादोष:, प्राप्तेर्वृत्तिमत्त्वात्।  नचैनामनवस्थां कश्चित् शक्त: प्रतिपादयितुम्, प्रमाणाभावात्, समवायश्चसमवायान्तरेण वर्तते इति ब्रुवाण: शास्त्रं बाधते, तत्त्वं भावेनव्याख्यातम् [वै.सू.7.2.28] इति। संबन्धिनिवृत्तौ संबन्धोऽवतिष्ठतेइति न प्रमाणमस्ति। न नास्ति, ख्यातिनिमित्तानां निवृत्ते:, ख्यातिनिमित्तान्यस्यनिवर्तन्ते। न समवाय:, अकृतकत्वात्। अकृतक: समवाय इति च कार्यस्याधारवत्त्वेनानुमीयते।यद्ययं कृतक: स्यात् कार्येण सहोपादानादनाश्रितु कार्यं स्यात्।अथ कार्यात् पूर्वं भवति? तथापि कस्येति वाच्यम्? अथ पश्चाद् भवति?कार्यानाधारतादोषस्तदवस्थ: तस्मात् स्वतन्त्र: समवाय इति सद्धिम्।तत्र प्रतिषिध्यमानधर्मविषयमनुमानम् असद्विषयं न पुनर्विधीयमानस्वतन्त्रधर्मविषयमिति।।     भवतीत्यसद्विषयमिति चेत् भवति जायत इत्येकोऽर्थ इति। न, जायमानार्थानभ्युपगमात्।भवति विद्यत इति। एवं तावद् व्यवस्थितमेतत् तत्पूर्वकमनुमानमिति।।     अपरे तु ब्रुवते नान्तरीयकार्थदर्शनं तद्विदोऽनुमानमिति।अस्यार्थ:, योऽर्थो यमर्थमन्तरेण न भवति, स भवति नान्तरीयक:। नान्तरीयकश्चासावर्थश्चेतिनान्तरीयकार्थ:। तस्य दर्शनं तद्विदोऽनुमानम्। यस्तं वेद तन्नान्तरीयकोऽयमिति।अत्रार्थग्रहणमतिरिच्यते। न हि नान्तरीयक: स्यान्न चार्थ इति। नान्तरीयकार्थइति च समासपदम् एतत्। तत्र यदि षष्ठीसमासो नान्तरीयकस्यार्थ इति,नान्तरीयकं तावत् कृतकत्वम्। तस्यार्थो धर्म:, प्रयोजनं वा? यदितावद् धर्म: कृतकत्वस्यार्थ:, सत्त्वप्रमेयत्वाभिधेयत्वाद्यनुमानंप्राप्तम्। अथ प्रयोजनम्, अनित्यत्वप्रतिपत्तिर्हेतु: प्राप्त:।अथ बहुव्रीहि: नान्तरीयकोऽर्थो यस्येति, तत्रापि कृतकत्वं नान्तरीयकमिति।तद्यस्य स हेतु: प्राप्त:। तच्च कृतकत्वं घटादे:, शब्दस्यानित्यत्वस्यवा? यदि घटादे:, घटादिर्हेतु: प्राप्तोऽनित्य: शब्दो घटादिति।अथ शब्दस्य, शब्दो हेतु: प्राप्नोति, अनित्य: शब्द: शब्दादिति।अथानित्यत्वस्य साधनभावेन कृतकत्वं धर्म:, तथाप्यनित्य: शब्दोऽनित्यत्वादितिहेतु: प्राप्नोति, अनित्यत्वस्यार्थ: कृतकत्वमिति। सर्वथा कृतकत्वमनित्यत्वेन हेतु:। अथ समानाधिकरणो नान्तरीयकश्चासावर्थश्चेति, तथाप्यसमर्थ:समास: विशेषणविशेष्यनियमासंभवात्। उभयपदव्यभिचारे सति समानाधिकरणेभवति नीलोत्पलादिवत्। नीलशब्दस्याप्यनेकार्थवृत्तित्वात् उत्पलशब्दस्यच तथाभावात् सामानाधिकरण्यं भवति। न पुनरिह नान्तरीयक इत्युक्तेअस्ति व्यभिचारोऽर्थोऽनर्थ इति, यतोऽर्थग्रहणं समर्थं स्यादिति।एकपदव्यभिचारेऽपि दृष्टं सामानाधिकरण्यम्, यथा पृथिवी द्रव्यमिति।अत्रापि उभयपदव्यभिचार:, प्रधानाङ्गभावस्य भेदेन पृथिवीशब्देन द्रव्यमुच्यते,पृथिवीत्वं च। द्रव्यशब्देनापि प्रधानाङ्गविवक्षायां द्रव्यं द्रव्यत्वंच। अत उभयपदव्यभिचारात् पृथिवी द्रव्यमिति युक्तं वक्तुम्। इदंपुनर्न युक्तं नान्तरीयकार्थदर्शनमिति। कस्मात्? अर्थप्रत्यायनार्थत्वात्शब्दप्रयोगस्य, अर्थप्रत्यायनार्थं हि शब्दस्य प्रयोगमिच्छन्ति।नान्तरीयक इति चोक्ते अर्थो गम्यते, अतो न युक्तोऽर्थशब्द इति।तद्विद इति च न युक्तम्, नैवान्यथा नान्तरीयक इति। न हि नारिकेलद्वीपवासिनोधूमदर्शने नान्तरीयकमितिज्ञानमस्ति। अतस्तद्विद इत्येतदपि न वक्तव्यम्।।     एतेन तादृगविनाभावि धर्मोपदर्शनं हेतुरिति प्रत्युक्तम्। कोऽतिदेशार्थ:  ? यथानान्तरीयकार्थदर्शनेऽर्थग्रहणमयुक्तं तथा धर्मग्रहणमपीति। उदाहरणंतु यथा धूमोऽग्नेरिति। एतच्च न संभवतीत्यनेकधा वर्णितम्।।अपरे तु मन्यन्ते, अनुमानेऽथ तत्तुल्ये सद्भावो नास्तितासति।।इत्यनुमानम्। एतेन चानुमेयैकदेशवृत्तिरपि संगृहीत इत्यलक्षणम्।यथा अनित्या: परमाणवो गन्धवत्त्वाद् घटवदिति। अनुमेये सभ्दाव इत्यभिधानादप्रसड्गोऽयम्।नाप्रसङ्ग:, एकदेशवृत्तेस्तद्धर्मत्वाद् विपक्षैकदेशवृत्तिवत्।यथा विपक्षैकदेशे वर्तमानो न विपक्षे नास्ति, एव पक्षैकदेशे वर्तमानोन पक्षे नास्तीत्येतद्व्युदासे यत्न: कर्तव्य:। न न कर्तव्य:, अवधारणान्निवृत्ते:अनुमेये सभ्दाव इत्यत्रावधाणे द्वे। किमनुमेय एव सद्भावोऽथानुमेयेसद्भाव एवेति। किं पुनरनेन पूर्वेणावधारणेन क्रियते- किमसंभवो निवर्त्यते,अथ संभवो ज्ञाप्यते? उभयथा च नावधारणेनार्थ:, विनैव तदधिगतेर्विनाप्यवधारणेनायमर्थोगम्यते, अनुमेये सद्भावोऽसभ्दावश्च नेति। न चैकदेशवृत्तिर्निराकृतइत्यवधावरणं व्यर्थन्, उत्तरपदबाधा च। अथोत्तरमवधारणमभ्युपगम्यतेतस्य व्याप्तिरर्थ:, तथाप्यनुमेगमवधारितं भवति व्याप्त्या न धर्मो,यत एव करणं ततोऽन्यत्रावधारणमिति। संभवव्याप्त्या चानुमेयं नियतम्,व्याप्त्यव्याप्तिभ्यां च संभव: प्रसृत:। तस्य च द्वौ राशी शिष्यमाणौतत्तुल्यो विपरीतश्च। तत्र नास्तिता असतीत्यनेन विपरीतान्निवर्त्यताम्।तत्तुल्ये सभ्दाव इति किमर्थमारभ्यते? न ह्यनेन अप्रापतं किञ्चित्प्राप्यते। तत्तुल्ये च संभवमात्रं विवक्षितमिति। संभवमात्रं चव्याप्त्यतिव्याप्तिभ्यामनियतेन संभवेन लभ्यते। अथ तत्तुल्ये सभ्दावइत्येतदवधारणार्थमारभ्यते, किं पुनरत्रावधार्यते? किं तत्तुल्यएव सद्भाव: अथ तत्तुल्ये सभ्दाव एवेति? यदि तत्तुल्ये एव सद्भावइति सद्भावोऽवधारित:, तदा पूर्वोत्तरपदे बाधिते भवत:। न हि भवतिदेवदत्तमेव भोजय यज्ञदत्तं च। तथेहापि तत्तुल्य एव सद्भावोऽनुमेनेचेत्युन्मत्तवाक्यम्। अथ तत्तुल्ये सद्भाव एव, तत्तुल्यैकदेशवृत्तेरहेतुत्वंयस्तज्जातीयस्यैकदेशवृत्ति: प्रयत्ननान्तरीयकत्वादिस्तेन स हेतुरिति  प्राप्तम्।।     असति नास्तितेति चासंप्रधार्य प्रोक्तं यदसत् स्वयमेव तन्नास्ति।न हि असदाधारो भवति यतस्तत्र प्रतिषेध: स्यादिति। एतदपि चावधारणार्थमारभ्यते।किमवधार्यते, नास्तितैव असत्येवेति वा? तावन्नास्तितैव, असतीतिव्यर्थम्, अनुक्तेऽपि तदधिगते:। अनुक्तेऽप्येतद् गम्यतेऽसतिनास्तीति। अथ पुनरसत्येव नास्तिता? गौरयं विषाणित्वादित्येतदपिहेतु: प्राप्नोति। एष ह्यसत्येव नास्ति, न पुनर्नास्त्येव। यद्यप्येकद्विपदपर्युदासेनसप्तिकासंभवेन षट्प्रतिषेधमुक्त्वा त्रिपदपरिग्रहेण त्रिलक्षणोहेतुरभिधीयते, एतदपिद्विपदयुक्तयोरन्वयिनोर्हेतुत्वात् द्विपदयुक्तस्य च व्यतिरेकिणएकस्य हेतुत्वादयुक्तम्। अनभ्युपगतनित्यपक्षस्य कृतकत्वप्रयत्ननान्तरीकत्वेद्विपदयुक्ते एव विपक्षाभावाद्धेतू भवत:। व्यतिरेक्यपि तत्तुल्यासंभवात्द्विपदयुक्तश्च भवति हेतुश्चेति, यथा नेदं निरात्मकं जीवच्छरीरम्अप्राणित्वप्रसड्गादिति। अतोऽव्यापकत्वादलक्षणमेतदिति।।     एतेन संबन्धादेकस्मात् प्रत्यक्षात् शेषसिद्धिरनुमानमिति लक्षणंप्रत्युक्तम्। कथमिति? न ह्येकस्मात् प्रत्यक्षादनुमानं भवति। अथापिसंबन्धादेकस्मात् प्रत्यक्षात् इति? एतदपि नैव, न ह्ययं तदा संबन्धंपश्यति यदानुमिमीते इति। अथ पूर्वं दृष्टम् इति? तथाप्युपलब्धसंबन्धस्यपूर्वनुमानकाले चानुपलब्धलिङ्गस्यानुमानं प्रसज्येत्। न चान्यागतिरस्ति। रूपेण च स्पर्शानुमाने स्वदृष्टिव्याकोप:। न ह्ययं रूपस्पर्शयो:संबन्धमुपलभते। अथैकार्थसमवाय: संबन्ध इति। सोऽपि स्वदर्शनव्याघातादयुक्तइति। न हि रूपस्पर्शावेकस्मिन्नर्थे परस्य वर्तेते। यत्र रूपं तत्रस्पर्श इति एतदपि नास्ति। न क्वचिद्रूपं स्पर्शो वा परस्पराधाराधेयत्वेनस्यादिति चेत्, परस्पराधाराधेयभावेऽपि न रूपं स्पर्शे न स्पर्शो  रूप इति।।     एतेन सप्तविध: संबन्ध इति प्रत्युक्तम्। न हि कार्यकारणभावादीनांसंबन्धानां रूपस्पर्शयोरन्यतम: संभवति। तस्मात् न रूपेण स्पर्शानुमानंयुक्तम्। अतोऽव्यापकत्वादलक्षणमिति निष्ठितमनुमानम् ।।5।।
1.1.06
अथोपमानम्। प्रसिद्धसाधर्म्यात् साध्यसाधनमुपमानम्।। सूत्रार्थ:  पूर्ववत्। प्रसिद्धसाधर्म्यादिति। प्रसिद्धंसाधर्म्यं यस्य, प्रसिद्धेन वा साधर्म्यं यस्य, सोऽयं प्रसिद्धसाधर्म्योगवय:। तस्मात् साध्यसाधनमिति। समाख्यासंबन्धप्रतिपत्तिरूपमानार्थ:।किमुक्तं भवति? आगमाहितसंस्कारस्मृत्यपेक्षं सारूप्यज्ञानम् उपमानम्।यदा ह्यनेन श्रुतं भवति यथा गौरेवं गवय इति, प्रसिद्धे गोगवयसाधर्म्येपुनर्गवयसाधर्म्यं पश्यति प्रत्यक्षम्। ततस्तस्य भवत्ययं गवय इतिसमाख्यासंबन्धप्रतिपत्ति:।।       प्रत्यक्षागमाभ्यां नोपमानं भिद्यते। कथमिति? यदा तावुभौगोगवयौ प्रत्यक्षेण पश्यति, तदायमनेन सरूप इति प्रत्यक्षत: प्रतिपद्यते।यदापि श्रृणोति यथा गौरेवं गवय इति तदास्य श्रृण्वत एव बुद्धिरूपजायते।केचिद् गोधर्मा गवयेऽन्वयिन उपलभ्यन्ते, केचिद् व्यतिरेकेण इति।अन्यथा हि यथा तथेत्येतन्न स्यात्। भूयस्तु सारूप्यं गवा गवयस्यइत्येवं प्रतिपद्यते। तस्मात् नोपमानं प्रत्यक्षागमाभ्यां भिद्यते  इति।।       गवा गवयसारूप्यं प्रतिपद्यते गवयसत्तां वेत्यहो प्रमाणभिज्ञताभदन्तस्य। गवा गवयसारूप्यप्रतिपत्तेस्तु संज्ञासंज्ञिसंबन्धं प्रतिपद्यतइति सूत्रार्थ:। तस्मादपरिज्ञाय सूत्रार्थं यत्किञ्चिदुच्यते ।।6।।
1.1.07
अथ शब्द:। आप्तोपदेश: शब्द:।। न शब्दमात्रमिति सूत्रार्थ:,  आप्त: खलु साक्षात्कृतधर्मा। साक्षात्करणमर्थस्याप्ति:, तया सहवर्तते इत्याप्त:। स्वर्गापूर्वदेवतादिषूपदेशो न प्राप्नोति अतीन्द्रियत्वात्।यदि साक्षात्करणमर्थस्याप्ति:, स्वर्गापूर्वदेवतादीन् न कश्चित्पश्यतीति तत्प्रतिपादको व्यवहारो न स्यात्। तस्मात् आप्तश्चासावुपदेशश्चेतियुक्तम्, नाप्तस्योपदेश इति। नैष दोष:। न ब्रूमोऽस्मदादीनां प्रत्यक्षास्वर्गादय इति। अपि तु यस्य प्रत्यक्षा: तस्योपदेश इति।।          क: पुनरत्र न्याय: स्वर्गादय: कस्यचित् प्रत्यक्षा इति?ब्रूम:, सामान्यविशेषवत्त्वात् कस्यचित् प्रत्यक्षा इति। आश्रितत्वात्,यद् यदाश्रितं तत् कस्याचित् प्रत्यक्षमिति। परार्थत्वात्, यत्परार्थं तदपि कस्यचित् प्रत्यक्षमिति। वस्तुत्वादागमविषयत्वाच्च।यद् वस्तु यच्च परस्य कथ्यते, तत् कस्यचित् प्रत्यक्षं दृष्टम्,यथा घटादय इति। अनित्यत्वात् कस्यचित् प्रत्यक्षा इति। असिद्धम्अपूर्वस्यानित्यत्वम्? न प्रायणानुपपत्ते:। यदि धर्माधर्मौ नित्यौभवत: कस्य क्षयात् प्रायणमिति? यदि पुनरनित्यौ, विपच्यमानयोरूपभोगात्प्रक्षये सति विपक्ष्यमाणकर्माशयानतराभावात् पूर्वशरीरात् प्रच्यवनंमनस: उत्तरशरीरोपसंप्राप्तिश्चेति जन्ममरणे स्त:। तस्मादनित्याविति।नित्ये वा अपूर्वे परिकल्पिते तस्य साधारणता असाधारणता वा वक्तव्या।यदि साधारणता, सर्वप्राणिसाधारणोऽभ्युदय: स्यात्। न जात्वन्यनियामकमस्तिक्रियालोपश्चेति। नित्यत्वे व्यञ्जकभेदान्नोभयदोष:। नित्यत्वे साधारणत्वेवा अदृष्टस्य न साधारणोऽभ्युदयदोषो नापि क्रियाविलोपदोष:। कस्मात्?  व्यञ्जकभेदात्।नित्यमप्यपूर्वं योऽभिव्यनक्ति तस्य फलम्, अभिव्यक्त्यर्था च क्रिया।अभिव्यक्त्यर्थत्वाच्च न क्रियालोप इति। येन यदव्यभिज्यते तस्यैवतत्फलप्रदातृ भवतीति दृष्टम्। न दृष्टम्। न हि देवदत्तप्रकाशितंधटं यज्ञदत्तो न पश्यतीति। नित्यस्य वा अपूर्वस्य काभिव्यक्ति:?किमुपलब्धि:, अथ फलप्रदानसामर्थ्यम्, आहोस्विदावरणापगम:? यद्युपलब्धि:,सा नास्ति। न हि कदाचिदप्ययमपूर्वं पश्यति, अतीन्द्रियत्वात्। अथफलप्रदानसामर्थ्यमभिव्यक्ति:, फलप्रदानसामर्थ्यं किमपूर्वम्, अथापूर्वधर्मइति? यद्यपूर्वम्, न हि किञ्चित् कृतम्। अथापूर्वधर्म:, तद्व्यतिरेकिणाप्यन्यत्अपूर्वमित्यत्र कि प्रमाणम्? वयं तु पश्याम:, यत: फलं तदपूर्वमिति।अथावरणाद्यपगमेऽभिव्यक्ति:, किमस्यावरणमिति वक्तव्यम्। नं ह्यतीन्द्रियाणामर्थानामावरणस्यसंभवासंभवौ चिन्त्येते। एतेन प्रतिपुरुषं नित्यत्वं प्रतिषिध्यंवेदितव्यम्। कथमिति? तत्रापि क्रियाविलोपो दोष:, व्यञ्जकस्य चासामर्थ्यमिति।उत्कर्षार्था च प्रवृत्तिरयुक्त। नित्यस्याभेद्यत्वादिति। व्यञ्जकभेदानुविधानाद्भेद इति चेत्- न एकस्मिन्नदृष्टत्वात्। अथापीदं स्यात् एकमप्यपूर्वंव्यञ्जकभेदानुविधानाद् भिन्नमिव भवति, तद्भेदादुत्कर्षापकर्षौ भवतिइति। नैतदस्ति, एकस्मिन्नदृष्टत्वात्। न ह्येकं किञ्चिद् व्यञ्जकभेदानुविधायि  दृष्टं यत एतदेवंस्यादिति। ननु च खड्गादिभेदान्मुखभेद: तदनुविधानाद् दृष्टो न दृष्टइति ब्रूम:। किं पुनस्तद् यदि न दृष्टम्? मिथ्या प्रत्यय: स इतिब्रूम:। भिन्नमिव तत्, न पुनर्भिन्नमेव, एकस्यानेकरूपस्यासंभवात्।न ह्येकमनेकरूपं संभवति। तस्मदादपूर्वस्यैकत्वं वा हातव्यम् उत्कर्षापकर्षकर्तृत्वंवेति। प्रतिपुरुषमनेको नित्यो वेति। अथायं पक्षआश्रीयते, प्रतिपुरुषमनेकत्वं नित्यत्वं वा अपूर्वस्येति, अनिवृत्तोव्याघात:, प्रायणानुपपत्तिप्रसङ्गदोष:। क्रियाविलोपदोषश्च न व्यावर्तते।अभिव्यक्तश्च फलं ददातीति, किं यदां अभिव्यक्ति: तदा फलं ददाति,उत क्रियानिवृत्त्युत्तरकालमिति? यदि यदाभिव्यक्तस्तदा फलं ददाति,तन्न दृष्टम्। न ह्यश्चमेधक्रियानन्तरमेव स्वर्गप्राप्तिर्भवतीति।अथोत्तरकालम्? असती क्रिया व्यञ़्जका, तया चानुगृह्यमाण: फलं ददातीतिचित्रम्। न हि किञचिदपूर्वं नाभिव्यक्तमिति सर्वं सर्वदा फलदातृस्यादिति।अथापि स्पपक्षसंरिरक्षयिषया क्रियानित्यत्वमपि प्रतिपद्यथा:, एवमप्यनिवृत्तोव्याघात: क्रियाविलोपादिक इति। तदेवं यथा यथा अपूर्वस्य नित्यत्वंविचार्यते, तथा तथोपपत्ति न सहते इति।।          आप्तोपदेश: शब्द इति किमाप्तानामविसंवादित्वं प्रतिपाद्यते,अथार्थस्य तथाभावा इति?यद्याप्तानामविसंवादित्वं प्रतिपाद्यते, तदनुमानात्। अथार्थस्यतथाभाव:, सोऽपि प्रत्यक्षात्। यदा ह्ययमर्थं प्रत्यक्षत उपलभ्यतेतदा तथाभावमर्थस्य प्रतिपद्यते इति। तन्न, सूत्रार्थापरिज्ञानात्।नायं सूत्रार्थ: आप्तोपदेश: शब्द इति, अपि त्विन्द्रियसंबद्धासंबद्धेष्वर्थेषुया शब्दोल्लेखेन प्रतिपत्ति: सा आगमस्यार्थ:। तस्मादसंबद्धोऽयं  विकल्प: ।।7।।
1.1.08
स द्विविध इति नियमार्थम्। अनेकधा भिन्न आगम: प्रत्यक्षानुमानविषयतायामेव  व्यवतिष्ठते इति। वक्तृभेदेन द्वैविध्यं दृष्टादृष्टार्थप्रवक्तृकत्वात्।प्रत्यक्षत उपलब्धोऽर्थ: दृष्टार्थ:, अनुमानत उपलब्धोऽर्थोऽदृष्टार्थ:इति। ऋष्यार्यम्लेच्छानामेतत् समानं लक्षणमिति सर्वेषामागमेन व्यवहारदर्शनादनियम:।।एवं चत्वार्येतानि प्रमाणानि यैर्देवमनुष्यतिरश्चां व्यवहारा: प्रकल्प्यन्ते  इति ।।8।।
1.1.09
किं पुनरनेन प्रमाणेनार्थजातं प्रमातव्यमिति भाष्यम्।  अनुपपन्नोऽयं प्रश्न:, सामर्थ्यत: प्रमाणविषयाधिगते:। न हीमानिप्रमाणानि निर्विषयानि चर्चितानि, यतोऽयं प्रश्न: स्यात् किं पुनरनेनप्रमाणेनार्थजातं प्रमातव्यमिति। न न युक्त:, प्रमेयविशेषविषयत्वात्।नायं प्रमेयमात्रविषय: प्रश्न:, प्रमेयमात्रस्य प्रमाणलक्षणोद्देशेनाधिगतत्वात्।प्रमेयविशेषावधारणार्थस्तु भवेत्। कतमं तत् प्रमेयं यदनेन प्रमाणेनयथावत् परिज्ञायमानमपवर्गाय, अनवगम्यमानं च संसारायेति। एतदर्थप्रकाशनार्थम्आत्मादिसूत्रम्। अयमेव च सूत्रार्थ इति। अत्रापि समासश्चार्थे द्वन्द्व:,यथावचनं विग्रह इति। उभयावधारणप्राप्तावन्यतरावधारणे दोष:। किंपुनरत्रावधार्यते? किमात्माद्येव प्रमेयम्, अथ प्रमेयमेवात्मादीति?यद्यात्माद्येव प्रमेयमिति अत्यल्पमिदमुच्यते, दिगादीनां सामान्यविशेषसमवायानांच सूत्रेऽनभिधानादव्यापकम्। अथ पुन: प्रमेयमेव चात्मादि तदा प्रमेयाच तुलाप्रामाण्यवत् [2.1.16] इत्यस्य व्याघात:। तत्र हि सुवर्णादिद्रव्यं परिच्छेदसाधनत्वात् परिच्छेद्यत्वाच्च प्रमाणप्रमेयशब्दाभिलाप्यमित्युक्तम्।लोकविरोधश्च, एकस्यानेककारकशब्दवाच्यत्वात् वृक्षस्तिष्ठतीति यथा,तत्रैकं वृक्षाख्यं वस्त्वनेकेन कारकशब्देनाभिधीयते तस्य तस्य निमित्तस्यसन्निपातात्। एवं प्रमेयं प्रमाणमिति। न, सूत्रार्थापरिज्ञानात्।आत्माद्येव प्रमेयं यथावत् परिच्छिद्यमानमपवृत्तये भवतीत्ययं सूत्रार्थो,न प्रमेयान्तरनिराकरणार्थ: सूत्रारम्भ इति। प्रमेयमेव चात्मादीत्यपिन दोष:। किमुक्तं भवति? मुमुक्षुणा प्रमेयमेवात्मादि बोद्धव्यमेवैतदिति।नास्य प्रमेयत्वं विधीयते। न चान्यस्य प्रमेयत्वं निराक्रियते।अपि तु मुमुक्षुणा बोद्धव्यमेवैतदित्यनूद्यते। तस्मात् उभयमप्यवधार्यते।न च यथोक्तो देष:। उपेत्य वा ब्रूमो दिगाद्यप्यत्रैव लभ्यते उपपत्तिसामर्थ्यात्,का पुनरूपपत्ति:?  प्रवृत्तेविशतिभेदात् तत्संस्कारकत्वेन दिगादयोऽपिलभ्यन्ते, सामान्यविशेषसमवायाश्च विशेषणविशेष्यभावात्। आत्मादयोविज्ञेयत्वेनोपदिष्टा:। तेषां चेतरेतरव्यवच्छेदहेतुभावेन सामान्यविशेषसमवायाविशेषणं भवतीति सूत्रत उक्ता भवन्तीत्यचोद्यं दिगादिग्रहणं न कृतंसूत्रे इति। न पुनरिदं प्रमेयमात्रावधारणार्थं सूत्रम्, अपि तुप्रमेयविशेषावधारणार्थम्, प्रमेयमात्रावधारणार्थायां च सूत्रप्रवृत्तौविहितविधानादकुशल: सूत्रकार: स्यात्। आद्येन च सूत्रेण प्रमेयं  विहितमिति पुन:प्रमेयस्याभिधानात् प्रमत्तवाक्यमिदं स्यात्। एनं चार्थं विज्ञापयिषु:सूत्रकार: तुशब्दमाह। अन्यदपि प्रमेयमस्ति, यस्य तु तत्त्वज्ञानान्नि:श्रेयसंतदिदं प्रमेयमिति तुशब्देन ज्ञापयति।।          सुखं तुन: कस्मादस्मिन् नोक्तम्? किमभावादाहोस्विदन्यतउपलब्धेरिति? न तावदभावात्, प्रत्यात्मवेदनीयत्वात्। प्रत्यात्ममेववेदनीयं सुखमुपलभ्यमानं न शक्यं नास्तीति वक्तुम्। न चान्यत उपलब्धि:,अस्मादेव। अनभिधानं तु वैराग्यज्ञापनार्थम्। कथम्? नायं मोक्षमाण:सर्वं दु:खं भावयेदिति तस्य दु:खभावनार्थं सुखस्यानपदेश:। सर्वंदु:खं भावयतस्त्रैलोक्येऽस्यानभिरतिसंज्ञा भवति। तां चोपासीनस्यत्रैलाक्यविषया तृष्णा विच्छिद्यते। तृष्णा नाम पुनर्भवप्रार्थना।सास्य सर्वं दु:खमिति भावयतो न भवति, नहि कश्चिद् दु:खं प्रार्थयते।तृष्णाप्रहाणाद्यानि पुनर्भवसाधनानि। तानि नोपादत्ते। तदनुपादानादनागतौधर्माधर्मौ न भवत:। यावप्युत्पन्नौ धर्माधर्मौ, तावप्युपभोगात्प्रक्षयं गच्छत:। सोऽयं धर्माधर्मलक्षणस्य संसारबीजस्य उच्छेदादपवृज्यते,न पुनर्जायते इति। अस्यार्थस्य प्रदर्शनार्थं सुखानभिधानमिति । ।9।।
1.1.10
आत्मन: समानासमानजातीयविशेषणार्थं सूत्रम्- इच्छेति।।  आगमस्यानुमानेन प्रतिसन्धानार्थं वा। यो हि आगमेन प्रतिपन्न आत्मा,तस्यानुमानेन प्रतिसन्धानार्थम्। प्रमाणसंप्लवस्योदाहरणार्थं वा।  यत्तदवोचामप्रमाणानि संप्लवन्ते इति, तस्यायं वषिय:।।           यज्जातीयस्यार्थस्य सर्न्निकर्षादिति भाष्यम्। तत्रचेच्छादीनां प्रतिसन्धानम् आत्मास्तित्वप्रतिपाकम्। तत्रेदं विचार्यते,कथमिच्छादि अनुपलभ्यमानमात्मानं गमयतीति, स्मृत्या सहैकविषयभावात्?  यस्मादेते स्मृत्यासहैकविषया भवन्ति, तस्मात् एककर्तृकत्वं प्रतिपादयन्ति। न हि नानाकर्तृकाणांनानाविषयाणां नानानिमित्तानां च प्रत्ययानां प्रतिसन्धानमस्ति।न हि रूपरसगन्धस्पर्शप्रत्यया: प्रतिसन्धीयन्ते। न हि भवति यद्रूपद्राक्षंसोऽयं स्पर्श इति। नापि भवति यत् स्पर्शमस्पार्क्षं तद्रूपं पश्यामीति।नापि देवदत्तेन दृष्टेऽर्थे यज्ञदत्तस्य प्रतिसन्धानं दृष्टम्।न हि भवति देवदत्तो यम् अद्राक्षीत् सोऽहं यज्ञदत्तस्तमद्राक्षमिति।किं कारणम्? बुद्धिभेदानां प्रतिनियतविषयत्वादिति। प्रतिनियतविषयाबुद्धय: इतरेतरव्यावृत्तस्वरूपा नैरात्म्यवादिनो न भवन्तीति न युक्तंप्रतिसन्धानम्। तस्माद् य: प्रतिसन्धाता स आत्मेति।।          कार्यकारणभावात् प्रतिसन्धानमिति चेत्? अथापि मन्येथानैककर्तृत्वात् प्रतिसन्धामम्? किं तर्हि? कार्यकारणभावात्। पूर्वपूर्वबुद्धिविशेषादुत्तरमुत्तरं बुद्ध्यन्तरं पूर्वबुद्धिशक्त्यनुविधानात् सकलाहितशक्तिकलापमुत्पद्यते।अतो नानात्वेऽपि बुद्धीनां कार्यकारणभावादेव प्रतिसन्धानं बीजादिवदिवति।तद्यथा शालिगुटिकाद्यनन्तरमड्कुर: प्रादुर्भवति, तस्य शालिशक्त्यनुविधानंतत्पूर्वकतया व्यवतिष्ठते। अनन्तरं महाभूतैरनुगृह्यमाणमुत्तरकालंशालिबीजं प्रादुर्भवति न यवबीजम्, अतत्पूर्वकत्वात्, तथेहाप्येकसान्तानिकीनांबुद्धीनां कार्यकारणभावव्यवस्थानात् प्रतिसन्धानम् अतत्पूर्वकत्वात्,न सन्तानान्तरबुद्धीनामिति तत्पूर्वकत्वात्। नपुनरेककर्तृकत्वात् प्रतिसन्धानमदर्शनादिति। तदिदं प्रतिसन्धानमन्यथाभवन्नात्मन: सत्तां प्रतिपादयितुं शक्नोति। न, नानात्वस्याबाधनात्,कार्यकारणभावात् प्रतिसन्धानं ब्रुवन् न नानात्वं बाधते इति। किंकारणम्? कार्यकारणभावस्य नानात्वाधिष्ठानात्। कार्यकारणभाव: खलुनानात्वाधिष्ठान एव। उभयपक्षसंप्रतिपन्ने च नानात्वे न प्रतिसन्धानंदृष्टम्। कस्मात्? अन्येनानुभूतस्यान्येनास्मरणात्। न चास्मृतमर्थंप्रतिसन्धातुं शक्नोति। अकार्यकारणभावादनुपपत्ते:। न ब्रूम: कार्यकारणभावेदृष्टं प्रतिसन्धानम्, अपि त्वकार्यकारणभावे न दृष्टमतत्पूर्वकत्वादित्युक्तम्।तस्मादयथार्थोऽयमुपालम्भ इति।।          तदयुक्तम्, विवादकारणाव्यतिरेकादिति। एवं ब्रुवाणो भवान्न कारणमतिरेचयति। मयोक्तं नानात्वे न दृष्टमिति। त्वं तु ब्रुषेअकार्यकारणभावान्नानात्वे सति न दृष्टमिति अनैकान्तिकत्वान्न विवादकारणमतिरिच्यते।तुल्यं भवतोऽपि, नानात्वे अदर्शनादिति ब्रुवता न विवादकारणमतिरेचितंभवतीति। अभ्युपगमादनुत्तरं तुल्यमिति ब्रुवता भवताभ्युपगतं भवति।नासाधनात्  न मया कार्यकारणभावात् प्रतिसन्धानं साध्यते, अपि त्वन्यथैवतद्भवतीति हेतोरसिद्धार्थतादोषोऽभिधीयते इति। न, हेत्वर्थापरिज्ञानात्।न भवता हेतुरूपं विशेषतो व्यज्ञायि,केवलं हेतुसामान्यात् अन्यथैव संभवतीति हेतुदोषोऽभ्यधायि। विशेषितंचैतत् प्रतिसन्धानम्, स्मृत्या सह पूर्वापरप्रत्यययोरेकविषयत्वेनप्रतिसन्धानम्। सा च स्भृतिर्भवत्पक्षेऽनुपपन्ना। कस्मात्? अन्येनानुभूतस्यान्येनास्मरणात्।न ह्यन्येनानुभूतस्यान्येन स्मरणम्, न ह्यन्येनानुभूतमन्य: स्मरतीति।अस्ति च स्मृति:। तस्माद् यस्मिन् पक्षे स्मृति: संभवति तत्र प्रतिसन्धानमितिन्याय्यम्। भवानस्मान् स्मृत्यनुपपत्त्या भाययति, न हि न: पक्षेस्मृतिर्न संभवतीति। कथमिति? कार्यकारणभावादेव यत्कार्ययचित्तसन्तानप्रभवोऽनुभव:स्मृतिहेतुरसाविति। यस्मिन् कायचित्तसन्ताने स्मृतिरनुभवश्चोत्पद्येतेस कायचित्तसन्तान: स्मर्ताचानुभविता च भवतीति। न, अस्थिरत्वाद्बुद्धीनाम्। स्थिरं हि वासकेन वास्यमानं दृष्टम्। न च बुद्धीनांस्थैर्यमस्ति, असंबन्धाच्च। असंबद्धं च वासकेन वास्यमानं दृष्टम्।न च वासकेन सह संबन्धो बुद्धीनामस्ति। शक्तिविशिष्टश्चित्तोत्पादोवासनेति चेत्? अथाप्येवं कल्प्येत पूर्वचित्तसहजाच्चेतनाविशेषात्पूर्वशक्तिविशिष्टं चित्तमुत्पद्यते। सोऽस्य शक्तिविशिष्टचित्तोत्पादोवासनेत्युच्यते। अत्रोक्तमस्थिरत्वात्, वासकेनासंबन्धाच्चेति। यश्चासौचेतनाविशेष: पूर्वचित्तसहभावी स नापि वर्तमाने चेतस्युपकारं करोति,नाप्यनागते। कथमिति? वर्तमानं तावदविकार्यं यथाभूतं जायते तथाभूतमेवनश्यति। अनागतेनापि न संबध्यते। न चासंबद्धं वासयतीत्युक्तम्। तस्मात्कार्यकारणभावात् स्मृतिरित्यशिक्षितोत्त्रासनमेतदिति।।          इतश्च न भवत्पक्षे स्मृति: भावस्य भवित्रपेक्षत्वात्।सर्वो हि भावो भवितारम् अपेक्षतेक्रियात्वादुत्पत्तिवदिति। स्मृतेश्च भविता कर्म वा भवेत् कर्तावा। तण्डुलानां पाक इति कर्मणि, देवदत्तस्य गतिरिति कर्तति। तत्रन तावत् कर्माधारा असतोऽपि स्मरणात्। यदा त्वविद्यमानं स्मरतितदानाधारा स्मृति: प्राप्नोति। अथ कर्त्राधारा सा, तदास्मत्पक्षेप्रयुक्ता न भवत्पक्षे। कस्मात्? कर्तुरनभ्युपगमात्। न हि भवन्त:कर्तारं स्मृत्याधारं प्रतिपद्यन्ते इति। अनाधारैव स्मृतिरिति यदायंपक्षो भवति तदाप्यनुमानं नास्ति, कार्यस्यानाधारस्यादर्शनादिति।कार्यं सर्वमाधारवद् दृष्टं यथा रूपादि। कार्यं च स्मृति:। तस्मादाधारवतीति।कार्यकारणयोर्भावभवितृव्यवहार:। कार्यक्षणो भाव:, कारणक्षणो भवितेति।एवं च किमन्येन भवित्रा कल्पितेनेति। तच्च न, कालभेदात् कार्यकारणक्षणयोर्भिन्नकालत्वादाश्रयाश्रितभावानुपपत्ति:, कुण्डवदरादिवदिति। अथापीदं स्यात् उत्पत्तिर्भाव:उत्पत्ता भवितेति स्मृतिरप्युत्पद्यते। तस्मात् तस्या अप्युत्पत्तिर्भावोभविष्यतीति स्मृतिरप्युत्पत्त्री भवित्रीति। तच्च न विरोधादनभ्युपगमाच्च।यदि स्मृतिव्यतिरिक्तोत्पत्ति:, व्याहतं भवति, स्वरूपं च वक्तव्यम्।न हि भवन्त उत्पत्तिमद्व्यतिरेकेणोत्पत्ति प्रतिपद्यन्ते। व्यतिरिक्तांचोत्पत्ति प्रतिपद्यमानेन भवता तस्या: स्वरूपं वक्तव्यम्। स्वरूपंच निरूप्यमाणं तन्त्रं बाधते। कथमिति? उत्पत्ति: स्वकारणसत्तासंबन्ध:,सत्तावा स्वकारणसंबन्धविशिष्टा। उभयं च स्वतन्त्रेणाभ्युपगतमितिव्याघात:। अथ स्मृत्यव्यतिरिक्तोत्पत्ति:, किं क्व वर्तते इति शून्यमभिधानम्।उत्पत्तिर्भाव उत्पत्त्री स्मृतिरिति। यदा चोत्पत्ति: स्मृतेर्भावत्वेनविवक्षिता भवति तदैवं वक्तुं न्याय्यम्। यदा तु स्मृतिर्भाव इतितदा भवित्रा भवितव्यम्। कस्मात्? भावस्य भवित्रपेक्षत्वादित्युक्तम्।तस्मात् न कथञ्चन भवत्पक्षे स्मृति: संभवतीति स्मृति चान्तरेण नप्रतिसन्धानमस्ति। अस्ति चेदं प्रतिसन्धानम्। तस्मात् यत्कर्तृकमेतत्सोऽन्य एक आत्मेति।।         अथ वा अन्वयेनान्य: सूत्रार्थोऽभिधीयते इति। देवदत्तस्यरूपरसगन्धस्पर्श प्रत्यया: एकानेकनिमित्तका: स्मृत्या सह मयेतिप्रतिसन्धानात्। कृतसड्केतानां बहूनाम् एकस्मिन् नर्तकीभ्रूक्षेपेयुगपदनेकपुरुषप्रत्ययवत्। यथा नानाकर्तृकाणां कृतसमयानां बहूनांनानाभूता: प्रत्यया निमित्तस्य भ्रूक्षेपस्यैकत्वात् प्रतिसन्धीयन्ते,तथेहापि नानाविषया: प्रत्यया निमित्तस्यैकत्वात् प्रतिसन्धास्यन्ते।यत्तन्निमित्तं स आत्मेति।।          अथ वा इच्छाद्वेषप्रयत्नसुखदु:खज्ञानान्यात्मनो लिङ्गम्[1.1.10] इत्यन्यथा वर्णयन्ति। गुणा इच्छादय:। गुणाश्च परतन्त्राभवन्तीति न्याय:। गुणत्वं च पारिशेष्यात्। नसमान्यविशेषसमवायभावोऽनित्यत्वात्। न द्रव्यं कर्म वा व्यापकद्रव्यसमवायात्शब्दवदिति। एवमादि सामान्यतोदृष्टमित्येतस्मिन्ननुमानं वर्णितम्।एतेन अनित्यत्वात् पारतन्त्र्यमिच्छादीनां कार्यत्वाच्च रूपादिवदित्युक्तम्।अयावद्द्रव्यभावित्वेन च शरीरगुणत्वप्रतिषेध:। तत्प्रतिषेधाच्चत्मगुणत्वमिति  पारिशेष्यात्सिद्ध आत्मेति ।।10।।
1.1.11
चेष्टेन्द्रियार्थाश्रय: शरीरमिति। का पुनरियं चेष्टा? हिताहितप्राप्तिपरिहारार्थ:  परिस्पन्द:। सुखसाधनोपलब्धौ तदीप्साप्रयुक्तस्य य: परिस्पन्द: साचेष्टा इत्युच्यते। एवं दु:खसाधनोपलब्धौ तज्जिहासानुष्ठानलक्षण:  परिस्पन्द इति।।           कथमिन्द्रियाणां शरीरमाश्रय:? स्वकारणवृत्तित्वादवृत्तित्वाच्च।यानि तावत् कार्याणीन्द्रियाणि तानि स्वकारणवृत्तीनि। यदकार्यंतदवृत्ति। घ्राणादीनि त्वक्पर्यन्तानि कार्याणि, श्रोत्रमनसी त्वकार्ये।न च घ्राणादिमन:पर्यन्तानि शरीरनुविधानमिन्द्रियाश्रयत्वं ब्रूम:।न पुन: आधाराधेयभावेनेन्द्रियाणि शरीर वर्तन्ते इति। अपि तु शरीरानुग्रहोपघातानुविधानम्इन्द्रियाश्रयत्वस्यार्थ:।  शरीरनुग्रहेणानुगृह्यन्ते, तदुपघाते  चोपहन्यन्तेइत्ययमाश्रयार्थ:। तस्मादयथार्थोऽयमाक्षेप इति।।       एतेनार्थानामाश्रयार्थ उक्तो वेदितव्य:। किं कारणम्? न हिगन्धादयोऽर्था: शरीरवृत्तय:। यत्तु तेषां कार्यंसुखदु:खोपलब्धिनिमित्तत्वम्, तन्नासति शरीरे भवतीति शरीराश्रयाइत्युच्यन्ते। यथा ग्रामीणा ग्रामण्यमाश्रिता इति। कथं पुनरेतेचेष्टादय: सामान्यशब्दा: सन्तो विशेषवृत्तयो भवन्तीति? सामान्यशब्दानामपिविशेषवृत्तित्वं सामर्थ्यात्। सामर्थ्यं प्रकरणादि। ब्राह्मणान्भोजयेदिति यथा अशेषब्राह्मणभोजनस्याशक्यत्वात् विशेषेण सन्निधीयमानंप्रकरणापन्नं ब्राह्मणविशेषमाह, एवं चेष्टादिशब्दानामपि सामानतायांसत्यां सामर्थ्याद् विशेषेऽवस्थानम्। सामर्थ्यं च लोकतस्तदधिगति:प्रमाणासंभवो वा। लोकस्तावत् चेष्टशब्दं न क्रियामात्रे प्रयुड्क्तेकिं तु क्रियाविशेष इति, यथा स्पन्दते सर्पति धावतीति। यथैते स्पन्दादिशब्दा:क्रियावाचका: सन्त: विशेषेष्ववतिष्ठन्ते, तथा चायं चेष्टाशब्द:सामान्यवाच्यपि प्रमाणासंभवात् क्रियाविशेषे वर्तते, न क्रियामात्राधारस्यशरीरत्वव्यक्तिहेतुत्वं संभवतीति। एवं च न घटादिषु प्रसङ्ग:। यैरप्यत्राद्यादिपदप्रयोगेघटादिषु प्रसङ्ग इति देश्य क्रियते, तदप्यनेन व्याख्यानेन प्रत्युक्तम्।सति च प्रसड्गे समस्तपदप्रयोगेऽपि न परमाणुषु प्रसड्गो निवर्ततेइति। यथा त्वस्माभिर्वर्णितं तथा न क्वचिदपि शरीराद् अन्यत्र वर्तते  इति ।।11।।
1.1.12
घ्राणरसनचक्षुस्त्वक्श्रोत्राणीन्द्रियाणि भूतेभ्य इति सूत्रम्।  लक्षणसूत्राणि   समानासमानजातीयविशेषणार्थानि सर्वाणीति सूत्रार्थोद्रष्टव्य:। उद्देशसामान्यान्न लक्षणाभिधानम्। नामधेयेन पदार्थमात्रस्याभिधानमुद्देशइत्युद्देशलक्षणमुक्तम्। इदं च तथा। तस्मात् नेदं लक्षणमिति। नेदंतथा, कारणभावात् स्वविषयग्रहणलक्षणत्वमिन्द्रियाणाम्। करणस्वभावकानीन्द्रियाणीति।तेषामतीन्द्रियाणां इन्द्रियाणां यत् स्वविषयग्रहणं तेन लक्ष्यन्तइति स्वविषयग्रहण्लक्षणत्वं वेदितव्यम्, असाधारणत्वादिति।।       भूतेभ्य इति पृथिव्यादिकारणोपदेशो नियमार्थ:। क: पुनरयंनियम:? भूतगुणविशेषग्रहणसाधनत्वम्, नसर्वमिन्द्रियं सर्वभूतगुणविशेषं गृह्णाति। अपि तु यज्जातीयमिन्द्रियंभवति, तस्य यो गुणविशेष: इतरेतरभूतव्यवच्छेदहेतुर्गन्धादि: स तेनैवेन्द्रियेणगृह्यत इत्ययं नियम:। ऐकात्म्ये पुनरयं नियमो न स्यात्। यदिपुन:इन्द्रियाण्येकात्मकानि एककारणकानि स्यु:, कारणस्वभावानुविधानादैकात्म्याद्विषयव्यवस्था न स्यात्। सर्वं सर्वार्थमेकं वा सर्वार्थमिति स्यात्।एककारणानामपि स्वभावभेदो रूपादिवदिति चेत्? अथापि मन्येथा: दृष्टएककारणकाणां पाकजरूपादीनां स्वभावभेद:। कतमत् पुनरेकं कारणं रूपादीनाम्?अग्निसंयोग इति। न, सिद्धान्तापरिज्ञानात्। न ब्रूमोऽग्निसंयोगात्केवलाद् रूपादय इति, अपि तु पूर्वरूपादिविशेषापेक्षात्। यद्द्रव्यंपच्यतेऽग्निसंयोगेन, तस्य ये पूर्वे रूपादय:, तेषां य: स्वगतोविशेष:,तमपेक्षमाणोऽग्निसंयोग उत्तरान् रूपादीन् विशिष्टानारभते। एवंच कृत्वा परमाणो: पक्वतरतमादिभेद:। तस्मान्नैककारणपूर्वका रूपादयइति न किश्चिदप्येककारणकं कार्यं दृष्टमिति। सर्वं हि कार्यं प्रादुर्भवत्समवाय्यसमवायिनिमित्तकारणेभ्यो भवतीति।एकं कर्म संयोयविभागयो: कारणं दृष्टमिति चेत्- न, अनभ्युपगमात्।स्यान्मति:, ननु च दृष्टमेकं कर्म संयोगविभागयो: कारणमिति। न, अनभ्युपगमात्।नैतदभ्युपगच्छज्ञमो निरपेक्षं कर्म संयोगविभागयो: कारणमिति। यदितर्हि कर्मापि सापेक्षं संयोगविभागौ करोति, तत: कर्मलक्षणहानि:।यन्निरपेक्षं संयोगविभागकारणं तत् कर्मेत्युक्तम् तद्धीयते, लक्षणहानेश्चन कर्म। ततश्च संयोगविभागौ न कर्मपूर्वकाविति। नैष दोष:। न ब्रूमोनिरपेक्षं कर्म कारणमिति न किञ्चिदपेक्षत इति। अपि तु चरमभविनिमित्तान्तरंनापेक्षते इत्ययं निरपेक्षार्थ:। यथा द्रव्यजातं समानजातीयद्रव्यंसंयोगं च चरमभाविनमपेक्षमाणं द्रव्यमारभते, नैवं कर्मजातं पश्चाद्भाविनिमित्तमपेक्षते।अपि तु उत्पन्नं सत् कर्म संयोगविभागावारभते इति। तस्मान्न कर्मलक्षणहानि:।न चैकपूर्वकत्वं संयोगविभागयोरिति।।12।।
1.1.14
गन्धरसरूपस्पर्शशब्दा: पृथिव्यादिगुणास्तदर्था इत्येतत्  सूत्रम्। पृथिव्यादिगुणा इत्येतस्मिन् पदेऽनेक: समास: संभवति।कथमिति? पृथिव्यादीनां गुणा: इति षष्ठीसमास:।पृथिव्यादीनि च गुणाश्चेतिद्वन्द्व:। पृथिव्यादयो गुणा येषामिति बहुव्रीति:। तदेवमनेकसमासोपपत्ते:संशय: किमत्र तत्त्वमिति। द्वन्द्व: समास इत्येतत् तत्त्वम्। षष्ठीसमासस्तावन्न,पृथिव्यादीनामनिन्द्रियार्थत्वप्रसड्गात्। यदि पृथिव्यादीनां गुणाइति षष्ठसमास: आश्रयेत, पृथिव्यादीनां गन्धादिगुणविशेषणत्वेनोपयुक्तानाम्इन्द्रियार्थत्वं न स्यात्, विशेषणवैयर्थ्यं च स्यादिति। गन्धरसरूपस्पर्शशब्दाइत्युक्ते पृथिव्यादिगुणा इति गम्यते। अतश्च पृथिव्यादिग्रहणं व्यर्थम्।न हि गन्धादीनां द्वैराश्यमस्ति पृथिव्यादिगुणत्वं चान्यगुणत्वंच यतो विशेषणमर्थवत् स्यात्। तस्मान्न षष्ठसमास:। गुणिनामसिद्धेर्नबहुव्रीहिरपि पृथिव्यादयो गुणा येषामिति। के ते गुणिनो येषां पृथिव्यादयो  गुणा:।न च पृथिव्यादीनां गुणत्वं प्रतिपादयितुम्। न चान्यथा बहुव्रीहि:।प्रायेणायं समानाधिकारणपूर्वो भवति,यथा चित्रगुरिति। गोमत्तायां प्रसिद्धायां  चित्रगुणसम्बन्धे सुप्रसिद्धेच गवां चित्रगुरिति बहुव्रीहिर्भवति। न पुनरिह गुणी प्रसिद्ध:।नापि पृथिव्यादीनां गुणत्वं प्रसिद्धम्। विश्ोषकत्वाद् गुणा: पृथिव्यादयइति स्यात्। तन्न, सर्वो गुण: स्यादेतस्यां कल्पनायाम्। न हि कस्यचित्कश्चित् विशेषणं वा विशेष्यो वा न भवतीति सर्वगुणत्वप्रसङ्ग: इति।तस्माद् बहुव्रीहिरपि न। उभयसमासप्रतिषेधादन्यसमासाभावाच्च द्वन्द्व:।यस्मात् प्रसक्तौ षष्ठीतत्पुरुषबहुव्रीही। तौ च प्रतिषिद्धौ, समासान्तरंच न सम्भवति। शिष्यमाणश्च द्वन्द्व:। तस्माद् द्वन्द्व: समास इति।न द्वन्द्व: समास:, शास्त्रयुक्त्योरभावात्। यद्ययं द्वन्द्वो भवतिशास्त्रं युक्तिर्वा पृथिव्यादीनामिन्द्रयार्थत्वे वक्तव्या इति।न, उभयस्यापि उपपत्तेरिति। उभयं पृथिव्यादीनामिन्द्रियार्थत्वेशास्त्रं युक्तिश्च सम्भवति। शास्त्रं तावत् दर्शनस्पर्शनाभ्यामेकार्थग्रहणात्[3.1.1] इति। युक्तिरपि दर्शनस्पर्शनप्रत्यययोरेकविषयवेन प्रतिसन्धानम्,यमहमद्राक्षं तं स्पृशामीति  यं चास्पार्क्षं तं पश्यामीति दृष्टिस्पर्शनविषयायुक्ति:। शास्त्रमप्यस्मिन् पक्षेऽवतरतीति। ऐन्द्रियकत्वाभिधानाच्चसामान्यस्येति। तस्मात् सिद्धं पृथिव्यादीनि च गुणश्चेति द्वन्द्व:  समास इति।।       पृथिव्यादिग्रहणेन पृथिव्यप्तेजांसि बाह्यकरणग्राह्याण्यपदिश्यन्ते,गुणग्रहणेन च सर्व आश्रितो गुण इति संख्यापरिमाणपृथक्त्वसंयोगविभागपरत्वापरत्वस्नेहद्रवत्वसंस्कारकर्मसामान्यविशेषा:, अनाश्रितश्च समवायस्तद्धर्मत्वाद् गुणइति। गन्धरसरूपस्पर्शशब्दास्तर्हि पृथड् न वक्तव्या:, गुणग्रहणेनग्रहणात्। पृथिव्यादिगुणास्तदर्था इत्येवं च वक्तव्यम्। लघु चैवंसूत्रं भवति। स एव चार्थ: सेत्स्यतीति। तन्न कर्तव्यम्। गन्धरसरूपस्पर्शशब्दनांपृथगभिधानम् इन्द्रियविषयनियमज्ञापनार्थम्। इन्द्रियाणि गन्धरसरूपस्पर्शशब्देषुतत्सामान्येषु नियतानि। अन्यत्रानियतानीति। तत्र पृथिव्यप्तेजांसिद्वीन्द्रियग्राह्याणि, शेषश्च गुणराशि:, सत्तागुणत्वे च सर्वेन्द्रियग्राह्ये।समवायोऽभावश्च तथा।।       दर्शनस्पर्शनाभ्यामेकार्थग्रहणादित्येतदमृष्यमाण: पर आह-स्पर्शग्रहणमेव स्पर्शनेन, रूपग्रहणमेव चक्षुषेति। स पर्यनुयोज्य:,अथ रूपस्पर्शौ चक्षुस्पर्शनाभ्यां गृह्यते इति कथमवगम्यते, यस्मात्चक्षु:स्पर्शनाभ्यांतद्विशिष्ट: प्रत्ययो भवति?  अनास्पदस्तर्हि प्रतिषेध:, घटादावपितद्विशिष्टप्रत्ययदर्शनात्। घटादिकमप्यर्थं दर्शनस्पर्शनाभ्यामुपलभमानश्चतद्विशिष्टं घटादिकमर्थं प्रतिपद्यते। तस्मादसंप्रधारित: प्रतिषेधइति। रूपादिभ्यस्तथा घटं प्रतिपद्यते इति, मिथ्यैतत्। रूपादय एवतेन तेनाकारेण सन्निविशनते, तानयमुपलब्ध्या तथाकारान् प्रतिपद्यमानोघट इति प्रतिपद्यते। न पुना रूपादिव्यतिरिक्ता घटादय इति। न, आकारार्थानभिधानात्।अतथाभूतस्य तथाभूतेन सामान्यमाकारशब्दस्यार्थोऽभिधेयम्। तद्यथास्थाण्वाकार: पुमानित्यपुरुषस्य स्थाणो: पुरुषेण यत् सामान्यं सआकारशब्दस्यर्थ: स्थाणुपुरुषप्रसिद्धौ सत्यां भवति। न पुनर्भवतांघटाकारा रूपादय इति रूपादिषु घटाकारबीजं किञ्चिेदस्ति। तस्माद्घटाकारा रूपादय इति यत्किञ्चिदेतदिति। रूपादिमात्रे च घटादिबुद्ध्यभाव:,यस्य च रूपादिमात्रं घटादय: तस्य तेषां समानत्वात् या इमा विभक्ताबुद्धयो गौरश्वो घट इति, ता न प्राप्नुवन्ति, रूपादिगतस्य बुद्धिनियामकस्यविशेषहेतोरभावात्। संस्थानविशेषात् भेदप्रत्यय इति चेत्- केनचित्संस्थानविशेषेणावतिष्ठमाना रूपादय: संस्थानविशेषात् भेदप्रत्ययइति चेत्- केनचित् संस्थानविशेषेणावतिष्ठमाना रूपादय: संस्थानभेदानुविधानाद्घटादिबुद्धिहेतवो भवन्तीति। नैतदस्ति, संस्थानस्यान्यत्वेऽनन्यत्वेसंज्ञाभेदमात्रात् व्यर्थाभिधानप्रसड्गाच्च। यदि तावत् संस्थानंरूपादिभ्योऽन्यत्, द्रव्यं तदिति संज्ञाभेदमात्रम्। अथानन्यत्,तथापि रूपादीनां संस्थानभेदानुविधानात् घटादिप्रत्यया इति व्यर्थमभिधानम्।घटादिप्रत्यया मिथ्याप्रत्यया इति चेत्- स न मन्येत घटादिप्रत्यया:सम्यक्प्रत्यया इति, किं तु शब्दवासनावशात् मिथ्याप्रत्यया भवन्तीति।तदयुक्तम्, मिथ्याप्रत्ययानां सम्यक्प्रत्ययानुकारित्वात्। य एतेमिथ्याप्रत्यया लोके भवन्ति सर्व एते सम्यक्प्रत्ययानुकारिणो भवन्ति,न पुनर्घटादिप्रत्ययानां मिथ्याप्रत्ययत्वेन कल्पितानां किञ्चिद्बीजमस्ति। न चैते निर्बीजा: प्रादुर्भवन्ति। तस्मान्न मिथ्याप्रत्ययाइति। मिथ्याप्रत्ययाश्चैत इत्यव्यतिरेके प्रमाणोपपत्तौ सत्यां सिध्यति,न चाव्यतिरेकप्रतिपादकं प्रमाणमस्ति। न नास्ति, तदग्रहे तद्बुद्ध्यभावात्,यद् यस्मादनर्थान्तरं भवति तदग्रहे तस्याग्रहो दृष्ट:, तद् यथायूषस्य पड्क्तेश्च। यच्च यतोऽर्थान्तरं भवति तदग्रहेऽपि तस्यग्रहो दृष्ट:, तद् यथा रूपाद्यग्रहे रसग्रह इति।।       नायं हेतुरनेकान्तात्, ये घटादिभावमापन्ना: पृथिव्यादयस्तेषां  पृथिव्यांसंगृह्यमाणायामर्थान्तरभूतानामबादीनामग्रहणम्। अथ चार्थान्तरभूताअबादयो न दर्शनविषयभाजो भवन्ति, तस्मादनेकान्त:। अथ न चत्वारि महाभूतानितथा सन्निविष्टानीति पक्षस्तथापि रूपं चत्वारि महाभूतानीति वचनंव्याहन्यते। अथ ब्रूषे, नैव नो रूपादिव्यतिरिक्ता: पृथिव्यादय इति?तथाप्यस्य वाक्यस्यायमर्थो भवति रूपादयो रूपमिति, तथा च कामेऽष्टद्रव्यकोऽणुरितिव्याहन्येत। अथ पृथिव्यादीनां संघातमात्रे रूपादिव्यवहार:? तथापिन रूपं पृथिव्यादयो वस्तुत: सन्ति। कथमिति? पृथिव्यादीनां संघातोरूपं पृथिव्यादयश्च रूपादिसंघात इति संहन्यमानस्याभावात् न संघातोऽस्ति।सर्व: संघात: संहन्यमानतन्त्रो दृष्ट इति सर्वथा न व्याघातान्म ुच्यसे।।       तदग्रहे तद्बुद्ध्यभावादिति च तच्छब्दार्थानुसृतावसंबद्धार्थम्।यदा तच्छब्दार्थोऽनुस्रियते तदा तदग्रहेतस्यैवाग्रह इति प्राप्तम्। एतच्चासंबद्धम्। यदा पृथिव्यादि रूपादिविशेषणंसाध्यते तदा तदग्रहे तद्बुद्ध्यभावादित्यस्य हेतो: पृथिव्याद्यग्रहेपृथिव्यादिबुद्ध्यभावादिति हेत्वर्थ: प्राप्नोति। किं कारणम्? पृथिव्यादिविशेषणानांरूपादीनां तच्छब्देनानभिसंबन्धात्। एतेन पृथिव्यादिविशेषणा रूपादय:प्रत्युक्ता:। अत्रापि रूपाद्यग्रहे रूपादिबुद्ध्यभावादिति हेत्वर्थ:प्राप्नोति, तच्छब्दस्य प्रधानसंबन्धित्वादिति। एवं रूपादिमात्रंपृथिवी, पथिवीमात्रं रूपादय इति पृथिव्येव रूपादयो रूपादय एव पृथिवीतिपूर्ववत् प्रसङ्ग:। सर्वत्र च प्रतिज्ञापदयोर्व्याघातो वचनभेदात्।पृथिवीत्येकवचनं रूपादय इति बहुवचनम्। वचनभेदानुविधानं च यत्र तत्रार्थभेद:।तद् यथा नक्षत्राणि शशीति। अस्ति चात्रापि वचनभेद:। तस्मात् अत्राप्यर्थभेदेनैवभवितव्यम्। नन्वेकस्मिन्नप्यर्थे वचनभेदो दृष्ट:। तद् यथा चत्वारआश्रमाश्चातुराश्रम्यमिति। तन्नानभ्युपगमात्। नायं वचनभेद: क्वचिदेकत्वेदृष्ट:, चातुराश्रम्यमिति चतुर्णामाश्रमाणां समानं धर्मसाधनत्वमभिधीयते।एतेन षडेव गुणा: षाड्गुण्यम्, विशेष एव वैशेषिकमिति प्रत्युक्त म्।।       तदग्रहे तदबुद्ध्यभावादिति चासिद्धोऽप्ययं हेतु:। कथमसिद्ध:?रूपाद्यग्रहे द्रव्यग्रहात्।यस्मान्नीलाद्युपधानभेदानुविधायिन: स्फटिकमणे रूपाद्यनुपलब्धौ स्फटिकइति प्रत्ययो दृष्ट:। योऽप्ययं दृष्टान्तो यूषवत् पंक्तिवच्चेति,तन्न भवता यूषोव्यज्ञायि न पंक्ति:। यूषो हि नाम उत्पन्नपाकजानांद्रव्याणां कालविशेषानुग्रहे सति द्रव्यान्तरसंपृक्तानां पाकजोत्पत्तौय: संयोग: स यूष  इति। स चार्थान्तरमित्यसिद्धो दृष्टान्त:। एतेनपानककाञ्जिकविरेकावक्षारादय: प्रत्युक्ता:। पंक्तिरप्येकदिग्देशसंबन्धिषुपरस्परप्रत्यासत्त्यनुगृहीतेषु अवधारितानवधारितेयत्तेषु भिन्नभिन्नजातीयेषुआधारेषु वर्तमाना बहुत्वसंख्यैवोच्यते। एवमनियतदिग्देशसंबन्धिषुगजपुरुषतुरंगमस्यन्दनेषु परस्परप्रत्यासत्त्युपगृहीतेषु अवधारितानवधारितेयत्तेषुवर्तमाना बहुत्वसंख्यैव सेनेत्युच्यते। एवं जातिविशिष्टपुरुषोपग्रहेणवर्तमाना परिषत्। प्रव्रजितविशेषोपग्रहेण वर्तमाना बहुत्वसंख्यासड्घ:। एवं यथासंभव पूगवनयूथव्रातगणशब्दा अपि द्रष्टव्या:। एवमनियतदिग्देशसंबन्धिषुअनाद्यन्तेषु मध्यशून्येषु वर्तमाना कुण्डलकं बहुत्वसंख्यैवेति।तस्मात् पंक्तिरनर्थान्तरमित्यसिद्धो दृष्टान्त:। अर्थान्तरे किंप्रमाणमिति? उपलभ्यस्य समस्तैरूपलभ्यैर्व्यपदेश:। यदिदं चन्दनमुपलभ्यतेतस्य श्वेतं रूपं तिक्तो रस: पटुर्गन्ध: शीत: स्पर्श इति। यश्चायंप्रत्यक्षस्य प्रत्यक्षेण व्यपदेश: सोऽर्थान्तरे दृष्ट:। तद् यथा,ब्राह्मणस्य कमण्डलुरिति। न खल्वयमेव प्रतिपद्यते यदिदं श्वेतंरूपमुपलभ्यते तदनुमीयमानानां रसगन्धस्पर्शानामिति। सेनावनादिभिरनेकान्तइति चेत्? अथापीदं स्याद्, दृष्टोऽनर्थान्तरेऽपि व्यपदेश: सेनायाहस्ती, काननस्य वृक्ष इति? न, असिद्धत्वात्। असिद्धमेतद् अनर्थान्तरत्वंसेनाया: काननस्य च। यथा च तदर्थान्तरं सेना वनं वा तदुक्तमिति। ।       तदसत्त्वमिति चेत्? अथाप्येंव कल्प्येत,  संख्यैव तावन्नास्ति,कुतोऽर्थान्तरभाव इति? नैवम्। संख्यानास्तीति ब्रुवता एकानेकप्रत्ययानां विधीयमानं प्रतिषिध्यमानं वानिमित्तमुपादेयम्। कस्मात्? एकानेकप्रत्ययानामप्रत्याख्येत्वात्।विशिष्टाश्च प्रत्यया भवन्तो न निमित्तप्रत्याख्यानेन भवितुमर्हन्तीति।किं कारणम्? कुम्भप्रत्ययनिमित्तान्यनिमित्तक एकानेकप्रत्यय:। कुम्भप्रत्ययविलक्षणत्वात्,नीलादिप्रत्ययवत्। तस्माद् यत्तत्प्रययनिमित्तं सा संख्येति। तत्प्रययविषयनिमित्तप्रत्ययव्यतिरेकेण ततोऽन्यस्य तद्विशिष्टप्रत्ययस्योत्पत्तौ निमित्तान्तराकांक्षित्वाद्यस्तत्प्रत्ययविषयनिमित्तप्रत्ययव्यतिरेकेण प्रत्ययो भवति, तस्यनिमित्तान्तराकांक्षित्वं दृष्टम्। तद्यथा वस्त्रचर्मकम्बलेषु वस्त्रचर्मकम्बलप्रत्ययास्तेभ्य एव भवन्ति। तेषु तु योऽन्यो नीलमिति प्रत्यय: स निमित्तान्तराद्भवन् दृष्ट:। तथा च घटादिष्वपि घटादिविषयनिमित्तव्यतिरेकभाजस्तत्रैकादिप्रत्यया:।तस्मात् तैरपि निमित्तान्तराद् भवितव्यम्, यन्निमित्तं ते संख्यादयइति। महत्पुष्पितशब्दाभ्यां सामानाधिकरणयात् न संख्या सेन वनं वाभवितुमर्हति। यदि संख्या सेना वनं वा, महती सेना पुष्पितं वनमितिन प्राप्नोति। न संख्याया महत्त्वमस्ति, न पुष्पयोग इति। नैष दोष:।महती सेनेति किमुच्यते? तानेव गजादीन् संख्याधारावधारितानवधारितेयत्तान्स्थान्यड्गान्तरोपचये सति महती सेनेति व्यपदिशन्ति। तत्रेयं स्थानिषुराजादिषु महच्छब्दवाच्येषूपचयकरणा बहुत्वसंख्या महतीत्युच्यते।पुष्पितं वनमित्यत्रापि पुष्पसंबन्धिषु वृक्षेषु पुष्पसंबन्धेनैकार्थसमवायमनुभवन्तीबहुत्वसंख्यैवाभिधीयते, यथा मधुरो रस:, स्निग्धोऽशीतो गुडश्चेति।अतएव व्यपदेशात् संख्यादीनामपि अर्थान्तरभाव:।।       असति दर्शनान्न हेतुरिति, यथा गर्तश्छिद्रमिति। न, अपरिज्ञानात्।गर्तो हि नाम रूपादिमद्भि: सावयवैरारब्धकायैर्मध्यशून्यै: संस्थानविशेषापगृहीतमाकाशमिति।एतेन छिद्रं व्याख्यातम्। एकस्मिन्नपि दर्शनात् व्यपदेशादर्थान्तरभावोन युक्त:, तद् यथा खदिरस्य स्थाणुरिति। बहुषु चासंयुक्तषु दर्शनात्,तद् यथा प्रासादानां मालेति। संयुक्तेषु चासमानजातीयेषु दर्शनाद्यथात्रिवृत्पृथिव्युदकतेजसां विरेक इति। यत्तावदेकस्मिन्नपि दर्शनादिति,तदयुक्तम्, खदिरशब्दस्य जातिविशिष्टद्रव्यवाचकत्वात्। खदिरशब्देनजातिविशिष्टं द्रव्यमुच्यते। स्थाणुशब्देनापि संस्थानविशेषोऽभिधीयते।संस्थानविशेषश्च प्रचयाख्य: संयोग:। स चार्थान्तरम्। एतेन सर्पकुण्डलम्,प्रतिमाया: शरीरम्, सुवर्णस्याड्गुरीयकम्, शिलापुत्रकस्य शरीरमित्येवमादिभेदवाचकमित्युक्तं भवति। प्रासादानां माला पंक्तिवद् द्रष्टव्या।संयोगो विरेक इत्युक्तमेतत्। गुणसमुदायव्यतिरेकेणाग्रहणादिति चेत्-अथापि मन्येथा:, यदि रूपादिव्यतिरिक्तं द्रव्यं स्यात् तदा रूपादीनन्तरेणपृथगुलपलभ्येत। न तूपलभ्यते। तस्मान्नास्ति। अग्रहणस्य द्विनिमित्तत्वादनेकान्त:।  किमिदमग्रहणंग्राह्यस्याभावादाहो ग्रहणाभावादिति सन्दिह्यते। ग्राह्याभावादिति।चेत्? प्रतिज्ञार्थेन हेत्वर्थस्याक्षेतात् अयुक्तो हेतु:। ग्रहणाभावादितिचेत्? न व्यतिरेकप्रतिषेध:। यश्च तदग्रहे तद्बुद्ध्यभावादिति हेतोर्दोष:,सोऽस्यापि द्रष्टव्य इति। सोऽयमनन्यत्ववादो यथा यथा विचार्यतेतथा तथा स्पष्टमन्यत्वं प्रतिपादयति, प्रमाणानामेकत्रोपपत्ते:,एकत्र चानुपपत्तेरिति। तस्माद् व्यवस्तितमेतत् पृथिव्यादीनि गुणाश्चेतिचार्थे द्वन्द्व: समास इति ।।14।।
1.1.15
अथ बुद्धेरवसरप्राप्ताया लक्षणापदेशद्वरेण सूत्रम्, बुद्धिरूपलब्धिरित्यादि।  एतै: पर्यायशब्दैर्योऽभिधीयते पदार्थ:, सा बुद्धिरिति। पर्यायशब्दा:कथं लक्षण्म्? व्यवच्छेदहेतुत्वात्। सर्वं हिलक्षणमितरेतरपदार्थव्यवच्छेदकम्। एतैश्च पर्यायशब्दैर्नान्य: पदार्थोऽभिधीयतेइत्यसाधारणत्वात् लक्षणम्।।उपपत्तिसामर्थ्यात् पर्यायशब्दाभिधानाद् बुद्धिवृत्तेर्निराकरणम्।यं  आहु: बुद्धेर्ज्ञानं वृत्तिरात्मन उपलब्धिरिति तन्निराकरणार्थंसमानार्था एते शब्दा इति बुद्धिवृत्ति: पृथड्निराकृता भवति। कापुनरत्रोपपत्ति:? आत्मा उपलभते बुद्धिर्जानीते इति ब्रुवाण उभयोश्चैतन्यंप्रतिपद्यते। उभयचैतन्ये च प्रत्ययव्यवस्थानुमानं न स्यादिति। यदिबुद्धिश्चेतना आत्मा च चेतनो न बुद्ध्यवसितानर्थानात्मोपलभेत। किंकारणम्? चेतनोपलब्धानामर्थानां चेतनान्तरस्याप्रतिपत्ते:। अस्तिच प्रतिपत्ति:। तस्मादेकश्चेतन इति। बुद्धिवृत्त्यविशिष्टायां चज्ञातृवृत्तौ कल्पितायामात्मन: स्वरूपं वक्तव्यमिति। बुद्धिरध्यवस्यत्यात्माचेतयत इति चेत्? अथापीदं स्यात् यथा बुद्धिरर्थानध्यवस्यति, तथाआत्मा अधिदेशमधिकालं चोपलभत इति। अध्यवस्यत्युपलभत इति पर्यायशब्दौ।न च पर्यायशब्दै: पदार्थानां नानात्वं युक्तम्, यथा ध्वनि: शब्दोनाद इति। अन्यथा हि इन्द्र: शक्र इति नानात्वंस्यादिति। अथात्म चेतयते बुद्धिर्ज्ञापयतीति? अद्धा बुद्ध्या जानीतेपुरुषो न बुद्धि:। बुद्धिर्ज्ञापयतीति ज्ञानसाधनं भवतीति ।।15। ।
1.1.16
स्मृत्यनुमानागमसंशयप्रतिभावस्वप्नज्ञानोहा इति भाष्यम्।  एते स्मृत्यादयो मनसो लिड्गं भवन्ति। किमेत एव? नेत्युच्यते। किंतर्हि? इदं चान्यत्। युगपज्ज्ञानानुत्पत्तिर्मनसो लिङ्गम्।।यस्मादिन्द्रियार्थसन्निकर्षेषु सत्स्वपि युगपज्ज्ञानानि न संभवन्ति,अतोऽवगम्यते अस्ति तत्तदिन्द्रियसंयोतिसहकारि निमित्तान्तरमव्यापि, यस्य सन्निधानासन्निधानभेदानुविधानात्ज्ञानस्योत्पत्त्यनुत्पत्ती भवत इति। कुत्र:? कारणवैकल्ये कार्यप्रतिबन्धदर्शनादिति  सूत्रार्थ:।।       कथं पुन: स्मृत्यादयो मनसो लिड्गं भवन्ति, अन्यत्र वर्तमानाइति? न ब्रूम: स्मृत्यादयो मनोवृत्तित्वान्मनसो लिङ्गम्, अपि तुगन्धादिक्रियान्यत्वे सति क्रियात्वात् करणान्तरप्रयोजकत्वम्,  या गन्धादिभ्योऽन्या क्रिया सा करणान्तरप्रयोतिका दृष्टा, यथा रथादिक्रिया।क्रिया चेयं गन्धादिव्यतिरिक्ता स्मृत्यादिका। तस्मादियम् अपि करणान्तरंप्रयोजयतीति। सुखादयोऽपि गन्धादिभ्योऽन्यत्वे सति विषयत्वात्चक्षुरादिव्यतिरिक्तकरणान्तरप्रयोजका रथादिवदिति। तद् यथा रथादयोविषया: चक्षुरादिव्यतिरिक्तं करणं वास्यादि प्रयोजयन्ति, विषयाश्चसुखादय:, तस्मात् तैरपि करणान्तरं प्रयोजयितव्यमिति।अथायुगपज्ज्ञानोत्पत्तिर्ज्ञानधर्म:, स कथं मनोऽस्तित्वे लिड्गंभवति? अथासंबद्धमपि लिङ्गमिष्यते, सर्वं सर्वस्य लिड्गं स्यात्।अस्त्यात्मा काकस्य कार्ष्ण्यादित्यपि सिध्येत्। न त्वेवं भवति।तस्मात् नासंबद्धं लिङ्गमिति। असंबद्धमपि लिड्मित्येके। यथा प्रत्यग्रशरावदर्शनंकुलालावृत्ति कुलालसद्भावं बोधयति, भ्रान्तिमच्चक्रदर्शनं चेति।तन्न, नैवात्र कुलालसद्भावो बोध्यव्य:, किं तु देश एवाविदूरकुलालवत्त्वेनसाध्य:। तस्य च प्रत्यग्रशराववत्त्वं धर्म:। भ्रान्तिमच्चक्रवत्त्वेनापिदेशोऽविदूरकुलालवत्त्वेन साध्यते। तस्मात् नासंबद्धमनुमानं क्वचिदपीति।युगपज्ज्ञानानुत्पत्तिस्तर्हि कथं मनसा असंबद्धा मनोलिड्गं भवति।अयुगपज्ज्ञानोत्पत्तेरेव पक्षीकरणात् नासंबद्धम्। कथमिति? रूपादिग्रहणानिचक्षुरादिव्यतिरेकेणाधिष्ठायकान्तराप्रयोज्यानीति अयुगपदुत्पत्ते:।तद् यथा अनेकशिल्पपर्यवदातस्य पुरुषस्य अनेकं वास्यादि युगपत्सन्निधानेनोपस्थितंहस्ताद्यधिष्ठायकापेक्षं न युगपदनेकरथादिक्रियां निर्वर्तयति, तथाच चक्षुरादि न युगपदनेकं ज्ञानं करोति। तस्मात् तदप्यधिष्ठायकान्तरमपेक्षते  इति।।       इन्द्रियाणि वा पक्षीकृत्य वक्तव्यम्। कथमिति? चक्षुरादीन्द्रियम्आत्मप्रवृत्तावधिष्ठायकान्तरापेक्षम्, अयुगपत् प्रवृत्ते: वास्यादिवदिति।यदि तर्हि चक्षुरादीन्द्रियं मन:सन्निधानापेक्षमर्थानामयुयपद्ग्राहि,य एकेन्द्रियग्राह्यास्तेषु कथमयुगपद्ग्रहणम्? न हि तत्रासन्निहितंमन इति। संबन्धिभेदादिति चेत्, युगपत्संबन्धिसु कथम्? भवतु तावन्नीलादिभेदेषुएकेन्द्रियविषयेषु इन्द्रियविषयसंबन्धिभेदादयुगपद्ग्रहणम्, अथ येयुगपत्संबध्यन्ते तेषु कथं शुक्लो गौर्गच्छतीति प्रत्यया युगपत्न प्राप्नुवन्ति? बुभुत्साभेदादयुगपद्ग्रहणमित्येके। एके तावद्वर्णयन्ति, संबद्धोऽप्यर्थोऽबुभुत्सितत्वान्न युगपद् गृह्यतेइति। तन्न, मनोनिवृत्तिप्रसड्गात्। एवं तर्हि मन: परित्याज्यम्,यदि बुभुत्साभेदादयुगपद्ग्रहणानि भवन्ति। अन्यत्रापि बुभुत्साभेदोन दण्डवारिति इति मन इदानीमनर्थकं परित्याज्यम्। सत्यां च बुभुत्सायामयुगपद्ग्रहणेन्यायोऽन्योऽवधारणीय: तत्मादन्यनिमित्तमयुगपद्ग्रहणमिति। किंपुनर्निमित्तम्? करणत्वाम्। यथैवायं करणधर्मो नानधिष्ठितं करणंप्रवर्तते इति, तथा संबद्धस्याप्यनेकसमानकालक्रियाकर्तृत्वं नास्ति।न हि करणं संबद्धमपि एकदानेकां क्रियां शक्नोति कर्तुम्। यदि पुनरात्मैवाधिष्ठाताभवेत्, तथाप्यात्मनो युगपदनेकेन्द्रियसंबद्धस्यानिषेधादयुगपज्ज्ञानोत्पत्तौन्यायोऽन्योऽवधार्य:। स च नान्तरेण मन: सिध्यतीति सिद्धं मन इति।।16।।
1.1.17
प्रवृत्तिर्वाग्ब़ुद्धिशरीरभ्भ: इति  ।।17।।  शरीरेण वाचा मनसा च सेयं प्रवृत्ति: प्रत्येकं दशविधा, पुण्या पापाच। पुण्या कायेन परित्राणं परिचरणंदानमिति। वाचा सत्यं हितं प्रियं स्वाध्यायश्चेति। मनसा दया अस्पृहाश्रद्धा चेति। विपर्ययेण पापा दशविधैव। क्षणिकत्वात् प्रवृत्तेर्जन्मकारणत्वानुपपत्ति:।सेयं प्रवृत्ति: क्षणिका। क्षणिका च सती जन्मकारणमिति न युक्तम्।ततश्च द्वितीयसूत्रव्याघात:। न व्याघात:, प्रवृत्तिफले प्रवृत्त्युपचारात्।प्रवृत्तिफले धर्माधर्मौ अस्मिन् सूत्रे प्रवृत्तिरित्युच्येते।कस्मात्? तत्साधनत्वात्, अन्नं वै प्राणिन: प्राणा इति यथा ।।1 7।।
1.1.18
प्रवर्तनालक्षणा दोषा: ।।18।।   का पुनरियं प्रवर्तना, यया अवश: प्रवर्तते? ज्ञाता तावत् प्रवर्तते,प्रवर्तमानं रागादय: प्रवर्तयन्तीत्यत:। सेयं प्रवृत्तिहेतुत्वात्प्रवर्तनेत्युच्यते तथा कारणा हारणेति। सा पुनरियं प्रवर्तना कथंगम्यते? प्रत्यात्मं प्रत्यक्षा। परशरीरे त्वानुमानिकी आत्मवदिति।  यथाआत्माहड्कारविषयत्वेनावतिष्ठमान: प्रत्यात्मं प्रत्यक्षो भवति।न हीयमहड्कारबुद्धिरानुमानिकी, न चागमिकी। कथं नानुमानिकी? लिड्गाभावात्।कथं नौपदेशिकी? अनुपदिष्टार्थप्रतिपत्ते:। तस्माद् रूपादिवत् प्रत्यात्ममात्माप्रत्यक्ष इति। प्रवृत्तिनिवृत्यनुमेयस्तु पुन: परशरीरे इति ।। 18।।
1.1.19
पुनरूत्पत्ति: प्रेत्यभाव: ।।19।।  पूर्वोपात्तशरीरादिपरित्यागादन्यशरीराद्युपसंक्रान्ति: प्रेत्यभावइति। पुनर्ग्रहणं संसारस्यानादित्वज्ञापनार्थम्।पुन: पुनर्जन्मणे भवत इत्यनादित्वं संसारस्य ज्ञापयति। क: पुनरयंसंसार:? दु:खादीनां कार्यकारणभाव:। दु:खादीनां मिथ्याज्ञानान्तानाविच्छेदेनय: कार्यकारणभाव: स संसार इति। स चानादि: पूर्वापरकांलानियमात्।यदि पूर्वं दु:खम्, तत् जन्मना विना न युक्तम्। अथ पूर्वं जन्म,तदपि धर्माधर्मावन्तरेण न युक्तम्। अथ पूर्वं धर्माधर्मौ तावपिविना रागद्वेषाभ्यां न युक्तौ। अथ पूर्वं रागद्वेषौ, न मिथ्याज्ञानादृतेतया: प्रादुर्भाव इति। मिथ्याज्ञानं तह्र्यादि:? तदपि शरीरादीनन्तरेणन युक्तम्। सौऽयं दु:खादीनां मिथ्याज्ञानपर्यन्तानांकार्यकरणभावाऽविच्छिन्न: संसार इति आजरञ्जरीभाव इति चोच्यते। सोऽयंसंसार: कस्य? किमाऽत्तमन:, आहो मनस इति? यदि क्रियामधिकृत्योच्यते,तदा मनस:, तद्धि संसरतीति। अथोपभोगमधिकृत्योच्यते, तदात्मन:। सहि सुखदु:खे उपभुङ्कते इति ।।19।।
1.1.20
प्रवृत्तिदोषजनितोऽर्थ: फलम्।।  शरीरादिजन्यं सर्वं फलम्, धर्माधर्मपूर्वकत्वात्। मुख्यतया तु कल्पनयासुखदु:खोपभोग एव, तदवसानात्। यस्माद् धर्माधर्मयो: सुखदु:खोपभोगएवावसानिकं फलम्, तस्य तु नान्तरेण शरीरादीन् संभव इति कृत्वा शरीरादीन्धर्माधर्मावारभ्य सुखदु:खोपभोगं कुरुत इति। सोऽयं फलशब्द: सुखदु:खोपभोगेमुख्य:, शरीरादिषु गौण इति ।।20।।
1.1.21
बाधनालक्षणं दु:खम्।।  एतदेव शरीरादि बाधनानुषड्गाद् दु:खमित्युच्यते। स्वभावतस्तु दु:खमेवदु:खम्। लक्षणशब्दोऽनुषड्गार्थ:, सर्वमिदं शरीरादि दु:खानुषक्तमिति।तत्र शरीरं दु:खस्य निमित्तम्, निमित्तार्थोऽनुषङ्ग:। इन्द्रियाणिविषयो बुद्धय इति साधनम्, साधनार्थोऽनुषङ्ग:। सुखं दु:खेनाविनाभावि,अत्राप्यविनाभावोऽनुषङ्ग:। स्वरूपतस्तु दु:खमिति। सर्वं स्वरूपतोदु:खमिति केचित्। न, प्रत्यक्षविरोधात्। न हि प्रत्यक्षं सुखं शक्यंप्रत्याख्यातुमिति। दु:खविकल्प इति चेत्? अथापीदं स्याद् दु:खविकल्पएव सुखमिति, न पुन: स्वरूपतोऽस्तीति? न, विकल्पे नञ्प्रयोगासम्भवात्।न हि विकल्पे नञ् प्रवर्तमानो दृष्ट:। न हि ब्राह्मणविशेषे भवत्यब्राह्मणइति। एवं दु:खविशेषेऽदु:खमिति न स्यात्। यदि च सुखं न स्याद् धर्मवैयर्थ्यम्।किं कारणम्? सुखसाधनं धर्म इति, सुखं च नास्तीति व्यर्थो धर्म:।दु:खप्रतिषेध: फलमस्येति न युक्तम्, धर्मस्याभावफलत्वप्रसड्गात्अभावफलो धर्म इति स्यात्। प्रवृत्तिद्वैतं च लोके दृष्टं तन्न स्यात्।हितमाप्स्यामीत्येक: प्रवर्तते, अनिष्टं हास्यामीत्यपर:, हितस्याभावात्प्रवृत्तिद्वैतं लोके न स्यात्। दु:खभावनोपदेशश्च न स्यात्, प्रतिपक्षाभावेशक्त्यभावात्। न हि कश्चिद् दु:खे सज्यत इति दु:खभावनोपदेशो न स्यात्।तस्मान्न मुख्यत: सर्वं दु:खम्, दु:खभावनोपदेशेन तु दु:खमित्युच्यते  इति ।।21।।
1.1.22
तदत्यन्तविमोक्षोऽपवर्ग:।। तेन शरीरादिना दु:खान्तेनात्यन्तिको वियोग इति। आत्यन्तिकी सुखाभिव्यक्तिरितिएके। एके त्वात्यन्तिकी सुखाभिव्यक्तिमपवर्गं ब्रुवते। तन्न, प्रमाणासम्भवात्।मुक्तस्यात्मनो नित्यं सुखमिति न प्रमाणमस्ति। न नास्ति, नियामकत्वादितिचेत्, अनेककारणनिष्पन्नसुखस्यात्मनि समवायो नियामकम् अनन्तरेण नयुक्त:। तस्मादात्मनि नित्यं सुखमस्ति, येनेदं सुखं नियम्यमानमात्मानमाश्रयतेइति चेत्- ेन, सर्वोत्पत्तिमत्प्रसड्गात् सुखवदात्मनि दु:खमपिनित्यं कल्पयितव्यम्, इच्छादयश्चेति। अनैकान्तिकता वा। अभिव्यवक्त्यर्थानभिधानाच्च।नित्यं सुखमभिव्यज्यत इति कोऽभिव्यक्त्यर्थ:? ज्ञानमिति चेत्,नित्यमनित्यं वेति कल्पानुपपत्ति:। अनित्यमिति चेत् कारणं वक्तव्यम्।आत्ममन:संयोग: कारणमिति चेत्? तस्यापेक्षाकारणं वक्तव्यम्। यदिमन्यसे आत्ममन:संयोगो ज्ञानस्य कारणमिति, तस्य तर्हि अपेक्षा कारणंवक्तव्यम्। न हि द्रव्यगुणकर्मस्वारब्धव्येषु संयोगो निरपेक्षंकारणमिति। आत्ममन:संयोग: सुखापूक्षो ज्ञानकारणमिति चेत्- न, कैवल्यविरोधात्।अथ मन्यसे आत्ममन:संयोगो नित्यमात्मनि व्यवस्थितं सुखमपेक्षमाणोज्ञानकारणं भवतीति, तन्न युक्तम्, कैवल्यविरोधात्। यथायमात्ममन:संयोगोविषयमात्रमपेक्षमाण: अन्यनिमित्तनिरपेक्ष: सुखज्ञानं करोति, एवंरूपादीनपि विषयानपेक्षमाण: तद्विषयाणि ज्ञानानिकुर्यात्। ततश्चकैवल्यं निवर्तते, सर्वानर्थानयमात्मा उपलभते इति। नित्योपलब्धिप्रसड्गाच्चेति।योगजधर्मानुगृहीतो नित्ये सुखे ज्ञानं करिष्यतीति? तन्न युक्तम्,तत्क्षये तदभावात्। यदा योगजो धर्म: क्षीणो भवति, तदास्य किमनुग्राहकमितिवाच्यम्। योगजो धर्मो न क्षीयते इति चेत्? नयुक्तम्, उत्पत्तिधर्मकस्य सर्वस्यानित्यत्वात्, सर्वमुत्पत्तिधर्मकमनित्यंदृष्टमिति। नित्योऽसौ योगसमाधिजो धर्म इति न युक्तम्। योगसमाधिजश्चनित्यश्चेति व्याहतम्। नित्यं ज्ञानमिति चेत्- न, सुखवत् प्रमाणाभावात्,मुक्तसंसारावस्थयोरविशेषप्रसड्गाच्च। सुखदु:खसंवेदनपर्यायश्च नस्यात्, नित्यमयं सुखमुपलभते। ततश्च मोक्षार्थ: प्रयासोव्यर्थ:स्यातृ। न चायं सुखं जिहासति, विवेकहानस्याशक्यत्वात्, दु:खं हातुकाम:सुखमपि जहाति। न चायं कदाचिद् दु:खमुपलभते इति कस्य हानार्थ: प्रवर्तेत?शरीरादिप्रतिबन्धादप्रसड्ग इति चेत्? नित्यं सुखमुपलभत इति नास्तिप्रसड्ग:, यस्माच्छरीरादयो नित्यस्य सुखस्योपलब्धेश्च प्रतिबन्धकाभवन्तीति। न, शरीरादीनामुपभोगार्थत्वात् नित्यशरीरादिप्रसड्गाच्च।यथा मुक्तस्य नित्यं सुखं कल्प्यते, एवं शरीरादयोऽपि नित्या: कल्पयितव्या:।एवमस्य कैवल्यं साधीयो भवति। शरीरादीनां नित्यत्वं दृष्टविरूद्धमशक्यंकल्पयितुमिति चेत्- न, सुखस्यापि तर्ह्यस्मादेव दृष्टाविरोधात्नित्यत्वमशक्यं कल्पयितुमिति, प्रमाणाभावादित्युक्तम्, तच्च नास्ति।कस्मात्? इष्टार्थाधिगमार्थत्वात्। इहायं लोक: प्रवर्तमान इष्टाधिगमार्थंप्रवर्तते। प्रवर्तन्ते च मोक्षमाणा:। तेषामपीष्टाधिगमार्थया प्रवृत्त्याभवितव्यम्, सेयं प्रवृत्तिर्नित्यसुखेऽर्थवती नान्यथेति। न, प्रवृत्तिद्वैतदर्शनात्।द्वे प्रवृत्ती लोके दृष्टे, इष्टाधिगमार्थानिष्टादिहानार्था च।तत्रेद पारिव्राज्यं किमिष्टाधिगमार्थमाहोऽनिष्टहानार्थमिति सन्दिह्यते।आगमादिति चेत्, आगमादेतद् गम्यते मुक्तस्यात्मनो नित्यं सुखमिति।मुक्त: सुखी भवतीति श्रूयते।  आगमोऽप्येवं विचारणसीय:। किमयं नित्येनसुखेन योगमाह, उत दु:खेनात्यन्तिकं वियोगमाहेति। दृष्टश्च दु:खाभावेऽपिसुखशब्दप्रयोगो बहुधा लोक इति। एवं च ज्वरादिवियोगे लौकिका अप्याचक्षाणकाभवन्ति सुखिन: संवृत्ता: स्म इति। यदि पुनरयं सञ्चक्षाणको मोक्षेनित्यं सुखमिति सुखरागेण प्रवर्तते, न मुच्येत। कस्मात्? रागसयबन्धनसमाज्ञानात्। बन्धनसमाज्ञातो हि राग इति। यद्यपि द्वेषात्प्रवर्तते दु:खं हास्यामीति, तथापि न मुच्येत, द्वेषस्य बन्धनसमाज्ञानादिति,रागद्वोषौ हि बन्धनमिति। न, अप्रतिकूलत्वात्। अप्रतिकूलं दु:खहानंभवति। न पुनरयं दु:खं द्वेष्टि। अद्विषंश्चायं प्रवर्तमानोऽप्रतिकूलंदु:खहानमधिगच्छतीति।।          चित्तं विमुच्यत इति अन्ये रागादिनां तत्र सामर्थ्यात्,यस्माद् रागादिवशं चित्तमालम्बनानन्तरगत्यन्तरेषु उत्पद्यते। नपुनरात्मनि रागादीनां सामर्थ्यमस्ति। न, अयत्नतसतत्सिद्धे:। येचित्तस्यानुत्पादनं निरोधं चापवर्गमिच्छन्ति, तेषामयत्नसिद्धो मोक्ष:।किं कारणम्? जन्मनो विनाशार्थत्वात्। जातं विनश्यतीत्ययत्नेन सिद्धमेतत्।सन्ततेरनुत्पादोऽपवर्ग इति चेत्- न, तस्याशक्यत्वात्। सन्ततेरनुत्पादोन शक्य: कर्तुम्। कार्यकारणभावप्रवाहस्य सन्ततिभावात्। अनागतानुत्पाद:क्रियत इति चेत्? अनागतानुत्पादस्य विद्यमानत्वात् किं क्रियत इतिसर्वथा न चित्तस्यापवर्ग: सिध्यतीति।।       कस्य तर्ह्यपवर्ग:? योऽपवृज्यते। कोऽपवृज्यते? आत्मा।अथ कापवृक्ति:? दु:खादिभिर्वियोग इति।।22।।
1.1.23
प्रमेयानन्तरं प्राप्ति: संशयस्य, स्थानवतो लक्षणवचनमिति।  या प्रमेयानन्तरं क्रमप्राप्ति: साभिधीयते इति।।                      समानानेकधर्मोपपत्तेरिति सूत्रम् ।।23।।तत्र समानधर्मोपपत्तेरनेकधर्मोपपत्तेर्विप्रतिपत्तेश्च त्रिविधएव संशय इतरपदविशेषणाद् भवतीति सूत्रार्थ:। तत्र विषय स्वरूपानवधारणात्मक:प्रत्यय: संशय: समानधर्मादिभ्य उत्पन्नो विषयस्य विशेषं नावधारयतिय: प्रत्यय: स संशय इत्युच्यते। प्रत्ययोऽनवधारणात्मकश्चेति व्याहतम्।प्रत्ययस्यैतत् प्रत्ययत्वं यदुत विषयस्वरूपावधारणात्मकत्वं नाम।न चेदयं विषयस्वरूपमवधारयति, प्रत्ययत्वं तर्हि व्याहतं भवति। न,स्वरूपप्रत्यायनात्। स्वरूपमस्य प्रतीयते, न पुनरयं विषयस्वरूपमवधारयति,अतश्च संशय:। प्रतीयत इति  हि प्रत्यय इत्युच्यते।।       समानशब्द: साधारणार्थ: समानस्य धर्मस्योपपत्तेरिति साधारणस्येतियावत्। किं पुनरत्र साधारणम्, किं गुण आहो सामान्यमिति? यदि गुण:,स न साधारण:। कस्यात्? एकद्रव्यवृत्तित्वात् परिमाणस्य। एकद्रव्यवृत्तिपरिमाणम्, तत् कथं साधारणं भविष्यतीति? सामान्यमपि न युक्तम्, द्रव्यावृत्तित्वात्न ह्यूर्ध्वत्वं द्रव्ये वर्तते। किं तर्हि? गुणे परिमाणे। न चोर्ध्वत्वंपरिमाणे वर्तमानं सामान्यं द्रव्ये संशयं कर्तुसुत्सहते। कस्मात्?गुणस्यावधारितत्वात्, यद्वृत्ति सामान्यं सोऽर्थोऽवधारित इति।न, साधारणार्थस्यान्यथा व्याख्यानात्। न ब्रूमो गुण: साधारण इति।नापि सामान्यम्, अपि तु सादृश्यार्थ: समानार्थ:। यावहमर्थौ पूर्वमद्राक्षंतयोर्यो धर्म: ऊर्ध्वत्वलक्षणो वर्तते, तेन धर्मेण सदृशोऽयं धर्मउपलभ्यत इति। तस्य उपपत्तिरध्यवसाय:। यदुक्तं भवति सदृशस्य धर्मस्योपलब्धि:तदुक्तं भवति समानस्य धर्मस्योपपत्तिरिति। कस्मात् पुनरेवमेव नोच्यतेसमानधर्मोपलब्धेरिति? अनुक्तमपि यस्मादेतद्गम्यते, गम्यमानस्य चाभिधानंव्यर्थम्। केन पुनरेतद् गम्यते इति विशेषापेक्ष इति वचनेन। कथम्?विशेषस्यापेक्षा आकाड्क्षा। सा चानुपलभ्यमाने विशेषे युक्ता। यदिचायं विशेषं न पश्यति विशेषानुपलब्धेर्गम्यत एतत् सामान्यं पश्यतीति।अथ पुनरयं न सामान्यं न विशेषं पश्येत, तदा विशेषापेक्ष इति व्यर्थवचनं स्यात्। एतेन सामर्थ्येन गम्यते सामान्यमुपलभत इति। अथ वोपलब्धिपर्यायएवोपपत्तिशब्द इति। उपपत्ति: प्रमाणगम्यता। सा चोपलब्धि:। य: पुनरनुपलभ्यमानसद्भावोधर्म:, सोऽविद्यमानवद् भवतीति। का पुनर्विद्यमानस्याविद्यमानेनसमानता? प्रमाणानालम्बनत्वम्। अविद्यमानम् अपि प्रमाणस्यालम्बनंस्वतन्त्रं न भवति, सदप्यनुपलब्धिलक्षणप्राप्तमिति। विषयशब्देनवा विषयिणं प्रत्ययमाह, समानधर्मोपपत्तिशब्देन वा विषयी प्रत्ययोऽभिधीयतइति। लौकिकं वा न्यायमनेन वाक्येनावरूणद्धीति, यथा लोके वक्तारोभवन्ति धूमेनाग्निरनुमीयत इति। न च वाक्ये दर्शनशब्द: श्रूयते।अर्थप्रत्यायकत्वाद् वाक्ये दर्शनशब्दम् अनुजानाति धूमं दृष्ट्वाथाग्निरनुमीयत  इति।।              अव्यवच्छेदहेतोरिति वक्तव्यम्। यदिदं समानधर्मोपपत्तेरितिपदम् एतस्मिन्नव्यच्छेदहेतो: समानस्य धर्मस्योपपत्तेरिति वक्तव्यम्।न हि केवला समानधर्मोपपत्ति: संशयकारणं भवति। अन्यथा कृतकत्वादिनापिसंशय: स्यात्। समानं हि कृतकत्वं सर्वानित्यानामिति व्यवच्छेदहेतुत्वान्न  भवति। न,समानार्थापरिज्ञानात्। व्यवच्छेदहेतुश्च, समानश्च धर्म इति न युज्यते।व्यवच्छेदहेतुर्नाम विवक्षिततज्जातीयवृत्तित्वे सति यो विजातीयावृत्ति:स व्यवच्छेदहेतु:। तस्य च समानार्थता नास्ति। समानो हि नाम विवक्षिततज्जातीयवृत्तित्वेसति अन्यजातीयवृत्ति:। तस्मादव्यवच्छेदहेतोरिति न वक्तव्यम्।।          सोऽयं साधारणो धर्म उपलभ्यमान: संशयहेतु:, किं केवलइति? न केवल:। किं तर्हि? उपलब्ध्यनुपलब्ध्यव्यवस्थातश्च। यदि चोपलब्ध्यनुपलब्धीन व्यवस्थिते भवत इति। किमेतावन्मात्रं साधनमिति? नेत्युच्यते।यदि च विशेषाकाड्क्षा भवति समानधर्ममुपलभते। उपलब्ध्यनुपलब्धी नव्यवतिष्ठेते इदन्तया नेदन्तया वा। विशेषाकाड्क्षायां च सत्यामर्थसन्देहोभवतीति।। किमिदं समस्तं कारणम्, उतासमस्तमिति? समस्तमिति ब्रूम:।यदि समानधर्मोपपत्तेरिति केवलमुच्येत उपलब्धविशेषस्यापि सामान्योपलब्धिरस्तीतितदापि संशय: स्यात्। यदि पुनरूपलब्ध्यनुपलब्ध्यव्यवस्थातश्च संशयइत्येतावदुच्येत, अनुपलब्धसामान्यस्यापि क्कचिदुपलब्ध्यनुपलब्ध्यव्यवस्थाअस्तीति संशय: स्यात्। विशेषापेक्ष इत्येतावति च्यमानेऽनुपलब्धसामान्यस्यापिक्वचिद् विशेषस्मृतिरस्तीति संशय: स्यात्। एवं समानधर्मोपपत्तेरूपलब्ध्यनुपलब्ध्यव्यवस्थातश्चेति पदद्वयेऽपि नौयानप्रेड्खादिगतस्य न भवति संशय:। एवमुपलब्ध्यनुपलब्ध्यव्यवस्थातोविशेषापेक्ष इति पदद्वेये विधीयमानेऽत्यन्तानुपलब्धे सामान्येऽर्थेसंशय: स्यात्। एवं समानधर्मोपपत्तेर्विशेषापेक्ष इति चोच्यमानेसामान्यधर्मदर्शने सत्यपि विशेषापेक्षायां च सत्याम् उपलध्यनुपलब्ध्योर्व्यवस्थानात्न भवति संशय:। एवं च यदायं द्रष्टा दृष्टपूर्वं सामान्यविशेषवन्तमर्थमुपलभते,तत्र चोपलब्ध्यनुपलब्धी व्यवस्थिते भवत:। सोऽयं द्रष्टा तस्मात्स्थानाद् यदापैति ततोऽस्यापगमाद् विषयविप्रकर्षान्निमित्तादल्पविषयाविशेषा नावभासन्ते। महाविषयं सामान्यमवभासते। उपलब्ध्यनुपलब्धीपुनर्व्यवस्थिते भवत:। विशेषानुस्मृतिश्चास्ति, न च सन्दिह्यते।तस्मादेकद्विपदपर्युदासेन समस्तं लक्षणमुच्यत इति समानधर्मोपपत्तेरूपलब्ध्यनुपलब्ध्यव्यवस्थातश्च विशेषापेक्ष इति चैकेकपदपर्युदास:। समानधर्मोपपत्तेरूपलब्ध्यनुपलब्ध्यव्यवस्थातश्चसमानधर्मोपपत्तेर्विशेषापेक्ष इति च उपलब्ध्युपलब्ध्यव्यवस्थातोविशेषापेक्ष इति च द्विपदपर्युदास: कृत: समस्तपदपरिग्रहेण। यस्मात्  समानधर्मोपपत्तेरूपलब्ध्यनुपलब्ध्यव्यवस्थातश्च विशेषापेक्षोविमर्श: संशय इत्याह, तेन ज्ञापयतिसमस्तमेतल्लक्षणमिति। विमर्श इति। नानार्थावमर्शनं विमर्श:। उभावर्थौस्पृशतीव संशीति: संशय इति भावसाधनम्, करणसाधनं वा संशेतेऽनेनात्माइति सुप्त इव भवति। क उपमार्थ:? अर्थानवधारणमुपमानार्थ:। एतेनानेकधर्मोपपत्तेर्विप्रतिपत्तेश्चेति व्याख्यातम्। कोऽतिदेशार्थ:? यथाद्ये पक्षे त्रिपदपरिग्रहेणएकद्विपदपर्युदास: कृत:, तथानन्तरयोरपि द्रष्टव्यमिति।।  अनेकधर्मोपपत्ते:संशय इति। अनेकस्यानेकश्च धर्म इति केचित्। अनेकस्य धर्मोऽनेकधर्म:।अनेकस्य द्रव्यगुणकर्मलक्षणस्य संयोगजत्वं धर्म:। अनेकश्च धर्म:संयोगजत्वनिर्गुणत्वनिष्क्रियत्वक्षणिकत्वानि शब्दे। तदेवमनेकधर्मोपपत्ते:संशय इति केचित्। तदयुक्तम्, समानधर्मोपपत्तेरित्यनेनैव चरितार्थत्वात्।समानधर्मोपपत्तेरित्यनेनैव पश्चैकोऽनेकवृत्ति: पश्चानेक एकवृत्ति:,स लभ्यत इति चरितार्थत्वात्। न पुनरनेकधर्माभिधानेन प्रयोजनमस्तीति।अथानेकधर्मशब्दस्य कोऽर्थ:? असाधारणो धर्म इति। कथं पुनरसाधारणोधर्म इति। कथं पुनरसाधारणो धर्मोऽनेकधर्म इत्यनेन समासपदेनाभिधीयते?समानासमानजातीयविशेषकत्वात्। समानजातीयमसमानजातीयं चानेकम्। तस्माद्विशेषो विशेषको धर्म:, अनेकस्माद् विशेषोऽनेकधर्म इति। तस्य चानेकस्यधर्मो यथास्वं सोऽयमनेकधर्म इति। एकानेकप्रत्ययहेतुर्वा धर्मोऽनेकधर्म:,यत एष प्रत्ययो भवति इदमेकमिदमनेकमिति। तत्रैकप्रत्ययहेतुरभेद:अनेकप्रत्ययहेतुर्वा धर्मो विशेष:। यथा शब्दस्य विभागजत्वम्। सामान्यविशेषसमवायेभ्य:शब्दस्य सदादिना विशेषेण निर्भक्तस्य, तस्मिस्तु द्रव्यं गुण: कर्मवेति विभागजत्वात् संशय:। न हि द्रव्यगुणकर्मणामन्यतमं विभागात्जायमानं दृष्टं सर्वत्रासंभवात्। विभागजत्वं संशयं करोति सर्वतोव्यावृत्तेरिति। ननु च विभागजो विभागो विद्यते, गुणश्च? सत्यम्,अनभ्युपगतविभागजविभागस्यैतदेवं भवति। य: पुनरभ्युपगतविभागजविभाग:,तस्यायं निश्चयहेतु:, गुण: शब्दो विभागजत्वात् विभागजविभागवदिति।अस्तु वा तस्यापि विभागजविभागासमवायिकारणकत्वात् विभागजविभागसमवायिकारणक:शब्दो नान्य: पदार्थ इति। तदेवं विभागजत्वं विभागजविभागासमवायिकारणत्वंवा नर्ते शब्दं संभवतीति सर्वतो व्यावृत्ते: संशयहेतु:। तुल्यजातीयेष्वर्थान्तरभूतेषुच विशेषस्योभयथा दृष्टत्वादिति। समानधर्मोपयोगाद् वासमानोऽनेकधर्मोभवति। यद् वा द्वयस्यापि संशयकारणत्वेनोपनीतस्य समानधर्मस्यासमानस्यच समानधर्मस्योपयोगादनुपयुक्तोऽसमान: सोऽनेकशब्दस्य विषयविशेष  इति।।          कस्मात् पुनरेवमेव नोच्यते समानासमानधर्मोपपत्तेरिति?नैवं शक्यं भवितुम्। अनेकस्माद् व्यावृत्ते यो धर्म: सोऽनेकधर्मइति अयं विग्रहो न लभ्यते। लाघवं च प्रयोजनम्। एकाक्षरापचयात् लाघवंप्रयोजनमाश्रित्यैवमभिधानं वा। यद्यनेकधर्मार्थोऽसा धारणार्थ:,असाधारणश्च धर्म: संशयकारणमिति, नेदं निरात्मकं जीवच्छरीरम् अप्राणादिमत्त्वप्रसड्गादित्ययमप्यसाधारणत्वात् संशयहेतु: प्राप्त:। नैष दोष:। यथैव साधारणो धर्म:संशयहेतुरिति नान्वयिन: साधारणत्वे सति संशयहेतुत्वं भवति, अन्वयव्यभिचारात्।एवं व्यतिरेकिणोऽपि सत्यप्यसाधारणत्वे विपर्ययसंबन्धस्याव्यभिचारात्हेतुभाव इति। तस्मात् नैकवृत्तित्वमनेकवृत्तित्वं वा संशयकारणत्वेनिर्णयकारणत्वे वा हेतु:। किं तर्हि? साधारणासाधारणत्वे सति व्यभिचाराव्यभिचारौसंशयनिर्णयहेतू। यो व्यभिचारी स संशयहेतु:, योऽव्यभिचारी स निर्णयहेतुरिति।यदि तर्ह्युभयोर्व्यभिचारित्वात् संशयहेतुत्वम्, ननु समानधर्मोपपत्तेरित्यनेनैवगतमेतत्। गतार्थत्वात् न संशयकारणत्वेन पृथगुपादेयमिति? सत्यम्,न व्यभिचारितामन्तरेणान्यत् संशयकारणम्, अपि तु व्यभिचारितायांसत्यां विधीयमानव्यभिचार: प्रतिषिध्यमानव्यभिचारश्चेति भेद:। समानधर्मोपपत्तेरित्यनेनविधीयमानस्य व्यभिचार उपदिश्यते, अनेकधर्मोपपत्तेरित्यनेन प्रतिषिध्यमानोव्यभिचार इति। एतावता च भेदेन पृथगभिधानम्।।       नञ: पर्युदासविषयत्वादव्यभिचारिधर्मद्वयोपनिपातोऽनेकधर्मइति केचित्। एके त्वनेकधर्मोपपत्तेरित्यन्यथा व्याचक्षते, एकस्मादन्योऽनेकधर्मइति। एवं च विरूद्धाव्यभिचारिधर्मद्वयोपनिपातो लभ्यत इति यत् तंप्रति तर्कमाहु:। स च संशयहेतु:, यथा श्रावणत्वकृतकत्वे शब्दस्येति।तदयुक्तम्, असंभवात्। न ह्यव्यभिचारिणौ विरूद्धावेकस्मिन्नर्थेधर्मौ संभवत: वस्तुनो द्वेरूप्यासंभवात्। यद्युभावव्यभिचारिणौ स्याताम्,एकं वस्तु द्व्यात्मकं भवेत। न चैतदस्ति। तस्मात् नोभावव्यभिचारिणाविति।।       न चायं प्रयोगो युक्त:। कथमिति? यदि तावदेवं प्रयुड्क्ते,यथा प्राक्तनो हेतु:, तथायमपीति। प्रसिद्धेनव्यपदेशा भवन्तीति सिद्ध पूर्वस्य हेतुत्वम्। विरूद्धार्थप्रतिपत्तिबाधितत्वादुत्तरस्यानभिधानम्। अथैवं क्रियते यथेदं द्वितीयमनुमानं न भवति तथा प्राक्तनमपीति?एवमपि प्रतिपन्नं द्वितीयस्यानुमानस्यासाधकत्वम्। अथ विरूद्धधर्मावेकत्रसंभवत इति संभवान्न विरूद्धौ? कश्च विरूद्धार्थ:? किं सहासंभव:,  आहोविरूद्धार्थसाधकत्वम्, अथ स्वरूपमिति? यदि सहासंभवो विरोध:, स नास्ति,दर्शनात्। अथ विरूद्धार्थसाधकत्वं विरोध:, तदपि न युक्तम्, वस्तुनोद्व्यात्मकत्वासंभवात्। यदि विरूद्धार्थसाधकत्वमनयोर्धर्मयोर्भवेत्,एकं वस्तु द्व्यात्मकमापद्यते। अथ स्वरूपम् अनयोर्विरूद्धमिति,न किञ्चिद् बाधितं भवति। यस्मात् कृतकत्वं न श्रवणत्वं श्रावणत्वंवा न कृतकत्वम्, तस्मात् न संशय इति।।           उपेत्यत वा विरोधं यदि विरूद्धार्थाभ्यां कृतकत्वश्रावणत्वाभ्यांशब्दे संशय: क्रियते, स विशेषदर्शनादुपजात: कस्य दर्शनात् निवर्तेत?न हि विशेषदर्शने सति विशेषाकाड्क्षा अपि यथोपलब्धसामान्यस्य विशेषाकाड्क्षेति।प्रत्यक्षतो निवर्तिष्यत इति चेत्- न, योऽनुमानाभ्यां सन्निपतिताभ्यामर्थेसंशय:, स प्रत्यक्षदर्शनान्निवर्तिष्यत इति न युक्तम्, प्रत्यक्षाविषयत्वात्।नायमर्थ: प्रत्यक्षस्य विषय:, किं शब्दो नित्य: अथानित्य इति। आगमान्निवर्तिष्यतइति चेत्- न, आगमस्य च विचार्यमाणत्वात्। आगम एवायं विचार्यते किंशब्दो नित्योऽथानित्य इति? न चायं प्रत्यक्षविषयो नागमविषय:, अनुमानाभ्यांचायं परिच्छेत्तुमशक्य:। सोऽयमनिवर्त्य: संशय: प्राप्त:। भवतुकिं नो बाध्यते? कथं न बाध्यते, यदा वस्त्वन्तरपरिच्छेदकमनुमानंन भवति, यथानित्या बुद्धि: कृतकत्वादिति? इदं खलु कृतकत्वं शब्देदृष्टम्। स चानवधारितस्वभावोनित्योऽनित्य इति। तथा चोपलभ्यमानं कृतकत्वमन्यत्र बुद्ध्यादौसंशयहेतुरिति सर्वमनुमानमनित्यत्वसाधनं नस्यात्। सर्वं चानुमानमयं न्यायो बाधत इति। यश्च न्यायोऽनुमानमूलमुच्छिनत्ति,नासौ न्यायविदा युक्तोऽभिधातुम्। नित्यासंभवात् नायमस्मात् न्यायोबाधते। यस्य नित्यं किञ्चिदस्ति, तस्य विरूद्धाव्यभिचारी भवति।अस्माकं तु पक्षे नित्यं किञ्चित् नास्ति। न, बाधापरिज्ञानात्।न भवता बाधविषयोवलोकित:, किं तु नित्यमस्माकं नास्तीति एतावन्मात्रमवधार्यपरपक्षे दोषोऽभिधीयते इति भवतामपि पक्षे विरूद्धाव्यभिचारी कृतावकाश:।कथम्? सप्रतिघं विज्ञानं सत्त्वाद् रूपादिवदित्येक:, अप्रतिध विज्ञानमरूपत्वाद्वेदनावदित्यपर:। तदेवमव्यभिचारिधर्मद्वयोपनिपातान्न सप्रतिघं नाप्रतिघंसिध्येत्। तस्मादपन्यायोऽयं विरूद्धयोश्च धर्मयो: सन्निपातात्शब्दे संशय इति। धर्मयो: सातत्यादभिलापानुपपत्ति:। नायमतद्धर्माकदाचिदपि शब्द उपलभ्यते। सततं तु सद्धर्मैव भवति। श्रावण: कृतकश्चेतिअभिलापो न स्यात्, नित्योऽनित्यो वेति। न हि कदाचिदयं द्रष्टाएकस्मिन् वस्तुनि स्थाणुपुरूषधर्मावुपलभमान: शक्नुयाद् वक्तुं स्थाणुर्वापुरूषो वेति। नैवं भविष्यतीति चेत्? व्याहतमुच्यते। ननु च भवताभिधीयतेनित्य इति, मयाप्यभिधीयते अनित्य इति। कथं नाभिलप्यते? सोऽयं विरूद्धाव्यभिचारीन्यायो विचार्यमाण: सर्वथानुमानमूलं बाधते इत्यलमनेन।।       अथ कृतकत्वश्रावणत्वे सहिते संशयहेतू भवत इति? तथापि कृतकत्वश्रावणत्वेसहिते न विभागजत्वादन्यत्रासंभवाच्च संशयहेतू भवत:। सोऽयमस्माद्भिद्यते। यथैव विभागजत्वं सर्वतो व्यावृत्तत्वादसाधारणं शब्दे संशयंकरोति, तथा कृतकत्वश्रावणत्वे अपि शब्दवृत्तित्वादन्यत्रासंभवाच्चसंशयहेतू भवत:। सोऽयमसाधारण एव धर्मान्तरम् अतस्तद्ग्रहणेनैवायंसंगृहीत इति। तस्मादेकस्मादन्यो धर्मोऽनेकधर्म इति न वक्तव्यम िति।।       यदा पुनरेवम्भूतौ धर्मावेकस्य वस्तुनो भवत:, तदोपलब्ध्रातस्य वस्तुन: किं प्रतिपत्तव्यमिति? तदा तयोरेव धर्मयो: सामार्थ्याधिगतौयत्न: कर्तव्य:। नोभावत्र साधनम्। कतरोऽत्र साधनं कतरश्च न साधनमितिसामर्थ्याधिगमे यत्न: करणीय इति। यत्नश्च क्रियमाणोऽनित्यत्वसाधनेष्वेवावतिष्ठतइति। कुत:? नित्यत्वस्य प्रमाणबाधितत्वात्। तच्चोपरिष्टात् वक्ष्याम:।तदेवं व्यवस्थितमेतत्, अनेकधर्मोपपत्तेरसाधारणात् धर्मात् संशय  इति।।          विप्रतिपत्ते: संशय इति व्याहतार्थ: प्रवादो विप्रतिपत्तिशब्दस्यार्थोव्याहतार्थप्रवादविषयमर्थमुपलभमानस्योपलब्ध्यनुपलब्ध्योरव्यवस्थानेसति तद्गतविशेषानुस्मृतौ च सत्यां संशयो भवतीति।।       तत्र समानोऽनेकश्च धर्मो ज्ञेयस्थ:, उपलब्ध्यनुपलब्धी पुनर्ज्ञातृस्थेइति भाष्यम्। तत्रोपलब्ध्यनुपलब्ध्योस्तावत् पृथक् संशयकारणत्वंन भवतीति चर्चितमेतत्। समान: अनेकश्च धर्मो ज्ञोयस्थ इत्येतदपिन बुध्यामहे, क्रिमत्र धर्म: संशयकारणमुत ज्ञानमिति? न धर्म: संशयकारणमित्यनेकधासमर्थितम्। समानानेकधर्मज्ञानं तु संशयकारणम्। तच्च ज्ञातरि वर्ततेइति नास्ति भेद:। समानानेकधर्मयोस्तु पृथगभिधाने उक्तं प्रयोजनम्,विधीयमानप्रतिषिध्यमानधर्मभेदादिति। विप्रतिपत्तेरित्ययं वक्तृगत:संशयहेतु:। केऽत्र सम्यक्प्रतिपन्ना: के मिथ्येति श्रोतु: संशयोभवति। एतावता भेदेन पृथगभिधानम्।।       समानधर्म: सर्व एवायमिति चेत्? समानधर्मोपपत्तेरनेकधर्मोपपत्तेर्विप्रतिपत्तेश्चेतिसर्व एवायं समानधर्म एवाभिधीयते। तस्माद् वैयर्थ्यात् पृथगनेकधर्मोपपत्तेर्विप्रतिपत्तेश्चेति न प्रयोजनमस्ति। अत एवं कर्तव्यम्, समानधर्मोपपत्तेविशेषापेक्षोविमर्श: संशय इति। न, सूत्रार्थापरिज्ञानात्। सूत्रार्थमपरिज्ञायैवैतच्चोद्यतइति। यथा च भेद: समानधर्मोपपत्तेरनेकधर्मोपपत्तेर्विप्रतिपत्तेश्चेति  तथा च वर्णितम्।।       अपरे पुन: समानधर्मोपपत्त्यादिभि: पदै: पृथम् पञ्चविधं संशयंवर्णयन्ति। समानधर्मोपपत्तेर्विशेषापेक्षो विमर्श: संशय इति। एवंशेषेषु पदेषु। तन्न युक्तम्, उपलब्ध्यनुपलब्ध्यव्यवस्थाया: पूर्वपदविशेषणत्वात्।समानधर्मोपपत्तौ सत्यामुपलब्ध्यनुपलब्ध्यव्यवस्थायां च सत्यां विशेषापेक्षोविमर्श: संशय इति सूत्रार्थ:। एवमनेकधर्मोपपत्तेर्विप्रतिपत्तेश्चेतिवाच्यम्। तस्मान्नोपलब्ध्यनुपलब्ध्यव्यवस्था पृथक् संशयकारणमित ि।उपलब्ध्यनुपलब्ध्योर्द्वैविध्याच्च संशयो न युक्त:। कुत:? लोकविरोधात्।उपलब्ध्यनुपलब्ध्यव्यवस्थानात् संशयो भवतीति ब्रुवाणो लोकं बाधते।कथमिति? यत्किञ्चिदयमुपलभते सर्वत्रास्य संशयेन भवितव्यम्। किंकारणम्? उपलभ्यमानं द्वेधा भवतीति। उपलब्ध्योर्द्वैविध्याच्च य:संशयो भवति तस्य कुतो निवृत्ति:? विशेषदर्शनान्निवर्तते इति चेत्?विशेषेष्वप्येवम्। य एते विशेषा उपलभ्यन्ते किमेते सन्त उताहोऽसन्तइति यावद् यावदुपलभते, सर्वत्रोपलब्धिद्वैविध्यात् संशयं इत्यनिवर्त्य:संशय:। एवमनुपब्धिद्वैविध्येऽपि वक्तव्यम्। न चास्य क्कचित् समाश्वास:स्यात्। यदायमपवरकादौ सर्पादीन्नोपलभते तदा तस्य सर्पवदेतद्वेश्मआहोऽसर्पवदिति संशयो भवति। अयमपि संशयोऽनिवर्त्त्य एवेति सर्वत्राश्वसोन स्यात्। येषां च पञ्चविध: संशय इति सूत्रार्थ:, तैरप्यस्य कारणकृतोभेदो वक्तव्य: स्वभावकृतो वा। तद् यदि तावत् कारणकृतो भेद:? न पञ्चविध:,अनेकविध: संशय इति प्राप्तम्। अथ स्वभावभेदात्? स्वभावभेदस्यासंभवदिकरूप:संशय:, संशीति: संशय इति। तस्मात् पञ्चविध: संशय इति न सूत्रार ्थ:।।       समानधर्मग्रहणान्न संशयो धर्मिविषयत्वात्।  यदिदमुच्यतेसमानधर्मोपपत्ते: संशय इति, तदयुक्तम्, धर्मिविषयत्वात्। न हि समानेधर्मे उपलब्धे धर्मिणि संशयो युक्त: धर्मधर्मिणोर्भेदात्। न हिगवि दृष्टेऽश्वे संशयो भवति, धर्मिणश्वादृष्टत्वात् नानुपलब्धेन निर्णोते संशयो भवतीति व्याघात:। धर्मधर्मिभावात् संशय इत्येके।एके तावत् परिहारं ब्रुवते, धर्मे दृष्टे धर्मिणि संशय:। स धर्मधर्मिभावात्।न पुनर्गवि दृष्टेऽश्वे  संशयो भवति धर्मधर्मिभावानुपपत्ते:। न,नानात्वानिवृत्ते:। न हि धर्मधर्मिभावेन नानात्वं निवर्तते। अथधर्मधर्मिभावो नियामक:? इच्छादिसूत्रं [1.1.10] तर्हि वयाहन्यते।कथमिति? इच्छादय: प्रतिसन्धानादात्मानं गमयन्तीति सूत्रार्थ:। तत्रपर: प्रत्यवस्थित: कार्यकारणाभावात् प्रतिसन्धानमिति न नानात्वस्याबाधनादित्यनेननिवर्तते इति। इह पुनर्भवता धर्मधर्मिभावादिति ब्रुवता नानात्वमेवधर्मधर्मिभावविशिष्टं नियामकमुच्यते इति शक्नुयात् परोऽपि वक्तुंकार्यकारणभावो नियामक इति। तस्मादपव्याख्यानमेतत् धर्मधर्मिभावात्  संशय इति।।       अथ समानधर्मोपलब्धेरन्यस्मिन् धर्मिणि संशयो भवतीति क: परिहार:?अयं परिहार:। बहुव्रीहि: समास:। अतो धर्मिणोऽभिधानम्। समानधर्मोपत्तेरित्यनेनपदेन बहुव्रीहिसमासवान् धर्म्येवापदिश्यते। कथम्? समानो धर्मो यस्यस भवति समानधर्मा। समानधर्मेण उपपत्ति: समानधर्मोपपत्ति:। किमुक्तंभवति? समानधर्मवतो धर्मिणो दर्शनादिति।।       विशेषापेक्षो विमर्श: संशय: इति। विशेषापेक्षो विशेषस्मृत्यपेक्षइति। अथ सा विशेषस्मृति: किं विशेषविषया, किं संशयविषयविशेषविषया,उतान्यविषयेति? योऽर्सो संशयस्य विषय: यत् तं समानधर्माणमुपलभतेकिं तस्यायं विशेषाननुस्मरति, उतान्यस्येति? यदि तावत् तस्य? तन्नयुक्तम्, तद्विशेषाणांक्कचिदननुभूतत्वात्। योऽर्थ: पूर्वमुपलब्धविशेष: तद्गतान् विशेषाननुस्मरतीतियुक्तम्, तद्विशेषाणामनुभूतत्वात्। यदा पुनरयमनुपलब्धपूर्वविशेष:सामान्यत उपलभ्यमान: सन्दिह्यते तत्र विशेषानुस्मृति:। कथम्? तद्विशेषाणामननुभूतत्वादिति।न सामान्यवचनत्वात्। विशेषापेक्ष इति सामान्यवचनं, न पुनरनेनावधार्यतेतस्य वा अन्यस्य वेति। यदा तद्गता विशेषा: सुस्मूर्षिता भवन्ति,तदानुभूतेषु विशेषेषु स्मृति:। यदा त्वनुपलब्धपूर्वेऽर्थे संशय:,तदा सादृश्यादन्यगतान् विशेषान् सुस्मूर्षत इति। एवं तावद् व्यवस्थितं  त्रिविध: संशय इति।।अनेन च संशयलक्षणेन यान्यविरूद्धानि संशयलक्षणानि तान्यपि संगृहीतानि,  यथा काश्यपीयम्-                    सामान्यप्रत्यक्षाद् विशेषाप्रत्यक्षाद् विशेषस्मृतेश्च  संशय:।।इति। अस्यार्थ:। सामान्यप्रत्यक्षादिति। सामान्यवत: प्रत्यक्षाद्धर्मिण इति। न पुनरयं पदार्थ: सामान्यस्य प्रत्यक्षादिति। विशेषाप्रत्यक्षत्वमव्यवस्थितविशेषत्वम्, नास्मिन् विशेषा व्यवस्थिता इति। विशेषस्मृतेश्च संशय इतिसमानम्। कथं पुनरनेन सूत्रेणासाधारणो लभ्यते इति? लभ्यते, व्यभिचारित्वात्।व्यभिचारि साधारणम्। तच्चासाधारणेऽपि व्यभिचारित्वमस्तीति लभ्यते।अनेकधर्मोपपत्तिस्तर्हि पृथड् न पठितव्या,   अन्वयव्यतिरेकभेदविवक्षयापृथगभिधानं पुन: संशयकारणभेदविवक्षयेति। ये त्वत्र विशेषाप्रत्यक्षाद्विशेषस्मृतेश्चेति पदयो: पौनरूक्तयं वर्णयन्ति, सामान्यप्रत्यक्षाद्विशेषस्मृतेश्च संशय इत्यभिधीयमाने किलगम्यते एवैतद् विशेषाप्रत्यक्षादिति, न हि कश्चिद् विशेषान् प्रत्यक्षान्स्मरतीति। तन्न, सूत्रार्थापरिज्ञानात्। नायंसूत्रार्थ: विशेषाणां न प्रत्यक्षत्वमिति, अपि त्वव्यवस्थितविशेषवत्त्वम्,नास्मिन् विशेषाप्रत्यक्षवत्त्वमित्यतो नायं दोष इति।।       अन्ये तु संशयलक्षणमन्यथा व्याचक्षते, साधर्म्यदर्शनाद्विशेषलिप्सोर्विमर्श:संशय इति। तैरपि साधर्म्यस्यावधारितत्वात् संशयस्य विषयो वक्तव्य:।धर्मीति चेत्? ननूक्त: संशयस्य विषयो धर्मी। सत्यमुक्तो न पुनर्युक्त:।कथं न युक्त:? यदि तावद् धर्मव्यतिरिक्तं धर्मिणमभ्युपैति, व्याहतंभवति। धर्मधर्मिणोश्च नानात्वाभ्युपगमे धर्मस्यावधृतत्वात् धर्मिणश्चादृष्टत्वात्न संशय:। न ह्यन्यस्मिन् दृष्टेऽन्यत्र संशयो भवति। अथाप्यस्मद्दिशासाधर्म्याभिधानेन धर्म्येवोच्येत? तन्न युक्तम्, सधर्मणो भाव: साधर्म्यमितिभावाभिधानेन धर्मोऽभिधीयते, न धर्मीति। न युक्तोऽन्यस्य दर्शनादन्यस्मिन्संशय इति। यदि चायं धर्मिणं नोपलभते, कस्यायं विशेषानुपलिप्सेत?न हि साधर्म्यस्य विशेषा: सन्ति। अथ सामान्यवतो विशेषा इति? तन्न,  तस्यादृष्टत्वादित्युक्तम्। न सामान्यस्य विशेषा: सन्तीति सामान्यवतोविशेषा भवन्तीत्येवं ब्रुवता सामान्यविशषतद्वतां भेदोऽभ्यनुज्ञातोभवति। व्यर्थं चाभिधानं न सामान्यस्य विशेषा: किं तु तद्वतो विशेषोइति। उपलब्ध्यनुपलब्धिव्यवस्थाने च साधर्म्यस्य दर्शने सत्यपि विशेषलिप्सायांच सत्यां न संशयो भवति। उपलब्ध्यनुपलब्ध्यव्यवस्थात इति वक्तव्यम्।अनेकधर्मदर्शनादिति च।।       समानानेकधर्मोपपत्तेरित्येमादिवाक्यं संशयलक्षणम्। तद्विचार्यम्।किं तावदयं कारणोपदेश आहो संशयस्वरूपावधारणमिति? यदि कारणनिर्देश:?अत्यल्पमिदमुच्यते समानानेकधर्मादिभ्य इति। अन्यान्यपि संशयकारणानि,तान्युपसंख्येयानि। यथा आत्ममन:संयोग आन्तरस्य, इन्द्रियमन:संयोगइन्द्रियार्थसन्निकर्ष आत्ममन:संयोगश्च बाह्यस्येति। अथ स्वरूपावधारणम्?कारणनिर्देशोऽनर्थक:। संशीति: संशय इति वक्तव्यम्। अस्तु तावत्कारणावधारणम्। ननूक्तं कारणान्तरमप्युपसंख्येयमिति? नैप दोष:। नेदंकारणावधारणार्थम्, अपि त्वसाधारणकारणनिर्देशोऽयम्।  तस्मात् इन्द्रियार्थसन्निकर्षादीनामप्रसड्ग:, प्रत्यक्षादिसाधारणत्वात्। स्वरूपनिर्देशो वा भवतु। इदमेवास्यस्वरूपं समानधर्मदर्शनादिभ्यो जन्मेति। सोऽयमेवंभूत: संशयो विचाराड्गतयोपादीयते।संशयवद् विपर्ययोऽपि विचारस्याड्गम्। सोऽपि पदार्थत्वेन वक्तव्य:।सत्यमसौ पदार्थो, न तु विचाराड्गमित्यतो नाभिधेय:। कथं न विचाराड्गम्?यथा सन्दिग्धस्तद्विशेषप्रतिपत्तये प्रयतते, नैवं विपर्यस्त इति।अतो न्यायविद्यानड्गत्वात् नाभिधीयते इति ।।23।।
1.1.24
यमर्थमधिकृत्य प्रवर्तते तत्प्रयोजनम्।। यमर्थमधिकृत्येति  व्यवसायोऽधिकार:। कस्य व्यवसाय:? सुखदु:खसाधनानाम्। इदं सुखसाधनमितिबुद्ध्वा सुखावाप्तये यतते। इदं दु:खसाधनमिति चाधिगम्यदु:खहानायेति। सुखदु:खयोरवाप्तिहानाभ्यामयं लोक: प्रयुज्यते इतिसुखदु:खाप्तिहानी प्रयोजनमिति। अनेन च प्रयोजनेन सर्वेऽर्था: संगृहीताभवन्तीति। एतस्मिश्च सूत्रार्थे परस्य दोषविवक्षया चोद्यमानस्यवक्तुमशक्तस्य व्याहारो लौकिकोऽयमर्थ: प्रयुज्यतेऽनेनेति प्रयोजनमिति।न चानेन किञ्चित् परीक्षाविधे: क्रियते इति न्यायाङ्गभावो नास्तीति।यथावत् लौकिकोऽयमर्थं इति। एतत् नेर्वे प्रकृष्टतार्किकादन्योवक्तुर्महति, अयमेवैक: पदार्थो लोकिको न प्रमाणादय इति। कश्चासौलौकिक इति? यदि प्रमाणोपपन्न इत्यर्थ:, अतिदोषोऽयम्, प्रमाणोपपन्नंन वक्तव्यमिति। अथान्यो लौकिकशब्दार्थ:? तन्न बुध्यामहे कथमन्यइति। यदपि प्रयोजनं न्यायस्याङ्ग न भवतीति, तदपि न युक्तम्। याखलु निष्प्रयोजना चिन्ता, नासौ न्यायस्याङ्गमिति। परीक्षाविधेस्तुप्रधानाङ्गं प्रयोजनमेव, तन्मूलत्वात् पटीक्षाविधेरिति।।24।।
1.1.25
लौकिकपरीक्षकाणामिति सूत्रम्।।25।। बुद्धिसाभ्यविषयोऽर्थो  दृष्टान्त इति सूत्रार्थ:। एवं चाकाशावरोध इति। यदि पुनरेवमवधार्येतलौकिकानां परीक्षकाणां च यो विषय: स दृष्टान्त इत्यलौकिकार्थो नदृष्टान्त: स्यादाकाशादि:। उदाहरणत्वेन तु लौकिकपरीक्षकविशयस्याभिधानंन पुनर्लैकिकपरीक्षाकरणमेवेति।       सोऽयं दृष्टान्त: सारूप्यव्युत्पत्त्यर्थो वा स्यात्, असिद्धसमाधानोवा? यदि तावत् सारूप्यव्युत्त्यर्थो नापेमानाद्भिद्यते। अथासिद्धसाधानार्थेनेदाहरणात् भिद्यते। यद्युपमानं प्रमाणेऽन्यर्भाव:। अथोदाहरणभवयव इति न पृथदृष्टान्तोऽस्तीति। इदं तूत्तरमप्रतिसमाधेयमिति पश्यम:।कस्मात्? त्रयस्याप्यपरिज्ञानात्। एवं ब्रुवता न दृष्टान्तो नोपमानंविज्ञानमिति। सारूप्यव्युत्पर्त्त्यं तावदुपमानं न भवतीति वर्णितम्।दृष्टान्त: सारूप्यव्युत्पत्त्यर्थ:। असिद्धसाधनार्थो वेति दृष्टान्तोन भवति। उदाहरणार्थमुदाहरणं वर्णयिष्यन्तो वक्ष्याम इति।।25।।
1.1.26
इदमित्थंभूतं चेति भाष्यम्। इदमिति सामान्यतोऽधिगममाह।  इत्थंभूतं चेति विशेषत:। एतदुक्तं भवति,  सामान्यविशेषवदर्थाभ्यनुज्ञासिद्धान्त इति। अस्यार्थस्य प्रदर्शनार्थं तन्त्राधिकरणाभ्युपगमसंस्थिति:  सिद्धान्त: इतिसूत्रम्।।26।।       किं पुनरिदं सूत्रं लक्षणार्थमाहो विभागार्थमिति? किं चात:?यदि लक्षणार्थं तन्त्राधिकरणग्रहणं न कर्तव्यम्, एतावद्भवत्वभ्युपगमव्यवस्थासिद्धान्त इति। अथ विभागार्थम््? सर्वतन्त्रप्रतितन्त्रग्रहण क र्तव्यम्,प्रतिज्ञादिवत्। यथा                             प्रतिज्ञाहेतूदाहरणोपनयनिगमनान्य वयवा:।।       इति समस्ताभिधानम्, एवं सर्वतन्त्रप्रतितन्त्राधिकरणाभ्युपगमसंस्थितिरितिवक्तव्यम्। लक्षणार्थं च सूत्रान्तरं वक्तव्यम्।।26।।
1.1.27
सर्वतन्त्रप्रतितन्त्राधिकरणाभ्युपगमसंस्थित्यर्थान्तरभावात्  इत्यस्य सूत्रस्यान्योऽर्थो वक्तव्य:। अथेदं विभागार्थम्? तथापिपूर्वसूत्रं परित्यज्यम्। अथ विभक्तानां पुनर्विभाग:? त्रिविधाचास्य शास्त्रस्य प्रवृत्ति: इति व्याहतम्। विभागश्च नियमार्थ:।विभक्तानां पुनर्विभाग: किमर्थ:? यदि नियमार्थ:, आद्येन सूत्रेणकृतत्वात् न प्रयोजनमस्तीति। तस्मात् पूर्वमुत्तरं वा सूत्रमनार्षमिति।नानार्षम्, आद्यस्य लक्षणार्थत्वादुत्तरस्य च विभागार्थत्वादिति।विभागस्तु नियमार्थ इत्युक्तम्। एतेन अनेकधा भिन्नस्य सिद्धान्तस्यचतुर्धा संग्रह इति नियमं दर्शयति। अथाद्यं सूत्रं कथम्? लक्षणार्थमिति।तन्त्राधिकरणानामर्थानामभ्युपगम इति सूत्रार्थ:। तन्त्रमधिकरणंयेषामर्थानां ते भवन्ति तन्त्राधिकरणा:, तेषामभ्युपगमसंस्थितिरित्थंभावव्यवस्थाधर्मनियम: सिद्धान्तो भवतीति।किमुक्तं भवति? योऽर्थोऽशास्त्रित: तस्याभ्युपगमो न सिद्धान्त  इति ।।27।।
1.1.28
सर्वेषां संप्रतिपत्तिविषय: सर्वतन्त्रसिद्धान्त:, यथा प्रमाणानि  प्रमेयसाधनानीति। न दृष्टान्तात् सर्वतन्त्रसिद्धान्तो भिद्यते,तत्राप्यविप्रतिपत्तिरिहापीति? भिद्यत इत्याह, दृष्टान्तस्तु वादिप्रतिवादिभ्यामेवनिश्चित:, न चैवं सर्वतन्त्रसिद्धान्त इति। अनुमानागमयोराश्रयोदृष्टान्तो न सर्वतन्त्रसिद्धान्त इति। यद्यनुमानागमयोराश्रयो दृष्टान्तइति प्रत्यक्षेऽपि प्रसङ्ग:। प्रत्यक्षमप्यनुमानागमयोराश्रय:,तत्कारणत्वात्। अर्थोदृष्टान्तोऽवगम्यमानत्वात्। य: प्रत्यक्षस्य विषय: सोऽर्थो दृष्टान्तइति। अधिगत: अर्थ: कथ्यते इत्यनुमानागमयोराश्रय:। अधिगमसाधनं चप्रत्यक्षम्। तस्मान्न प्रत्यक्षे प्रसङ्ग: ।।28।।
1.1.29
सामान्यविशेषतद्वतां नियमेनाभ्युपगम: प्रतितन्त्रसिद्धान्त  इति। यथा भौतिकानि इन्द्रियानीति योगानाम्, अभौतिकानीति सांख्यानामिति  ।।29।।
1.1.30
वाक्यार्थसिद्धौ तदनुषङ्गी योऽर्थ: सोऽधिकरणसिद्धान्त  इति अस्योदाहरणं भाष्ये, इन्द्रियव्यतिरिक्तो ज्ञाता दर्शनस्पर्शनाभ्यामेकार्थग्रहणादिति  ।।30।।
1.1.31
अपरीक्षिताभ्युपगमादिति सूत्रम्। अपरिक्षितोऽसूत्रित:।  योऽर्थ: सूत्रेषु नोपनिबद्ध: शास्त्रे चाभ्युपगत: सोऽभ्युपगमसिद्धान्तइति। यथा नैयायिकानां मन इन्द्रियमिति। वैशेषिकाणां नैयायिकाणांच श्रोत्रमाकाशमिति। अपरीक्षित: शास्त्रानभ्युपगत:। स्वबुद्ध्यतिशयचिख्यापयिषयापरबुद्ध्यवज्ञानाच्च प्रवर्तते इति। तन्न युक्तम्, कुत:? परावज्ञानस्यायुक्तत्वात्।यदि तावत् परस्यासामर्थ्यं बुद्ध्वा नायं समर्थ इत्येवं प्रवर्तते,तदानेन न पर: प्रतिपादितो भवति, किं तु विप्रतिपादित:। यश्चाज्ञ:किं तस्य प्रतिपादयितव्यम्? अथ परिज्ञातसामर्थ्यं पुरुषमवजानाति?तदपि न, अतिशयबुद्धिमतोऽवज्ञानस्यायुक्तवत्। तस्मात् नायं सूत्रार्थोऽशास्त्रिताभ्युपगम:  सिद्धान्त इति।।       सर्व एवायं पक्ष: स्वमुखेनार्थापत्त्या वाभिधीयते इति किमनेनातिविस्तृतेनेतिकेचित्। तत्पर्याय एव सिद्धान्त इत्यपरे। पक्षस्य किलायं पर्याय:सिद्धान्त इति। पक्ष: सिद्धान्तपर्याय इति न बुद्ध्यामहे। सिद्धान्तइत्युपपन्नप्रमाणकोऽयमर्थ इति तत्प्रत्ययादभ्युपगम: पक्ष इत्यन्यतरवादिसंप्रतिपन्नस्यान्यतरं प्रति कर्मतया वस्तुनो यदुपादानं स पक्ष:। यश्च कारकशब्दो यश्चवस्तुशब्दो नैतौ पर्यायौ, तद्यथा परशुश्छेदनमिति। परशुरिति कदाभिधीयते?यदा पुरुषव्यापारनिरपेक्षं वस्तु सन्निधीयमानतयावतिष्टते। छेदनमितिच यदोद्यम्योद्यम्य दारुणि निपात्यते तदाभिधीयते। तावेतौ छेदनपरशुशब्दौवस्तुन: क्रियासंबन्धासंबन्धापेक्षौ प्रवर्तेते इति। तथा सर्वेकारकशब्दा एवे न द्रव्यमात्रे न वा क्रियामात्रे प्रवर्तन्ते। किंतु क्रियासाधने क्रियाविशेषयुक्त इति। कारकशब्दश्च पक्षो न सिद्धान्त:,स कथं पर्यायो भविष्यतीति? सर्वतन्त्रसिद्धान्तश्च पक्षपर्याय इति।अहो, पर्यायशब्दे कौशलं भदन्तस्य, पक्षो विचारणायामिष्टोऽर्थ:इति चाभिधीयते, अविचारणीयश्चार्थ: पक्षेऽर्न्भवतीति चित्रम्।।       अथ पुन: सर्वतन्त्रसिद्धान्तं न प्रतिपद्यते, तेनापि सर्वतन्त्रसिद्धान्तंनिह्नुवानेन तदसत्त्वप्रतिपादको न्यायोऽभ्युपेय:। पश्चासौ न्यायस्याभ्युपगम:स सर्वतन्त्र सिद्धान्त इति व्याहतं भवति सर्वतन्त्रसिद्धान्तोनास्तीति। अथ न्यायमपि न प्रतिपद्येत, अनिवृत्तो व्याघात: वचनेऽवचनेच। यदि तावत् न्यायो नास्तीति ब्रवीति, प्रतिपादयति च नास्ति चेतिव्याहतम्। अथ ब्रवीति न अवचनेऽस्यार्थो न सिध्यति, तस्मात् सर्वतन्त्रसिद्धान्तोनास्तीति संभ्रमव्याहतम्। इदं च तावद् भवान् प्रष्टव्यो जायते किंपक्ष: सिद्धान्तसामान्यं भवति, अथ संग्रह:पक्षशब्देन सिद्धान्तस्य, अथ सिद्धान्तस्य पक्षशब्द: पर्याय इति?तद् यदि सिद्धान्तसामान्यम्, तन्नास्त्यव्यापकत्वात्। न हि पक्ष:सर्वतन्त्रसिद्धान्तं व्याप्नोति असाध्यत्वात्। यथा सत्ता द्रव्यगुणकर्माणिव्याप्नोतीति व्यापकत्वात् सामान्यं भवति, न चैवं पक्ष इति। पर्यायशब्दोऽपिन भवतीत्युक्तम्। यदि च पक्ष: सिद्धान्तं इति पर्याय:, सर्वतन्त्रसिद्धान्त:साध्यो जायते। सर्वतन्त्रसिद्धान्त: साध्यश्चेति व्याघात:। अर्थापत्तितोऽधिकरणसिद्धान्तस्याभेद इति चेत्? अथापि मन्येथा अर्थापत्तितोऽधिकरणसिद्धान्तो न भिद्यते,भिद्यते। वाक्यार्थप्रतिपत्तौ तद्विपरीतवाक्यार्थप्रतिपत्ति: अर्थापत्ति:,वाक्यानुषङ्गी योऽर्थ: सोऽधिकरणसिद्धान्त इति।।31।।
1.1.32
प्रतिज्ञाहेतूदाहरणोपनयनिगमनान्यवयवा: ।।32।। अवयवानां विभागोद्देशार्थंसूत्रम्। विभागोद्देशस्तु नियमार्थ:। किं नियन्तव्यम्? न दशावयवंन त्र्यवयवं च वाक्यम्। एके तावद् ब्रुवते दशावयवं वाक्यम्, अपरेत्र्यवयवमिति। उभयव्युदासात् पञ्चैवेति नियमज्ञापनार्थं प्रतिज्ञादीनांविभागोद्देश इति। कथं पुनर्जिज्ञासादय: अवयवा न भवन्ति? पराप्रतिपादकत्वात्।परप्रतिपादका ये ते वाक्यस्याङ्गभूता इतरेतरासंप्रत्यायितेनार्थेनार्थेवन्तोवक्याङ्गतामुपयान्ति तेऽवयवा:। वाक्याङ्गत्वमवयवार्थ:। किं पुनर्वाक्यम्?यस्य प्रतिज्ञादिभिरुपकृतस्य विशेषावस्थापनमर्थ: तद् वाक्यम्। वाक्यार्थंच संहत्यैते पञ्च निष्पादयन्तीत्यवयवा इत्युच्यन्ते, न पुनर्जिज्ञासादय:परप्रतिपादका इत्यतो न वाक्यस्यावयवा इति। निश्चितत्वाच्च, निश्चितश्चसाधयिता भवति। न तस्य जिज्ञासासंशयौ स्त:। प्रयोजनमपि साधनादेवगम्यते। शक्यप्रप्तिश्चेति। न ह्यशक्यमप्रयोजकं वा कश्चित् साधयतीति।तस्मात् प्रयोजनशक्यप्रप्ती अपि न वाक्यावयवौ।।        प्रकरणे तु जिज्ञासादय: समर्था इति भाष्यम्। प्रकरणमेतेउत्थापयन्ति। न हि जिज्ञासादीनन्तरेण प्रकरणस्योत्थापनमस्तीति प्रकरणोत्थापकानावयवा जिज्ञासादय:। परप्रतिपादकत्वात् तु प्रतिज्ञादीनामयमधिकारइति ते व्यपदिश्यन्ते। त्र्यवयवम् अपि वाक्यं यथा न भवति, तथोपनयनिगमनयोरर्थान्तरभावंप्रतिपादयिष्यन्तो वर्णयिष्याम:।।32।।
1.1.33
तेषां त्ववयवत्वेन सामान्येन संगृहीतानामितरेतरविशेषकं लक्षणमुच्यते।  साध्यनिर्देश: प्रतिज्ञेति।।33।। तत्र प्रज्ञापनीयधर्मविशिष्टोधर्मी साध्य:। तस्य निर्देश: प्रतिज्ञा परिग्रहवचनम्। उदाहरणम्,  अनित्य: शब्द इति।।       सिद्धात्वात् धर्मिणो न साध्यत्वमिति केचित्। धर्मी किलशब्दलक्षण: सिद्ध एव। सिद्धश्च साध्यो नभवतीति। नैष दोष:, प्रज्ञापनीयधर्मविशिष्टस्येति वचनात्। न ब्रूमोधर्मिमात्रं साध्यम्, अपि तु प्रज्ञापनीयधर्मविशिष्टो धर्मी साध्य:।यदि प्रज्ञापनीयो, न विशेषणम्। अथ विशेषणम्, न प्रज्ञापनीय:। नासिद्धंविशेषणं भवतीति सिद्धेनायं विशिष्यते नासिद्धेनेति। सत्यम्, असिद्धमप्रज्ञातंविशेषणं न भवति। प्रज्ञातं त्विदमनित्यत्वं घटे शब्दस्य साध्यमिति।एवं तर्हि शब्दस्यानित्यत्वं साध्यं न शब्द इति? शब्दस्येति विशेषणात्दोष:। शब्दस्येति ब्रुवता नानित्यत्वमात्रं साध्यत्वेनाभ्यनुज्ञायते,न धर्मिमात्रम्। किं तर्हि? धर्मिण: शब्दस्य प्रज्ञातस्य अनित्यत्वस्यचान्यधर्मत्वेन योऽयं विशेषणविशेष्यभाव इतरेतरनियामकत्वेन नियम:स साध्य:। स चोभयाश्रयो भवति। उभयाश्रयत्वे सति किमुक्तं भवति?धर्मी विशेषणं धर्मो वा विशेषणमिति, शब्दस्यानित्यत्वम् अनित्यत्वस्यवा शब्द इति? धर्मी विशिष्यते इति युक्तम्। सामान्यतोऽधिगतत्वात्विशेषतोऽनधिगतत्वाच्च विशेषप्रतिपादकत्वाच्चानुमानस्य न च पुनर्धर्मस्यसामान्याधिगमोऽस्ति। न नास्ति। किमयं धर्म: शब्दस्य उतान्यस्यघटस्येति। एवं तर्हि शब्दस्यानित्यत्वमित्ययमर्थ: साध्य:। तस्यच न कृतकत्वादियोग इति युक्तम्। प्रज्ञापनीयधर्मविशिष्टो धर्मीसाध्य:। तस्य निर्देर्श: प्रतिज्ञा।       उभयावधारणप्राप्तावन्यतरावधारणे च दोष:। यदि साध्यनिर्देश:प्रतिज्ञेति प्रतिज्ञालक्षणम््, तत: पूर्वोत्तरे द्वे अवधारणे नकल्प्येते। कथम्? साध्यनिर्देश एव प्रतिज्ञेति प्रतिज्ञावधृता,न साध्यनिर्देश:। प्रतिज्ञा अन्यथा नास्ति, साध्यनिर्देशोऽन्यथाप्यस्तीतिप्राप्तम्। ततश्च साध्यनिर्देशो न प्रतिज्ञा अतो न साध्यनिर्देशोलक्षणम््, व्यतिरेकित्वादिति। अथ साध्यनिर्देश: प्रतिज्ञैवेति साध्यनिर्देशोऽवधृत:न प्रतिज्ञा, साध्यनिर्देशोऽन्यथा नास्ति,प्रतिज्ञान्यथाप्यस्तीति। एवमपि साध्यनिर्देशो न प्रतिज्ञालक्षणम््,अव्यापकत्वात्। यदपि व्यतिरेकि तदप्यलक्षणम्, यथा विषाणित्वं गो:।यदप्यव्यापकं तदप्यलक्षणं यथा गन्धवत्त्वं द्रव्यस्य। अथ पूर्वोत्तरेऽवधारणेन क्रियेते, तथापि किल वाक्यमनर्थकं भवति, न चान्या गतिरस्ति। तस्मात्साध्यनिर्देश: प्रतिज्ञोति त युक्तम्।।       सर्वस्मिन् वाक्येऽवधारणमिति तु न बुध्यामहे। तद् यथा,गोपालेन मार्गेऽपदिष्टे एष पन्था: श्रुघ्णं गच्छतीति नावधारणस्यविषयं पश्चाम:। अवधारणस्य तु विषय: सामान्यश्रुतौ नियम:। येन वाक्येनसमानश्रुत्या अनेकोऽर्थो गम्यते, तत्रातिप्रसक्तावविप्रसङ्गनिराकरणार्थमवधारणमिति,न पुन: साध्यनिर्देश: प्रतिज्ञेत्युक्ते क्वचित् प्रसङ्गोऽस्तियन्निराकरणायावधारणं क्रियेत। सर्वत्र चावधारणं कुर्वाणो लोकं बाधते।यत्र च विशेषणस्यावकाश: तत्रावधारणस्यापीति नायं दोष:। पूर्वोत्तरेऽवधारणे  न कल्प्येते इति।।       ननु च साध्यनिर्देश: प्रतिज्ञोत्युक्ते साध्ययोर्हेतुदृष्टान्तयोरपिप्रसङ्ग:। यथा अनित्य: शब्दश्चाक्षुषत्वात्, नित्य: शब्दोऽस्पर्शत्वात्बुद्धिवच्चेति। न सूत्रार्थापरिज्ञानात्। साध्यनिर्देश: प्रतिज्ञेतिप्रज्ञापनीयधर्मविशिष्टस्य धर्मिण: परिग्रहवचनम्। न च चाक्षुषत्वंप्रज्ञापनीयधर्मविशिष्टस्य धर्मिण: परिग्रहवचनम्, अपि तु धर्मनिर्देशोऽयंचाक्षुषत्वादिति। तथा बुद्धेर्नित्यत्वमिति। अथ पुन: साध्यनिर्देशग्रहणादसाध्यनिर्देशनिवृत्ति:? साध्यनिर्देशग्रहणात् किलासाध्यनिर्देशो निवर्त्यते। असाध्यंच द्वेधा सिद्धमनुपपद्यमानसाधनं च। तत्र साध्यनिर्देश इत्यनेनोभयंनिवर्त्यते सिद्धमनुपपद्यमानसाधनं च। तत्रानुपपद्यमानसाधनं शब्दाचाक्षुषत्वंबुद्धिनित्यत्वं च। तस्मात् न तत्र प्रसङ्ग:। अथ पुन: कृतकत्वाद्यन्यतरपक्षसिद्धंसाधनं साध्यतयोपादीयते तदा कृतकत्वादे: साध्यनिर्देशस्य प्रतिज्ञात्वं  प्राप्तमिति।।       नैष दोष:, विकल्पानुपपत्ते:। यदि तावदेवं ब्रवीति कृतकत्वंसाध्यमिति, तदा न सूत्रार्थापरिज्ञानादिति परिहार:। अथ कृतक: शब्दइत्येतत् साध्यमित्येवं प्रत्यवतिष्ठते, तदाभ्युपगम एव दोषत्वेनदर्शित इति न किञ्चिद् बाध्यते। यच्चेदमुच्यते, असाध्यनिर्देशनिवृत्तिद्वारेणसाध्यनिर्देश: प्रतिज्ञेत्युच्यते इति, तद्विधीयमानप्रतिषिध्यमानशब्दार्थाभ्युपगमात्नियमो न युक्त:। क्वचिद् वाक्ये विधीयमानोऽर्थोऽभिधीयते, क्वचिद्प्रतिषिध्यमान इति। एकान्तवादिनस्तु दोष:। यथा न प्रतिषिध्यमानएव पदार्थो भवति तथोपरिष्टात् वक्ष्याम इति। साध्यनिर्देश इति चप्रतिज्ञायां साध्ययो: हेतुदृष्टान्तयो: प्रसङ्ग: इति।  न प्रसङ्ग:,सिद्धान्तविशेषणत्वात् साध्यशब्दस्य, सिद्धान्तविशेषणोऽयं साध्यशब्दोन साध्यमात्रम्। तथा च क: प्रसङ्गो हेतुदृष्टान्तयो:? सिद्धान्तश्चानन्तरोक्त्यासाध्यशब्दस्य विशेषणं भवति सिद्धान्तानन्तरमवयवाभिधानात्।यद्यनन्तरोक्त्या सिद्धान्तो विशेषणं तन्निर्देश: प्रतिज्ञेति कार्यम्?न, सर्वतन्त्रसिद्धान्तनिराकरणार्थत्वात्। यदि तन्निर्देश: प्रतिज्ञेत्यभिधीयतेसर्वतन्त्रसिद्धान्तोऽपि प्रकृतत्वात् तच्छब्देनानुकृष्येतेतितन्निर्देशोऽपि प्रतिज्ञा भवेदिति। अत: साध्यग्रहणेन साध्यसिद्धान्त:संबध्यते, न सर्व इति। सामर्थ्यात् सर्वतन्त्रसिद्धान्तनिराकरणमितिचेत्? यद्यप्यं सामान्यशब्द: तन्निर्देश: प्रतिज्ञेति, तथापि सामर्थ्यात्सर्वतन्त्रसिद्धान्तो निराक्रियते, सर्वतन्त्रसिद्धान्तस्यासाध्यत्वात्,इतरस्य च प्रतितन्त्रादेरवस्थायां साध्यत्वादिति। उदाहरणम्, ब्राह्मणान्भोजयेति। यथा अशेषब्राह्मणभोजनस्याशक्यत्वात् सामर्थ्यान्नियम इति।यदि सामर्थ्यमाश्रीयते समस्तस्यानभिधानम्, तन्निर्देश: प्रतिज्ञाइत्येतदपि न कर्तव्यम्। प्रतिज्ञा प्रतिज्ञेति वक्तव्यम्। सामर्थ्यतोनियमो गम्यत इति। मा वोच:, किं नो बाध्यत इति। कथं न बाध्यते? यदभ्युपगतंतन्निवर्तते, तन्निर्देश: प्रतिज्ञेति। जिज्ञासादिविशेषणं वा नप्रसङ्ग: साध्यनिर्देश: प्रतिज्ञेति। जिज्ञासादिभि: प्रकरणोत्थापकावयवैर्विशेषितमिदंवाक्यं साध्यनिर्देश: प्रतिज्ञेति। यस्मिन्नर्थे जिज्ञासादय: सोऽर्थ:साध्य इति, तस्य निर्देश: प्रतिज्ञेति। तथा च हेतुदृष्टान्तयो:क: प्रसङ्ग:? अर्हत्यर्थे वा कृत्याभिधानम्। साध्यनिर्देश: प्रतिज्ञेत्यर्हत्यर्थेकृत्य:। साधनमर्हतीति साध्य:। तसय निर्देश: प्रतिज्ञा। न च हेतुदृष्टान्तौसाधनार्हावतोऽपि न प्रसङ्ग:।।       कर्मकरणयोर्धर्मभेदात् वा, अन्य: कर्मधर्मोऽन्यश्च करणधर्मइति। कर्तुरीप्सिततमं कर्म इति कर्मधर्म:, साधकतमं करणम् इति करणधर्म:।न चेतरस्य धर्म इतरधर्मो भवितुमर्हतीति। कर्मनिर्देशश्चायं साध्यनिर्देश:प्रतिज्ञेति। करणनिर्देशश्चाक्षुषत्वादिति। अतोऽपि न प्रसङ्ग:।साध्यासिद्धसिद्धभेदाद् वा। अन्यत् साध्यम्। अन्यत् सिद्धम्। अन्यच्चासिद्धमिति।साध्यमन्यतरपक्षसंप्रतिपन्नमन्यतरं प्रति कर्मतया यदुपादीयते।उभयपक्षासंप्रतिपन्नमसिद्धम्। उभयपक्षसंप्रतिपन्न सिद्धमिति। तेनयथा सिद्धमित्युक्ते न साध्ये नासिद्धे च प्रसङ्ग:, तथा साध्यमित्युक्तेनासिद्धे सिद्धे च प्रसङ्ग: इति। अथाप्रसक्तमपि चोद्यते सर्वेऽर्था:सिद्धा अपि प्रतिज्ञात्वेन चोदनीया भवन्ति। अथवा साध्यनिर्देश:प्रतिज्ञेति प्रतिज्ञाद्यवयवविषयो योऽर्थ: स साध्य:। य: प्रतिज्ञादीनामवयवानांविषयो धर्मी प्रसिद्धधर्मविशिष्ट: स धर्मान्तराधिकरणत्वेन साध्यते,तथा च हेतुदृष्टान्तयो: क: प्रसङ्ग:।       न चेदयं प्रसङ्गोऽस्ति तस्मादिष्टग्रहणमनर्थकम्, साध्यनिर्देश:प्रतिज्ञेति किलसाध्यस्येष्टग्रहणेनाविशेषितत्वात्। साध्ययोर्हेतुदृष्टान्तयो:प्रसङ्ग: इति मन्यमानै: कैश्चित्-अन्यथा पक्षलक्षणानि क्रियन्ते।तद्यथा पक्षो य: साधयितुमिष्ट: इति। अत्रेष्टग्रहणं न कर्तव्यम्,अनर्थकत्वात्। साध्यपदेन हेतुदृष्टान्ताभासोक्तेर्निराकृतत्वात्तन्निराकरणार्थमिष्टग्रहणमयुक्तम्। कर्मग्रहणाच्च प्राप्तमेतदिष्टमीप्सितमितिचानर्थान्तरम्। अथाप्यनिष्टपक्षव्युदासार्थमिष्टग्रहणं क्रियेत,अर्थत: किलास्यानिष्टम्। नेष्टं तद् भवति यत् स्ववचनादिनां विरुद्धमिति।यथा अवाचका: शब्दा इति। अवाचकत्वं च शब्दानां प्रतिज्ञायते, शब्दाएवार्थप्रत्यायनायोच्चार्यन्त इति व्याहतम्। अनुष्णोऽग्निरिति  प्रत्यक्षविरोध:।।       अश्रावण: शब्द इति प्रत्यविरोधं केच्चिद् वर्णयन्ति। तदयुक्तम्।इन्द्रियवृत्तीनामतीन्द्रियत्वात्। इन्द्रियवृत्तयोऽतीन्द्रिया:।इदमनेनेन्द्रियेण गृह्यते, नेदमनेनेति च कस्यचित् प्रत्यक्षमस्ति,अपि तु तद्भावाभावानुविधानात्। रूपादिज्ञानैरिन्द्रियवृत्तयोऽनुमीयन्ते।तस्मात् नेदमुदाहरणम्। उदाहरणं त्वनुष्णोऽग्निरिति युक्तम्।।       आगमविरुद्धमपि वैशेषिकस्य नित्य: शब्द इति। इदमपि नागमविरुद्धमितिपश्याम:। न हि वैशेषिकेण शब्दानित्यत्वमागमत: प्रतिपन्नम्, अपित्वनुमानात् कारणतो विकारात्।।       इत्येवमादे: एवदप्युनमानविरुद्धमेव। अथ सूत्रकारवचनात् प्रतिपन्नम्इत्यागमविरोध:? ननु च नित्यो घट इत्ययमप्यागमविरोध: प्राप्त:। तस्मात्ब्राह्मणेन सुरा पेयेत्यागमविरोध:। प्रसिद्धिविरुद्धं तु न बुद्ध्यामहेकोऽयं प्रसिद्धिविरोध इति। प्रसिद्धि: प्रत्यक्षादीनां प्रमाणानामन्यतमेनार्थप्रतिपत्ति:।तद् यथा अचन्द्र: शशीति।तस्मात् पूर्वप्रमाणविराध एवान्तर्भवतीति न प्रसिद्धिविरोधाभिधानेनपृथक् प्रयोजनं पश्याम:। शक्यं तु वक्तुं सर्व एवायं प्रसिद्धिविरोधइति। एतदर्थनिराकरणार्थमिष्टग्रहणं पठन्ति।।       एतच्च सर्वं न युक्तमिति पश्याम:। कथम्? स्वार्थापवादादिदोषाणांप्रतिज्ञादोषत्वेनाभ्युपगमात्। सर्व एते स्वार्थापवादादिदोषा: प्रतिज्ञादोषत्वेनसंभवन्ति, न पक्षदोषत्वेन। कथमिति? अर्थस्य तादवस्थ्यात्। यथाभूतोऽर्थोऽभिधीयमान:तथाभूत एवानभिधीयमान इति। वचनमपि तर्ह्येवमेवेति चेत्? वचनेऽप्येतेदोषा मा भूवन्। सत्यं नामी अर्थदोषा:, न वचनदोषा:, किं तु पुरुषदोषा:।ये हि कर्तृदोषास्ते क्रियाद्वारेण उद्भाव्यन्ते इति क्रियायांकर्तृदोषानुपचर्य दुष्टा क्रियेत्युच्यते। एवं वक्तृदोषान् वचनेउपचर्य दुष्टं वचनमित्युच्यते। मुख्यस्तु नार्थे दोषा:, न वचनेदोषा इति। अर्थस्य स्वक्रियासु सामर्थ्यात् सर्वोऽर्थ: स्वस्यांस्वस्यां क्रियायां समर्थ:। स तु स्वक्रियाव्यतिरेकेण क्रियान्तरेविनियुज्यमान: कर्तुरेवाकौशलं प्रकाशयति। एवं वचनमपि स्वस्मिन्स्वस्मिन्नर्थे समर्थं विषयान्तरेषु प्रयुज्यमानं वक्तु: संमोहं  प्रकटयति।।       अथ प्रतिज्ञाया: पक्षविषयत्वात् प्रतिज्ञादोषा: पक्षदोषाइत्युच्यन्ते। नैतद् युक्तम्, हेत्वादिदोषाणामपि पक्षदोषत्वप्रसङ्गात्।एवं सति हेत्वादयोऽपि पक्षविषया इति कृत्वा हेत्वादिदोषा अपि पक्षदोषाएव। ततश्च दूषणं पक्षदोषा इति वक्तव्यम्। न पुनर्दूषणानि न्यूनतावयवोत्तरदोषाक्षेपभावोद्भावनानीति। अथ वाच्यवाचकभावेन नियमो भविष्यति, न साध्यसाधनभावेनेति?नैतद् युक्तम्, प्रमाणाभावात् साधनविषयत्वेन व्यवतिष्ठते पक्षोवचनविषयत्वेन च। तत्र वाच्यवाचकभावनियमाद् वचनदोषा: पक्षे भवन्तु,मा भूवन् साध्यसाधनभावात्।साधनदोषा: पक्षदोषा इति न प्रमाणमस्ति। वचनदोषाश्च पक्ष उपचर्यन्तइति। न हि संभवे सत्युपचारो लभ्यते।तद्यथा मञ्चा: क्रोशन्तीति क्रोशनक्रियाया मञ्चेष्वसंभवात् लौकिकप्रयुक्तवाक्यान्वाख्यानंकुर्वता मञ्चस्था: पुरुषा इति स्थानिषु पुरुषेषु मञ्चशब्दमारोप्यप्रमाणासंभवेनोपचार: क्रियते मञ्चा: क्रोशन्तीति। न पुन: प्रतिज्ञादोषा:प्रतिज्ञायां न संभवन्ति। यत: तत्रासंभवन्तोऽवश्यमन्वाख्येयतयाव्यवस्थिता: पक्षे उपचर्येरन्निति। आकस्मिकं च मुख्यार्यव्यतिक्रमंकुर्वाणेन यदुक्तं नैयायिकहेतुप्रतिषेधेनाकस्मिको मुख्यार्थव्यतिक्रमोलभ्यते इति तद् व्याहन्येत।।       अथेष्टग्रहणेन लौकिकोऽर्थोऽभिधीयते इष्टमभिप्रेतमिति।अयमप्यर्थ: साधनादेव गम्यते। न हि कश्चिदनिष्टं साधयति। योऽप्यनिष्टभयात्साधयति तस्याप्यनिष्टनिवृत्तिरिष्टेति नानिष्टं साधयति। तस्मादिष्टग्रहणमनर्थकम्।एवं विचारणायामिष्टोऽर्थ: पक्ष इत्यत्रापीष्टग्रहणं न कर्तव्यम्।का चेयं विचारणा? यदि साधनदूषणप्रयोग:, तत्रानेकार्थसन्निपाते नज्ञायते कथमिष्टमिति? किं साध्यत्वेन, उत साधनत्वेन:, दूषणत्वेनउत दूष्यत्वेन इति। अथ संशयो विचारणा? तद्यथा आत्मनोऽस्तित्वनास्तित्वविचारणायामिति।आत्मनोऽस्तित्वनास्तित्वसंशयं इति यावदुक्तं भवति, तावदिदभुक्तं  भवतिआत्मनोऽस्तित्वनास्तित्वविचारणायामिति। संशयो विचारणापदस्य नार्थ:,नापि विचारणा संशयपदस्य। विचारणा हि नाम संशयोत्तरकालभाविनी साधनदूषणप्रयोगरूपाअन्यतराधिकरणनिर्णयावसाना सा न संशय इति। संशय: पुनरनवधारणात्मक:प्रत्यय इति। न वादे संशयो भवति, उभयोर्निश्चितत्वात्। निश्चितौ  हि वादं कुरुत इति।।       एतेन साध्यत्वेनेप्सित: पक्ष: इत्यपि प्रत्युक्तम्। ईप्सितग्रहणस्यचानिष्टनिराकरणार्थत्वात्विरुद्धार्थानिराकृत:। इति न वक्तव्यम्। पक्षो य: साधयितुमिष्ट:इत्यत्रेष्टग्रहणेनानिष्टपक्षनिराकरणमिति इहापि ईप्िसतग्रहणादनिष्टपक्षनिरासइत्युत्तरकारिकार्द्धं न कर्तव्यम्, विरुद्धार्थानिराकृत इति। अथविरुद्धार्थानिराकृत इत्यनेनानिष्टा: पक्षदोषा निराक्रियन्ते, ईप्सितग्रहणंतर्हि व्यर्थम्। अथोभयमीप्सितग्रहणं विरुद्धार्थानिराकृत इति चपक्षदोषाणां निराकर्तृ, तथापि पक्षो य: साधयितुमिष्ट इत्यत्रापिविरुद्धार्थानिराकृत इति कर्तव्यम्। सर्वथैते पक्षलक्षणे विचार्यमाणेएकस्य न्यूनत्वमन्यस्याधिक्यं ख्यापयत इति। स्वयं साध्यत्वेनेप्सितइति च स्वयंग्रहणंन कर्तव्यम्। किं कारणम्? कर्मण: कर्त्रपेक्षत्वात्, यथा कर्तावृक्षं छिनत्तीत्युक्ते स्वयमिति गम्यते, न ह्यन्यस्य च्छेद्योवृक्षोऽन्यश्छिनत्तीति, एवं यस्य साध्य: स एव साधयितेति स्वयमिति  गम्यते। सोऽयंपरस्याक्षराधिक्यदोषान् विचिन्वान: स्ववचनप्रयोगे संमूढ इति।।       यदपि वादविधानटीकायां साधयतीति शब्दस्य स्वयं परेण च तुल्यरूपत्वात्स्वयमिति विशेषणम्, साधयतीति किलायं शब्द: प्रयोज्ये प्रयोक्तरिच तुल्यरूपो भवतीति। सत्यम्, तुल्यरूप एष शब्दो न पुन: साधारणप्रयोगेप्रयोजनं पश्याम:। अत एवं वक्तव्यम्, पक्षो य: साधयितुमिष्ट इति।तत्त्वभाक्तयोश्च तत्त्वसंप्रतिपत्ति: प्रयोक्तर्यसंप्रतिपत्ति:,यद्यप्ययं तुल्यरूप: तुल्यरूप: शब्दस्तथापि प्रयोज्य एव संभवतिसाधयतीति। न प्रयोक्तरि भाक्तत्वात् प्रयोज्ये चाञ्जसत्वात्। तुमुनश्चसमानकर्तृकेष्वेव नियमात्। साधयितुमितितुमुन: प्रयोगोऽयम्। स चायं समानकर्तृकेष्वेव दृष्ट:। तद्यथा स्नातुंगच्छामीति। न पुनरनुन्मत्त एव ब्रूयात् स्वयं यामीति। तथेहापीति।यद्यपि साधयति शब्दस्तुल्यरूपस्तथापि तुमुना विशेषितत्वात् प्रयोक्तर्यनतिप्रसङ्ग:।यदपि स्वयं शब्देन च शास्त्रानपेक्षमभ्युपगमं दर्शयतीति अत्रोक्तम्,किमुक्तम्? परावज्ञानस्यायुक्तत्वात् इत्येवमादि। किं पुन: शास्त्रंयदनपेक्षमभ्युपगमं दर्शयति? ननु च शास्त्रं प्रत्यक्षानुमानाभ्यामविरुद्धआगम:,तदनपेक्षमभ्युपगमं दर्शयतीति ब्रूवता अप्रमाणकमर्थमभ्युपैतित्युक्तंभवति। यश्चाप्रमाणकोभ्युपगमो नासावभ्युपगन्तुं स्वस्थात्मना युक्त:,नापि प्रतिपादयितुं शक्य इति।।       यद्यपि बादविधौ साध्याभिधानं प्रतिज्ञेति प्रतिज्ञालक्षणमुक्तंतदप्युभयथा दोषात् न युक्तम्। कथमिति? यदि तावत् पूर्वप्रकृतपक्षमपेक्षमाणेनेदमुच्यतेसाध्याभिधानं प्रतिज्ञेति, यदा साध्यग्रहणं व्यर्थम्। प्रकृत: पक्षस्तच्छब्देनाभिसंभन्त्स्यतइति तदभिधानं प्रतिज्ञेति वक्तव्यम्। अथ पक्षानपेक्षं स्वतन्त्रमेतत्लक्षणम्, तथापि यो नैयायिकप्रतिज्ञायां दोष उक्त: स इह प्रसक्त:।यस्तु तत्रभवता परीहार: क्रियते, ममापि स एव परिहारोभविष्यतीति न युक्तम्, तस्य मयानभ्युपगमात्, भवताचाभ्युपगतत्वात्।यथा नाम कश्चित् परं ब्रूयात् माता ते बन्धकी स्त्रीत्वादिति, सतस्योत्तरं ब्रूयात् न बन्धकीत्वे स्त्रीत्वं हेतु: किं तु स्वपुरुषव्यतिरेकेणपुरुषान्तरसंबन्ध इति। स्त्रीत्वातद् बन्धकीत्वं ब्रूवाणस्य स्वस्यामातुर्बन्धकीत्वमपरिहार्यम्। अथ परपुरुषसंबन्ध हेतुमभ्युपेयात्स्त्रीत्वाद् बन्धकीत्वं व्याहतं भवति, तथा भवतोऽपीति व्याघात:साध्ययोर्हेतुदृष्टान्तयोर्निर्देश: प्रतिज्ञा प्राप्नोति। तस्मादपेतसर्वदोषमिदंवाक्यं साध्यनिर्देश: प्रतिज्ञेति ।।33।।
1.1.34
हेतोरवसरप्राप्तस्य लक्षणापदेशद्वारेण सूत्रम्- उदाहरणसाधर्म्यादिति।।34।।  उदाहरणेन साधर्म्यमुदाहरणसाधर्म्यम्। किं पुनरुदाहरणम्? वक्ष्यमाणकम्।तेन साधम्य समानधर्मता। यो धर्म: साध्ये भवति तथाभूत एवादाहरणेऽपीति,न पुन: स एव, अन्यधर्मस्यान्यत्रावृत्ते:। न हि अन्यस्य धर्मोऽन्यत्रवर्तते, किं तु तत्तुल्य: स एवेत्युच्यते।। यदि पुन: साधर्म्यंहेतुरित्येतावन्मात्रमुच्येत भवत्वेवं विवक्षितार्थसिद्धि:, अनिघ्टप्रतिघेधस्तुन स्यात्। साधर्म्यमात्रं हेतुरित्येतावता अनिष्टप्रतिषेधो नस्यादित्यतोऽनिष्टप्रतिषेधार्थमुदाहरणसाधर्म्यग्रहणम्। उदाहरणसाधर्म्यग्रहणादनुदाहरणसाधर्म्यमर्थात् निराकृतं भवति। अवधारणेन वा निराक्रियाते। उदाहरणेनैव साधर्म्यमुदाहरणसाधर्म्यम््,न पुनरनुदाहरणेनापि साधर्म्यमेव उदाहरणेन, न पुनर्वैधर्म्यमपीति।कस्य पुनरुदाहरणेन साधर्म्यम्? कस्यान्यस्य पुन: स्यात्, साध्यस्यप्रकृतत्वात् प्रत्यासत्तेश्च। प्रकृतं प्रत्यासन्नं च साध्यम्।तस्मात् उदाहरणसाधर्म्यं साध्यस्य। अत्रापि च साध्येन साधर्म्यमितिसाधर्म्यमेवेत्यवधार्यते, न पुन: साध्यस्यैव। किं पुनरनेनावधारणेनलभ्यते? साध्यैकदेशवृत्तिरहेतुरिति, एतत् लभ्यते। सोऽयं हेतु:साध्योदाहरणाभ्यां प्रतिसंहित:। किं पुनरस्य प्रतिसन्धानम्? साध्येव्यापकत्वम्, उदाहरणे च संभव:। एवं द्विलक्षणस्त्रिलक्षणश्च हेतुर्लभ्यते।उदाहरणेनैव साधर्म्यमित्येवंब्रुवतानभ्युपगतविपक्षस्याप्युदाहरणेनैव साधर्म्यंमिति द्विलक्षणोऽपिहेतुर्भवतीत्युक्तम्। यदा पुनर्विपक्षमभ्युपैति तदाप्युदाहरणेनैवसाधर्म्यं नानुदाहरणेनेति त्रिलक्षणो हेतुरित्युक्तं भवति। तत्रद्वावन्वयव्यतिरेकिणौ यथा वैशेषिकस्य अनित्य: शब्द: कृतकत्वात्सामान्यविशेषवत: अस्मदादिबाह्यकरणप्रत्यक्षविषयत्वाच्चेति। द्वावन्वयिनौयथा सर्वानित्यतावादिन: अनित्य: शब्द: प्रमेयत्वात् अमूर्तत्वाच्चेति।तदेवमन्वयव्यतिरेकभेदवान् अन्वयभेदवांश्यतु:प्रकारौ हेतुरित्युक्तंभवतीति। तदेवं हेतुस्वरूपावधारणाद्र् हेत्वाभासा निराकृता भवन्ति।तत्रोदाहरणेनैव साधर्म्यमिति विपर्ययहेतोरनैकान्तिकस्य च निराकरणम्।साधर्म्यमेवोदाहरणेनेत्यनेनावधारणेन साध्यावृत्ति: साध्यैकदेशवृत्तिश्चनिराक्रियत इति। तत्र तावद् विपर्ययहेतुश्वोऽयं विषाणित्वात्।गौर्विषाणित्वादित्यनैकान्तिक:। साध्यावृत्तिश्चाक्षुषत्वादनित्य:शब्द: इति। साध्यैकदेशावृत्तिरनित्या: परमाणवो गन्धवत्त्वादिति।स्वरूपतस्तर्हि अनैकान्तिकादिग्रहणं न कर्तव्यम्। यद्यनेन हेतुलक्षणेनएवं भाव्यमानेनार्थादनैकान्तिकादयो निराक्रियन्ते, नन्वनैकान्तिक:सव्यभिचार इत्येवमादिसूत्रानारम्भ:। नातिप्रसक्तस्य नियमार्थत्वात्अनेकधा हेत्वाभासा भिन्ना इति तेषां नियमज्ञापनार्थमनैकान्तिका दिग्रहणमिति।।       उदाहरणसाधर्म्याच्च किमन्यत् साध्यसाधनमित्येके। न किलोदाहरणसाधर्म्यव्यतिरेकेणअन्यत् साध्यसाधनमस्तीत्यत एवं सूत्रं कर्तव्यम्, उदाहरणसाधर्म्यं  हेतुरिति। अथ पुन:साध्यसाधनशब्दोपादानमुदाहरणसाधर्म्यविशेषणार्थम्, तएमपि पञ्चम्यपदेशोनिरर्थक इति। न हि भवति नीलादुत्पलमिति। अन्ये तु पञ्चम्यपदेशानर्थक्यमन्यथावर्णयन्ति। अर्थान्तरे दृष्टत्वात् इहानर्थक इति। अर्थान्तरे किलपञ्चमी दृष्टा, यथा ग्रामादागच्छति। न पुनरुदाहरणसाधर्म्यव्यतिरेकेणान्यत्साध्यस्य साधनम् अस्तीत्यत: पञ्चम्यपदेशोऽनर्थक इति। साध्यसाधनविशिष्टंचोदाहरणसाधर्म्यं हेतुरिति ब्रुवाणेनाभिधेयो हेतुरित्युक्तं भवति।तथा च साध्यनिर्देश: प्रतिज्ञेति व्याहतं भवति। न चाभिधानाभिधेयात्मक:समुदायो दृष्ट इति नोभयेषामवयवत्वम्। तत्र त्वेष दोषो न परिहारवाक्यंप्रयोजयति, तेनैवापाकृतत्वात्। उदाहरणसाधर्म्यात् साध्यसाधनवचनंहेतुरित्येवं व्याचक्षाणेन समस्त एव दोषोऽपाकृतो भवतीति। अतो नपरिहारवाक्यं प्रयोजयति। साधर्म्यस्य व्यभिचार्यव्यभिचारित्वाद्विशेषणयोगो न तद्वचनस्यापकारकत्वात्। यत् तत्प्रकारवत् तद् विशेष्यते,साधर्म्ये चैतदस्ति न च वचसीति। वचस: प्रकारवत्त्वं न संभवतीतिन बुद्ध्यामहे, यथैवार्थ: प्रकारवान् तथा वचोऽपीति। अर्थ: कथंप्रकारवान्? उभयथाभावात्, यस्मादसावर्थ उभयथा भवति, नित्योऽनित्य:,मूर्तोऽमूर्तश्च, वचनमपि तर्ह्युभयथा भवतीति तुल्यं नित्यानित्यमूर्तामूर्तशब्दाभिधेयम्इति। दृष्टश्च शब्दे विशेषणप्रयोग:। यथा किमयमाह, गौरित्ययमाह इति।इतिपरतया शब्द: शब्दान्तराद् व्यवच्छिद्यते। स्वयं वचनविशेषकाणिबहूनि वाक्यानि प्रयुक्तानि। तद्यथा स्वपरपक्षयो: सिद्ध्यसिद्ध्यर्थंवचनं वाद इति। अथ वचनं नैव विशिष्यते, सिद्ध्यसिद्ध्यर्थं वचनंवाद इत्येवमादि व्याहतम्। सोऽयं सूक्ष्मेक्षिकया परस्य दोषानभिदधानोलोकादप्यपभ्रष्ट इति।।       यदप्यर्थान्तरे दृष्टत्वादिहानर्थक: पञ्चम्यपदेश इति? एवंब्रुवाण: स्वसिद्धान्तं बाधते। न हि भवन्त: सेनावनादीन्यर्थान्तरभूतानिप्रतिपद्यन्ते। अथ च पञ्चम्यपदेशो भवति वनादयं वृक्ष आनीत: सेनातोऽश्वइति। दृष्टश्च तन्त्रान्तरे पञ्चम्यपदेश: अनर्थान्तरे सन्धिविग्रहाभ्यांषाड्गुण्यं संपद्यते। इति।     अनभ्युपगतार्थान्तरविपक्षस्य च हेतुर्विपक्षाद्विशेष इति पञ्चम्या अर्थान्तरवाचकत्वं कुत:? यदप्युदाहरणसाधर्म्यस्येतिवक्तव्यम्, नोदाहरणसाधर्म्यादिति तदपि न, विवक्षात: कारकशब्दप्रयोगात्।यदा साधर्म्यमभिधीयमानतया विवक्षितं भवति, तदा उदाहरणसाधर्म्यस्येतियुक्तम्। यदा तूदाहरणसाधर्म्यस्य निमित्तभावो वचनेऽपि विवक्षित:,तदोदाहरणसाधर्म्यादिति निमित्तपञ्चमी युक्ता। कथं पुनरुदाहरणसाधर्म्यस्यनिमित्तभाव:? सति भावात्, यस्मादुदाहरणसाधर्म्यं बुद्ध्वा विवक्षाप्रयत्नवायूदोरणताल्वाद्यभिघाताय: शब्दस्य निमित्तं भवन्ति। अत: पारम्पर्येणोदाहरणसाधर्म्यमपिनिमित्तमिति। तस्मात् पञ्चभ्यभिधानमेव ज्याय:।।       उदाहरणम्, अनित्य: शब्द उत्पत्तिधर्मकत्वादिति। उत्पत्तिधर्मकमनित्यंस्थाल्यादि दृष्टमिति। किं पुनरिदमनित्यं नाम? यस्यानित्यत्वमस्ति,तदनित्यम्। अथानित्यत्वं किम्? उभयान्तपरिच्छिन्नवस्तुसत्तासंबन्ध:,सत्ता वा तद्विशेषणा। अथोत्पत्तिधर्मकं किम्? उत्पत्तिर्धर्मो यस्यस उत्पत्तिधर्मा। उत्पत्तिधर्मैवोत्पत्तिधर्मक:। का पुनरियमुत्पत्ति:?असद्विशेषणस्य सतोऽत्यन्तमभावभावप्रतिषेध:। यदसद्विशेषणं सद्भवतितत् पूर्वं नासीत् पश्चाद् भवतीति गम्यते, तस्य नात्यन्तमभावो नात्यन्तंच भाव इति प्रतिषेधो य: स उत्पत्तिशब्दार्थ:। सत्ता चैवंविशेषणा।वाक्यार्थाभ्यनुज्ञानाच्च पदार्थाभ्यनुज्ञानम्। यो वाक्यस्यार्थोऽभूत्वाभवतीति स पदस्यार्थ उत्पद्यते इति। सा उत्पत्तिर्धर्मो यस्य स भवत्युत्पत्तिधर्मक  इति ।।34।।
1.1.35
किमेतावद्धेतुलक्षणमिति? नेत्युच्यते। किं तर्हि? तथा वैधर्म्यात्  ।।35।।  अत्रापि उदाहरणवैधर्म्यादित्युदाहरणेनैव वैधर्म्यं नानुदाहरणेनेति।वैधर्म्यमेव चोदाहरणेन, न साधर्म्यमपीति। उदाहरणम्, अनित्य: शब्द:उत्पत्तिधर्मकत्वात्। अनुत्पत्तिधर्मकं नित्यं दृष्टम् आत्मादयइति भाष्यम्। एतत्तु न समञ्जसमिति पश्याम:, प्रयोगमात्रभेदात्।प्रयोगमात्रं हि भिद्यते नार्थ इति। न च प्रयोगमात्रभेदाद् वस्त्वन्तरंभवितुमर्हति। उदाहरणमात्रभेदाच्च। उदाहरणमात्रं केवलं भिद्यते आत्माघट इति। यदि चोदाहरणभेदाद् भेदोभवति, तथा वैधर्म्यादिति न पठितव्यम्। किं कारणम्? उदाहरणभेदादेवभेदो गम्यते। उदाहरणसूत्रं च भेदकमसित तद्विपर्ययाद् वा विपरीतमिति।तस्मात् नेदमुदाहरणं न्याय्यमिति। उदाहरणं तु नेदं निरात्मकं जीवच्छरीरम्अप्राणादिमत्त्वप्रसङ्गादिति। यदुभयपक्षसंप्रतिपन्नमप्राणादिमत्,तत् सर्वं निरात्मकं दृष्टम्। न चेदमप्राणादिमद्भवति। तस्मान्नेदं  निरात्मकमिति।।       सोऽयमवीत: परपक्षप्रतिषेधाय भवतीति। तावेतौ वीतावीतहेतूलक्षणाभ्यां पृथगभिहिताविति। तत्र स्वरूपेणार्थपरिच्छेदकत्वं वीतधर्म:।अवीतधर्म: पुन: परपक्षप्रतिषेधेनैव प्रवर्तत इति। एकस्य विधीयमानोऽर्थ:,इतरस्य प्रतिषिध्यमान:। कथं पुनरयमवीतोऽर्थपरिच्छेदक इति? अथ योऽभ्यनुज्ञातोवीतोऽर्थपरिच्छेदक: स कथम्? वीतोऽन्वयादिति चेत्? वीतो हेतुरन्वयेनप्रतिपादयति। अथ प्रमेयत्वं कस्मान्न हेतु:, यद्यन्वयस्यैतत् सामर्थ्यम्?व्यभिचारात् प्रमेयत्वं न हेतु:? न तर्ह्यन्वय: प्रतिपादक:, अपित्वव्यभिचार:। यदि चाव्यभिचारात् हेतुरर्थं प्रतिपादयति, तदा अचोद्यमेतत्कथमवीत: प्रतिपादक इति अवीतस्यापि व्यतिरेकाव्यभिचारित्वात्प्रतिपादकत्वमिति। कथम्? यावदप्राणादिमत् तत् सर्वं निरात्मकं दृष्टमिति,अप्राणादिमत्त्वं च जीवच्छरीरात् निवर्तते। तस्मात् तदव्यभिचारिनिरात्मकत्वमपि निवर्त्स्यतीति। अथ पुनरप्राणादिमत्त्वनिवृत्तिमेवप्रतिपद्यते न पुनर्निरात्मकत्वस्य? न युक्तमेवं भवितुम्। किं कारणम्?पक्ष एवं सति व्यभिचारो दर्शित: स्यात्। पक्षव्यभिचारदर्शने च सतिशक्यं वक्तुम्। अन्वयिनि तु हेतौ शब्दे नित्यत्वमसतु सति कृतकत्वेइति। तस्मात् यथान्ययिनोऽन्वयसंबन्धाव्यभिचार: प्रतिपादक:, तथाव्यतिरेकिणोऽपि विपर्ययसंबन्धाव्यभिचार इति। एतेन यथा वीतहेतोरव्यभिचारिणएकस्य धर्मस्य दर्शनादितरधर्मानुमानम्, एवमवीतहेतावपिएकधर्मनिवृत्तिदर्शनादितरधर्मनिवृत्त्यनुमानमिति।।       सर्वात्मकत्वप्रसङ्ग इति चेत्- न, विकल्पानुपपत्ते:। यद्येकधर्मनिवृत्तिदर्शनादितरधर्मानिवृत्तिरनुमीयते, तन्निवृत्त्या च सात्मकत्वं सिध्यतीति मन्यसे,एवं सति सर्वात्मकं शरीरं प्राप्नोति। किं कारणम्? अप्राणादिनिवृत्तेरडित्थादिनिवृत्तिप्रतिपादकत्वात्। नेदमडित्थवच्छरीरमप्राणादिमत्वप्रसङ्गात्। एवमडवित्थादिंप्रतिषेधोऽपिवक्तव्य इति। तच्च नैवम्, विकल्पानुपपत्ते:। इदं तावद् भवान् पृष्टोव्याचष्टाम्, किमवधारितकार्यस्वभाव: पदार्थो डित्थशब्दवाच्य:, आहोस्वित्नेति। यद्यवधारितकार्यस्वभाव:, संज्ञाभेदमात्रमात्मा स इति। अथानवधारितकार्यस्वभाव:,तस्य व्यावृत्तिरशक्या प्रतिपादयितुम्। व्यावृत्तिप्रधानं चेदंवाक्यम्। तस्मादवीतहेतोरर्थमबुद्ध्वा सर्वात्मकता चोद्यत इति।।       यदि तर्हि असाधारणो धर्मो हेतुर्नित्या पृथिवी गन्धवत्त्वादित्येवमादयोऽपिहेतुव: प्राप्नुवन्ति। न, हेत्वर्थापरिज्ञानात्। सत्यम्, असाधारणोवैधर्म्यहेतु: न पुनर्वैधर्म्यं व्यभिचारि। गन्धवत्त्वं च नित्यानित्यव्यभिचारि।तस्मादन्वयिनो व्यतिरेकिणश्च नान्वयव्यतिरेकौ हेतुभावे निमित्तम्,किं त्वन्वयव्यतिरेकयोरव्यभिचार इति। य: पुनरसाधारणो धर्म: पक्षएव केवलं यस्य तत्तुल्यविपक्षौ न तु व्यावृत्त:। अव्यावृत्तेर्नहेतुरिति। एतेन य: पक्षेकदेशवृत्तिरविद्यमानसपक्षविपक्ष: स न हेतुरित्युक्तंभवति, यथा सर्वं नित्यममूर्तत्वादिति। य: पक्षैकदेशे वर्तते अविद्यमानसपक्षोविपक्षाच्च निवर्तते यथानभ्युपेतनित्यपक्षस्य नित्ये वाङ्मनसे श्रावणत्वादिति,स कस्मात् न हेतु:? अयमपि न हेतु:, सूत्रार्थेनापोदितत्वात्, सूत्रार्थस्तथावैधर्म्यादिति।अत्र च वैधर्म्यमुदाहरणेनैव। वैधर्म्यमेव चोदाहरणेन न पुनरिदं वैधर्म्यमेव।तस्मात् न प्रसङ्ग: इति। एवमनयोर्वीतावीतहेत्वा: पृथगर्थप्रतिपादकत्वस्यआकुमारं प्रसिद्धे:, यदुक्तं वीतावीतौ न पृथक्प्रतिपत्तिहेतू इति  तत् संमूढेनोक्तम्।।       हेतुर्विपक्षाद् विशेष इत्यन्ये। अन्ये त्वन्यथा हेतुलक्षणंव्याचक्षते, हेतुर्विपक्षाद् विशेष इति। यदि पुनरेतावन्मात्रमुच्यतेहेतुर्विशेष इति? किं स्यात्? विशेषमात्रं हेतु: स्यात्। साधर्म्यमात्रनिराकरणंच स्यात्। साधर्म्यमात्रनिराकरणे विशेषमात्रपरिग्रहे च इष्टानिष्टसंग्रहइति। अतोऽनिष्टहेतुनिराक्रियायै विपक्षग्रहणम्। विपक्षाद् यो विशेष:स हेतु:। विपक्षाद् विशेषो हेतुरित्येतावति चोच्यमाने विपक्षाद्विशेषमात्रस्य हेतुत्वम्। स चानेकभेद:। तन्निवृत्त्यर्थं विपक्षादेवेत्यवधार्यते।अवधारणे चैतस्मिन् विपक्षैकदेशवृत्तिरेकोऽनुषज्यते गौर्विषाणित्वादिति।स हि विपक्षादेव विशेष इति। नायमनेनावधारणेन निराक्रियते इति तन्निवृत्त्यर्थंद्वितीयमवधारणं विपक्षाद् विशेष एव। न त्वयं विशेष एव, विपक्षैकदेशवृत्तित्वात्सामान्यमपि। तदेवमाभ्यामवधारणाभ्यामन्वयव्यतिरेकी त्रिलक्षणो हेतुर्लभ्यते  इति।।       सत्यमेकस्त्रिलक्षणो हेतुर्लभ्यते। सपक्षैकदेशवृत्तिश्चएक: त्रिलक्षण एव निराक्रियते। कथम्? आद्येनावधारणेन विपक्षादेवयो विशेष: स हेतुरिति ब्रुवता यस्तुल्यैकदेशवृत्ति: स निवर्तितोभवति। न ह्यं विपक्षादेव विशेष:, किं तु सपक्षैकदेशादपि। विपक्षेकदेशवृत्तिप्रतिषधात्समानादपि पक्षात् यो विशेष एव स न हेतुरित्युक्तं भवति। यथा अश्वोऽयंविषाणित्वात् इति। न पुनरयं प्रयत्नानन्तरीयकत्वदिर्विशेष एव नभवति, अपि तु पक्षैकदेशवृत्तित्वात् सामान्यमपि। यद्येवं विपक्षादेवयो विशेष: स हेतुरित्येतदवधारणं बाधितं भवति। न तावदयं प्रयत्नानन्तरीयकत्वादिर्विपक्षादेवविशेष:, किं तु तत्तुल्यैकदेशादपि। अथाश्रूयमाणेनाप्यर्थेनावधारणेऽर्थवती?तत्तुल्यैकदेशवृत्तिवत् साध्यैकदेशवृत्तेरपि हेतुत्वप्रसङ्ग:। येनैवसामर्थ्येन तत्तुल्यैकदेशवृत्तिर्लभ्यते तेनैव सामर्थ्येनानुमेयैकदेशवृत्तिरपिहेतु: प्राप्त:। यथा अनित्या: परमाणव: गन्धवत्त्वादिति। ते एतेऽवधारणेयदि तावद् यथाश्रुते भवत:, तत इष्ट: प्रयत्नानन्तरीयकत्वादिर्न  हेतु:।अथान्यथा श्रूयेते, अन्यथा इष्ट: प्रकप्ल्येते अभिप्रतार्थसिद्ध्यर्थम्,तथाप्यभिप्रेतप्राप्तिवदनिष्टोऽपि गन्धवत्त्वादिर्लभ्यते इति उभयंच लक्षणदोष:, अभिप्रेतहानिरनिष्टप्रसङ्गश्च। नैष दोष: वृत्तौ विशेषितत्वात्।अनिष्टस्य गन्धवत्त्वादे: प्राप्तिरिति न दोष:, यस्माद् वृत्तावाह,यो धर्म: पक्षस्येति अनेन चाक्षुषत्वादि: पक्षासंभवी निराक्रियते,पक्षैकदेशवृत्तिस्तु कथम्? न ह्यसौ पक्षधर्मो न भवति। तथा विपक्षैकदेशवृत्तिर्नविपक्षस्य न धर्म इति। तस्मादन्यथा निराकरणे यत्न: कर्तव्य: इति।न कर्तव्योऽवधारणान्निवृत्ते:, अवधारणादेकदेशवृत्तिर्निवर्तिष्यते।किं पुनरत्रावधार्यते? किं धर्म एव पक्षस्य, उत पक्षस्यैव धर्म:?अस्तु तावद् धर्म एव पक्षस्येति, किं पुनरस्यावधारणस्य सामर्थ्यम्?किमनेन संभवो ज्ञाप्यते, उतासंभावो निवर्त्यते? उभयथापि नावधारणस्यसामर्थ्यमस्ति संभवज्ञप्तेरसंभवनिवृत्तेश्चावधारणमन्तरेणाप्यधिगते:।न चैकदेशवृत्तिर्निराक्रियते इति व्यर्थमवधारणम्। अथ पुनर्व्याप्तिरस्यावधारणस्यार्थ:धर्म एव पक्षस्येति, न पुनरधर्मोऽपि। य: पुन: पक्षैकदेशवृत्तिरसावधर्मोऽपि।सत्यमनेनैकदेशवृत्तिर्निराक्रियते इति। एतस्मिन्नपि एकं सन्धित्सतोऽन्यत्प्रच्यवते। भवत्वेकदेशवृत्तेर्निराकरणं सपक्षे सिद्धे एतत् पदंकिमर्थमारभ्यते? कथं पुनरिदमनारभ्यम्? यस्माद् व्याप्त्यर्थेनावधारणेनचरितार्थमेतत्। धर्म एव पक्षस्येति पक्षो नियत:, धर्मोऽनियत:।तस्यानियतस्य व्याप्त्यतिव्याप्तिभ्यां तत्तुल्यविपक्षगति: तत्रविपक्षे नास्तीति प्रसृतस्य प्रतिषेधो भवतु। सपक्षे सिद्धे इत्येतत्पदं मा भूत्। अथ पुनरिदमवधारणमन्यथा क्रियते पक्षस्यैवेति, एवमप्युत्तरेद्वेऽपि पदे सपक्षे सिद्धो विपक्षे नास्तीति च बाधिते भवत:। कथम्?सपक्षे सिद्ध इत्येतदवधारणार्थबाधितं पक्षस्यैव धर्म: सपक्षे चसिद्ध इति। न हि लोक एवंप्रकाराणि वाक्यानि प्रवर्तनते देवदत्तमेवभोजय यज्ञदत्तं चेति। उत्तरं च पदं विपक्षे नास्तीति गम्यमानत्वात्न कार्यम्। केन गम्यमानत्वादिति? अवधारणेन, पक्षस्यैव धर्म: स नान्यस्येतिगम्यते एतदिति विपक्षे नास्तीत्येतत् न कर्तव्यमिति। न च पक्षैकदेशवृत्तिर्निराक्रियत इति यदर्थमवधारणं स एवार्थोहीयते इति। अथ पनु: सपक्षे सिद्ध इत्येतदपि पदमवधारणार्थमेवारभ्यते,सपक्ष एव सिद्ध:, सिद्ध एव च सपक्ष इति। किं पुनरस्मिन् पदेऽवधारणेनलभ्यते? यदि संभव:, सोऽनवधारितोऽपि गम्यते सपक्षे सिद्ध इति।अथ व्याप्ति:, तज्जातीयस्यैवकदेशवृत्तिरहेतुरिति प्राप्तम्। अथसपक्ष एव सिद्ध इति, तथापि पूर्वोत्तरे पदे व्याहते भवत:, पक्षस्यधर्मो विपक्षे नास्तीति अवधारणार्थबाधितत्वात् पूर्वमनारभ्यं गम्यमानत्वादुत्तरमपि।अथ विपक्षे नास्तीत्येतदप्यवधारणार्थमेवेति? अत्रापि किमवधार्यतेविपक्ष एव नास्तीति, नास्त्येव विपक्ष इति। यदि विपक्ष एव नास्ति,तदा गौर्विषाणित्वादिति हेतु: प्राप्त:। एष हि विपक्ष एव नास्ति।अथ विपक्षे नास्त्येवेति न पुनर्मध्यमस्य पदस्यानारम्भ:? कथं पुनर्मध्यमस्यपदस्यानारम्भ इति? अत्र पूर्वपदं व्याप्त्यर्थमुत्तरं पदं विपक्षैकदेशवृत्तिप्रतिषेधार्थम्।अथ सपक्षे सिद्ध इत्येतत् पदं किमर्थमारभ्यते इति? यदि संभवार्थंव्याप्त्यर्थेनाद्येनावधारणेन संभवो लभ्यते इति व्यर्थम्। तदेतस्मिन्  लक्षणे वृत्त्या सहविचार्यमाणेऽनिष्टहेतूपनिपातो वा इष्टहेतुपरित्यागो वाभिप्रेतग्रस्तहानिर्वेति  दोषा:।।       हेतुर्विपक्षाद् विशेष इति च यदा सौत्रान्तिकपक्षमाश्रित्यलक्षण विचार्यते, तदा विपक्षासंभवात्हेतुर्विपक्षाद् विशेष इतिच विपक्षा र्थो वक्तव्य:। न ह्मसति विपक्षे विपक्षार्थं पश्यामइति। न चासति पञ्चम्या: प्रयोग: संभवति। विपक्षादिति पञ्चमीविषयोवक्तव्य:। असति च विपक्षे नाधिकरणार्थ: संभवतीति विपक्षे नास्तीतिसप्तम्यर्थो वक्तव्य:। विपक्षासंभवे च सति पक्षतज्जातीयव्यापकत्वात्कृतकत्वादे: विशेषोऽर्थश्चिन्त्य:, कृतकत्वादिति तदा साधारणत्वात्सामान्यं न विशेष इति। तदेतल्लक्षणं स्वसिद्धान्तेनासङ्गतत्वादलक्षणमिति।यद्यपि हेतुवार्त्तिकं ब्रुवानेनोक्तं सप्तिकासंभवे षट्प्रतिषेधादेकद्विपदपर्युदासेनत्रिलक्षणो हेतुरिति। तद्रप्ययुक्तम्, द्विपदलक्षणयुक्तयोर्हेतुत्वात्तत्र किल सप्तिका संभवति, पक्षस्यैव धर्म:, समान एव पक्षे सिद्धोविपक्षे नास्ति। पक्षस्य धर्म: समाने च सिद्ध: पक्षस्य धर्मो विपक्षेनास्ति। समाने एव च सिद्ध: विपक्षे नास्ति, पक्षस्य धर्म: समानेच सिद्धो विपक्षे च नास्तीति। तदेवं सप्तिकासंभवे सति षट्प्रतिषेधमुक्त्वायदयं त्रिपदपरिग्रहेण त्रिलक्षणस्य हेतुतां शास्ति, तेनैकद्विपदपर्युदासंज्ञापयतीति। तच्च नैवम्। द्विपदलक्षणयुक्तयोर्हेतुत्वादिति। अनभ्युपगतानित्यपक्षस्यकृतकत्वादित्ययं द्वाभ्यां लक्षणाभ्यामुपयुज्यते, प्रयत्नानन्तरीयकत्वादितिचानयोर्हेतुभावो न स्यात्। यश्चायं व्यतिरेकी हेतु:, नेदं निरात्मकंजीवच्छरीरमप्रामादिमत्वप्रसङ्गादित्येवमादि: स न हेतु:स्यात् पदद्वयोपयोगादिति। तस्मात्हेतुर्विपक्षाद्विशेष इत्येतल्लक्षणंविचार्यमाणमनभिमतस्य वा हेतुत्वमापादयति, इष्टं वा बाधते ग्रंथंवा निराकरोति, शास्त्रं वा बाधते इति।।तत्र य: सन् सजातीये द्वेधा चासंस्तदत्यये। इत्यन्ये। अनेन सन्सजातीये द्वेधा चेति सन् सपक्षे द्वेधा चासंस्तदत्यय इत्यसपक्षेनास्तीति। एतावता च किल लक्षणेन त्रिलक्षणो हेतुर्लभ्यते इति यथाश्रुतिन लभ्यते। यदि तावदेतल्लक्षणं यथाश्रुति भवति पक्षे विद्यत इतिकेनैतत् लभ्यते? ननु चोक्तं हेतु: तदाभासो वा प्राय: पक्षधर्म एवेति।उक्तमेतत्, न पुनरनेन पक्षधर्मो हेतुरिति लभ्यते, किं त्वपक्षधर्मोन हेतु: न हेत्वाभास इति। अथाप्यर्थतो लभ्येतापक्षधर्मो न हेतुर्नहेत्वाभास इत्ययं यदि वाक्यार्थो भवति, अर्थाद् गम्यते हेतुर्हेत्वाभासश्चपक्षधर्म इति। सत्यम्, अर्थात् पक्षधर्मो गम्यते न तु व्यापको नियतोलभ्यते इति। अपक्षधर्मनिवृत्तिमात्रत्वेन च संभवमात्रं लभ्यते इति।तच्च द्वेधा, व्यापकमव्यापकं च। तत्राव्यापकोऽनिष्टो हेतु: प्राप्त:।न प्राप्त: पक्षधर्म एवेत्यभिधानाद् य: पक्षस्य धर्म एव स हेतु:,न त्वयं पक्षधर्म एव एकदेशवृत्तित्वात्। न,अवधारणस्यान्यार्थत्वात्। अन्यार्थमवधारणं भवन्त: कल्पयन्ति। किमर्थम्?हेतुहेत्वाभासनियमज्ञापनार्थम्। तदवधारणमन्यार्थं सत् कथमव्यापकं  निवर्तयिष्यति?       अथाभयकारि भवत्यव्यापकनिवृत्त्यर्थं च हेतुहेत्वाभासनियमज्ञापनार्थंच, तथापि सन् सजातीये द्वेधा चेत्यकरणीयम्। कथम्? व्याप्त्यर्थेनावधारणेनपक्षो नियतो धर्मस्त्वनियत इति। अनियतस्य व्याप्त्यव्याप्तिभ्यांधर्मस्य द्वौ राशी शिष्यमाणौ सजातीय:, तदत्ययश्च। तत्रातिप्रसक्तेरसंस्तदत्ययइति युक्तम्। सन् सजातीय इति किमर्थम्? यदि संभवार्थम्, तन्न, अनियमात्।व्याप्त्यव्याप्त्यो: संभवो गम्यते इति किमनेन सन् सजातीय इति?द्वेधा चेति सर्वथा न वक्तव्यम्। इदं तावद् गम्यमानत्वात् सन् सजातीयइति न वक्तव्यम्। सच्छब्देनव्याप्त्यव्याप्त्यो: सामान्येनाभिधानाद् द्वेधा चेति प्रमत्तवाक्यम्।अथ मन्येत सन् सजातीय इत्यवधारणार्थमारभ्यत इति? अवधारणार्थो युक्तंआरम्भ:, अवधारणं तु न युक्तम्। कथमिति? यदि तावदेवम् अवधार्यतेसन्नेव सजातीय इति, प्रयत्नानन्तरीयकत्वं ते न हेतु:। यस्मात् प्रयत्नानन्तरीयकत्वंसदसदपि द्विधा चेति एतदवधारणार्थबाधितम्। न हि भवति ब्राह्मणमेवभोजय क्षत्रियं चेति। अथ सजातीय एव सन्नित्यवधार्यते, तथापि पूर्वोत्तरेबाधिते भवत:। कथम्? एकमवधारणार्थबाधितम्, एकं गम्यमानत्वात्। अथपुनर्द्वेधा चेत्यवधारणार्थम्? अत्रापि किमवधार्यते, किं सजातीयएव द्विधा, द्विधैव सजातीय इति? यदि तावत् सजातीय एव द्विधा नान्यत्रपक्षे न तदत्यये तद् द्विधेत्युक्तं भवति। यद्येवं सन् सजातीयेइति न कर्तव्यम्, प्राप्त्यर्थेनावधारणेनाद्ये पदेसजातीये संभवस्योक्तत्वात्।द्विधा चेत्यन्यपदे द्विधा निवृत्तिपरत्वात्। द्विधा चेत्यभिधानात्संमवो गम्यत इति सन् सजातीय इति सर्वथा न वक्तव्यम्। सजातीय एवद्विधा चेत्यनेनैवावधारणेन पक्षे व्याप्तिर्लभ्यते इति धर्म एवपक्षस्येति व्याप्त्यर्थमवधारणमित्ययुक्तम्। अथ मा भूत् सर्वपदावधारणव्याघातइति नावधारणम्, तथापि मध्यभे द्वे पदे अपि न कर्तव्ये। सोऽयं गडुप्रवेशाक्षितारकाविनिर्गमन्याय इति। अथ पुनर्द्विधैव सजातीयइति। तथापि कृतकत्वं न हेतु:, न ह्यसौ सजातीये द्विधैव इति। त्रिलक्षणंच हेतुं ब्रूवाणेन स्वसिद्धान्तोपात्तयोर्द्धिपदयुक्तयोहत्वोरहेतुत्वमुक्तंभवति। व्यतिरेकी च न हेतुरिति प्राप्तम्। नैव हेतुरिति चेत् कृतस्तस्यहेतुत्वे यत्न इत्यनुत्तरम्। अथ पुनरवधारणानि नैव क्रियन्ते, तथापिपक्षैकदेशवृत्तिरनैकान्तिकश्चानुषक्त: इति। एतेन ग्राह्यधर्मस्तदंशेन  व्याप्तो हेतु:।इति प्रयुक्तम्। अनेन चाव्यापकादिर्हेतुर्लभ्यत इति उक्तोत्तरमेतदपीति।असंस्तदत्यय इत्येतदपि विपक्षे नास्तीत्यनेन समानमिति।।       तादृगविनाभावीधर्मोपदर्शनं हेतुरित्यपरे। तादृशा विना नभवतीत्यनेन किंलद्वयं लभ्यते, विपक्षासत्त्वं तादृक्सत्त्वं च।उपदर्शनग्रहणेन किल पक्षधर्मो लभ्यते इत्येवं किल त्रिलक्षणप्रविभावितात्मा  पक्षो लभ्यत इति।यत् तावत् तादृगविनाभाविग्रहणाद् विपक्षेऽसत्वं तादृक्सत्त्वंच लभ्यत इति तत् न युक्तम्। तादृशा विना न भावीति एतस्माद् वचनाद्विपक्षेऽसंत्त्वं गम्यते, तादृशे तु संभव इत्येतत् कुत:। न ह्ययंनियमो यो विपक्षे नास्ति सोऽवश्यं तज्जातीयेऽस्तीति। एवं च सतिश्रावणत्वाद्यपि हेतु: प्राप्त:। श्रावणत्वाद्यपि तादृशा विना नभवतीति। भवतु तावत् तादृगविनाभाव्यभिधानात् तत्तज्जातीये संभव:,स पुन: पक्षे संभवतीत्येतत् कुत:?ननूपदर्शनग्रहणादेतत् लभ्यते इति? न लभ्यते, उपदर्शनग्रहणस्याभिधानार्थत्वाद्उपदर्शनग्रहणमभिधानार्थम्। उपदर्श्यतेऽनेनेति, न पुनरस्यैतत् सामर्थ्यमस्तीतिपक्षेऽन्यत्र चेति। क्व पुनरन्यत्र स्यात्? यत्र संभव:। क्वचास्यसंभव:? तज्जातीये। तस्मादेतदुक्तं भवति तज्जातीयाविनाभाविन: तज्जातीयएवाभिधानं हेतुरिति:। एवं च ते चाक्षुषत्वं हेतुर्भवति। न हि चाक्षुषत्वम्अनित्यत्वेन विनाभवतीति। उपेत्य वा भवतु तादृगविनाभाविनो धर्मस्यपक्ष उपदर्शनमिति। तथापि पक्षैकदेशवृत्तिं केन निराकरोषि? उपदर्शनग्रहणेनेतिचेत्- न, तस्य संभवमात्रज्ञापनार्थत्वात्। अथ मन्येत उपदर्शनग्रहणेनव्याप्तिर्लभ्यत इति न युक्तम्, उपदर्शनग्रहणस्य संभवमात्रज्ञापनार्थत्वात्।उपदर्शनग्रहणेन संभवमात्रं गम्यते, पक्षे स पुनर्व्यापक इति न युक्तम्।अथात्रापि केनचित् न्यायेनावधारणानि क्रियेरन् तान्यव्यापकहेतुनिराकरणेऽसमर्थानीति  पूर्ववत् प्रसङ्ग:।।       यत् त्विदमुदाहरणमेतस्मिन् प्रयत्नानन्तरीयकत्वादिरनित्यस्याग्नेर्धूमइति। तत्र धूमस्तावदग्नेर्न प्रतिपादक इत्युक्तम्। प्रयत्नानन्तरीयकत्वमप्यहेतु:।कुत:? प्रयत्नानन्तरीयकत्वस्य पक्षावृत्तित्वात्। न हि प्रयत्नानन्तरीयकत्वंशब्दधर्म:। न हि कश्चिच्छब्द: प्रयत्नानन्तरीयकोऽस्ति, संयोगविभागशब्दयोनित्वात्शब्दस्य। अथ पारम्पर्येण प्रयत्न: शब्दकारणम्। पारम्पर्येण सर्वेऽर्था:शब्दकारणमिति विशेषणमयुक्तं प्रयत्नानन्तरीयकत्वादिति। अनित्य:शब्दो यतस्तदुत्पत्तेरिति वक्तव्यम्। किं जन्म, उतापलब्धिरिति?यदि तावत् जन्म, जन्न्नैव समर्थमिति प्रयत्नानन्तरीयकग्रहणं व्यर्थम्।न हि भवत्यनित्य: शब्दो देवदत्तकृतकत्वादिति। अत एवं वक्तव्यं जन्मवत्त्वादिति।यदि चेदं जन्म व्यभिचारि भवेत्, तत: प्रयत्ननान्तरीयकत्वग्रहणमर्थवत्।किं कारणम्? व्यभिचारिणि विशेषणान्यर्थवन्ति भवन्तीति। अथोपलब्धि:प्रयत्नानन्तरीकत्वादित्यनेन भावाभिधानेनोच्यते, एवमप्युपलब्धेरेवसामर्थ्यमस्तीति व्यर्थं विशेषणम्। न ह्युपलभ्यमानं द्वेधा भवतिनित्यमनित्यं च, प्रयत्नानन्तरमन्यथा चेति। अथ ब्रूषे प्रयत्नानन्तरमुपलभ्यमानंयुष्माकं घटत्वं नित्यमिति, त्वयैवैतद् व्यभिचारितमिति शब्दानित्यत्वानुमितौप्रयत्नानन्तरीयकत्वं न हेतु:, अव्यापकं च प्रयत्नानन्तरीयकत्वम्,शब्दराशे: पक्षीकृतत्वात्। अथ शब्दविशेषं पक्षीकृत्योच्यते, तत्राप्याद्यएव प्रयत्नानन्तरीयकत्वं संभवति। न द्वितीयादिष्विति अव्यापकत्वमनिवृत्तम्।अथ य: प्रयत्नानन्तरीयक: शब्द: सोऽनित्य इति? तथाप्यन्यो हेतुर्वक्तव्य:।हेतो: पक्षविशेषणत्वेनउपात्तत्वात्।।       यदप्युक्तमप्रयत्नानन्तरीयकस्य त्रयी गतिरिति, किञ्चिन्निमाकाशादिएकेषाम्, किञ्चिदनित्यं विद्युदादि, किञ्चिदसदेवाकाशकुसुमादि। इदंतन्महानैयायिकत्वं महावादित्वं च यत् तावदसदप्रयत्नानन्तरीयकं चकिञ्चिच्चेति चित्रम्। नित्यं तु किञ्चिद् भवति, न पुनरप्रयत्नानन्तरीयकम्।न ह्याकाशमप्रयत्नानन्तरीयकमिति शक्यं वक्तुम्, अप्रयत्नानन्तरीयकस्यजन्मविशेषणार्थत्वात्। न चाकाशस्य जन्मास्ति। तस्मात् न प्रयत्नानन्तरीयकंनाप्यप्रयत्नानन्तरीयकमाकाशमिति। एतेनाभावो व्याख्यात:। अभावेऽप्येवमेवेति।तदेवमेतानि न हेतुलक्षणानि संभवन्तीति इदमेवार्षं हेतुलक्षणं न ्याय्यमिति।।35।।
1.1.36
साध्यसाधर्म्यात् तद्धर्मभावी दृष्टान्त उदाहरणमिति सूत्रम्  ।।36।। अस्योदाहरणोपलक्षणमर्थ:। साध्यस्य साधर्म्यं साध्येन समानधर्मता।अत्रापि साध्येनैव साधर्म्यमेव। न पुनरसाध्येनापि, साधर्म्यमेव  साध्येनन पुनर्वैधर्म्यमपि। यस्मात् साध्यसाधर्म्यात् तद्धर्मभावी भवति।किं मुतश्चित् साध्यसाधर्म्यात् तद्धर्मभावी न भवति? न भवत्यपि,यथा अमूर्तत्वादे: कर्मण:। तस्माद् साध्यसाधर्म्याद् यस्तद्धर्माभवति, स भवति तद्धर्मभावी। सोऽयं दृष्टान्त: साध्यसाधर्म्यात्तद्धर्मभावित्वेन विशेषणेन युज्यमान उदाहरणं भवति, उदाह्रियतेऽनेनधर्मयो: साध्यसाधनभाव: इत्युदाहरणम्।।       ननु च करणकारकपरिग्रहात् वचनमुदाहरणम्, दृष्टान्तश्चार्थ:,न चानयो: सामानाधिकरण्यं युज्यते, न हि विषाणादिमदित्यभिधानं गवासमानाधिकरणं भवति? नैष दोष:, वचनविशेषणत्वेन दृष्टान्तस्योपादा नात्,न स्वतन्त्रो दृष्टान्त उदाहरणम्। किं तु साध्यसाधर्म्यात् तद्धर्मभावित्वेसति अभिधीयमान इति। तद्धर्मभावीति। तस्य धर्मस्तद्धर्म:, तस्येतिसाध्यस्य। साध्यं द्वेधा भवति धर्मो धर्मी च। एकदा धर्मोविशेषणत्वेन,  अन्यदा धर्मोविशेषणत्वेनेति। तसयेति धर्मिग्रहणं युक्तम्, पृथग् धर्मस्य ग्रहणात्।यस्माच्च धर्मिणो धर्मा उत्पत्तिधर्मकत्वादयो न धर्मस्य, धर्मेच साध्ये उदाहरणसाधर्म्यादिति व्याघात:। न हि धर्मस्योदाहरणेन किञ्चित्साधर्म्यम्, किं तु धर्मिण:। साध्यसाधर्म्यं चोदाहरणस्य धर्मिणएव। साध्ये चोपसंहारो धर्मिण्येव। तस्माद् धर्मी साध्य इति। तस्यधर्मिण: साध्यस्य यो धर्म:, स यस्मिन् दृष्टान्ते भवति विद्यते,स दृष्टान्त उदाहरम्। उदाहरणं स्थाल्यादि द्रव्यमिति। तदुत्पत्तिधर्मकंचानित्यं दृष्टमिति ।।36।।
1.1.37
तद्विपर्ययाद् वा विपरीतम् ।।37।। साध्यवैधर्म्यादतद्धर्मभावी  च दृष्टान्त उदाहरणमिति। उदाहरणमवीतहेतौ द्रष्टव्यमिति।।       अन्ये तु साध्यसाधर्म्यात् तद्धर्मभावित्वं दृष्टान्तस्येतिसूत्रं पठन्ति। तेषां त्वयमभिप्राय:, दृष्टान्तोदाहरणयोर्मा भूदैक्यमिति।किं पुनस्तद्धर्भभावित्वम्? साध्यसाधनाभ्यां योग:। साध्यसाधनयोगेसति तद्धर्मभावी भवति। अतो भावाभिधानेन साध्यसाधनाभ्यां योगोऽभिधीयतेइति। एतच्च सूत्रमपरे दूषयन्ति। अस्माकं तु नायं सूत्रपाठ:। तस्मात्नायं दोष इति। एतस्मिन्नपि पाठे किल भाविग्रहणमनर्थकम्। कस्मात्?सर्वावयवानां साध्यधर्मभावित्वात्। यस्मात् किल सवा एवावयवा: साध्यधर्मभाविनोभवन्ति भावयन्ति गमयन्तीति। अयं च न सूत्रार्थ इति।।       अन्ये तु तद्धर्मभावीत्येतत् पदमन्यथा निराकुर्वन्ति। तद्धर्मभावीभवन्नुष्णभोजिन्यायेन वा भवेत्? दण्डिन्यायेन वा भवेत्? तद्यदितावदुष्णभोजिन्यायेन उष्णं भोक्तुं शीलमस्येत्युष्णभोजी, एवं तद्धर्मंभावयितुं शीलमस्येति तद्धर्मभावी। अत्रापि भावयितुं गमयितुमितियावदुक्तं स्यादिति नायं सूत्रार्थ इति न किञ्चिदेतत्। दण्डिन्यायस्तुदण्डोयस्यास्ति स दण्डी। तद्धर्मभावो यस्यास्ति स भवति तद्धर्मभावी।तत्र भाविग्रहणमनर्थकं तद्धर्मभावीति। कथमिति? तद्धर्मश्चासौ भावश्चेतितद्धर्मभाव:। स यस्यास्ति स भवति तद्धर्मभावीति। एवं सति विशेष्यविशेषणभावानुपपत्ते:तद्धर्मीति युक्तम्। न हि तद्धर्मश्च स्यादभावश्च यतो विशेषणविशेष्यभाव:समर्थ: स्यादिति। अतस्तद्धर्मीति किल वक्तमव्यम्। न वक्तव्यम्।तद्धर्माणामुभयथा भावात्। उभयथा भवन्ति तद्धर्मा:, विधीयमाना: प्रतिषिध्यमानाश्च।तत्रान्वयिनि वाक्ये विधीयमानधर्मवान् दृष्टान्त उदाहरणम्। तथास्थाल्यामुत्पत्तिधर्मकत्वं चानित्यत्वं च भावौ विद्यमानौ धर्माविति।तस्मात् तद्धर्मश्चासौ भावश्चेति युक्तंसामानाधिकरण्यम्। यत् पुनरेतत् तद्धर्मीति वक्तव्यम्, एतदपि न परिज्ञातम्।न हि बहुव्रीहौ पुनर्मत्वर्थीयो लभ्यते इति। अथावश्यं वयं शिक्षयितव्या:,तत एव च तद्धर्मेति वक्तव्यम्। सन्ति चैवंवादिनो येषां कृतकत्वानित्यत्वेऽभावइति। तन्निराकरणार्थं चेदमुक्तम्, तद्धर्मश्चासौ भावश्चेति युक्तं  सामानाधिकरण्यम्।।       तदेतस्मिन्नवयवत्रये एवं लक्षणेनोपपादिते तेषां च त्रयोदुर्विहिता इत्यनेन वाक्येन महानैयायिकत्वमात्मन: ख्यापितं भवत ि।।       तथा सिद्धो दृष्टान्त इति अन्ये। क: पुनरस्यार्थ:? यथा साध्य:साधयितुमिष्ट:, तथा य: सिद्धो नित्यत्वेन यथा च स एवं साध्यो विशिष्ट:प्रत्ययभेदभेदित्वेन, तथा च य: सिद्ध: स दृष्टान्त: साध्यसाधनवानिति।अत्र विस्फूर्जतापि स्वसिद्धान्तम् अपरित्यजता कृतकत्वानित्यत्वयोर्नशक्य: संबन्धो दर्शयितुम्, कृतकत्वानित्यत्वयो: कालभेदाद् वस्तुव्यवधानाच्च।अन्यदा कृतकत्वमन्यदा चानित्यत्वमिति। यदा च वस्तु न तदा प्राक्यप्रध्वंसाभावौस्त इति। एतेन तयो: संबन्धनिदर्शनं दृष्टान्त इति प्रत्युक्तम् ।साध्येनानुगमो हेतो: साध्याभावे च नास्तिता  इति च ।।37।।
1.1.38
उदाहरणापेक्षस्तथेत्युपसंहारो न तथेति वा साध्यस्योपनय: ।।38।।        एवं चायं कृतक इति। यथा तथेति प्रतिबिम्बनार्थम्। किं पुनरत्र-प्रतिबिम्बनम्?दृष्टान्तगतस्य धर्मस्याव्यभिचारित्वे सिद्धे तेन साध्यगतसय तुल्यधर्मतोपदर्शनम्।तथा चायं कृतक इति। साध्ये वा संभव उपनयार्थ:। ननु च कृतकत्वादित्यनेनसंभव उक्त:? नोक्त:, साध्यसाधानभावमात्रनिर्देशात्। साध्यसाधनभावमात्रनिर्देश:कृत:, कृतकत्वात् अनित्य: शब्दो भवति। तत् पुन: शब्दे कृतकत्वमस्तिनास्तीत्युपनयेन संभवो गम्यते। अस्ति च शब्दे कृतकत्वमिति। स यदासाधर्म्येणोदाहरणं तदा तथेति, यदा वैधर्म्येण तदा न तथेति ।।3 8।।
1.1.39
हेत्वपदेशात् प्रतिज्ञाया: पुनर्वचनं निगमनम् ।।39।।  प्रतिज्ञाया: पुनर्वचनमिति,  प्रतिज्ञाविषयस्यार्थस्याशेषप्रमाणोपपत्तौसाध्यविपरीतप्रसङ्गप्रतिषेधार्थं यत् पुनरभिधानं तत् निगमनमिति।न पुन: प्रतिज्ञाया एव पुनर्वचनमिति। किं कारणम्? प्रतिज्ञा साध्यनिर्देश:,सिद्धनिर्देशो निगमनमिति। एतस्मिन् सूत्रार्थे परस्यावकाशो नास्तीति।अभ्युपेत्य तद्दोषनिराचिकीर्षया वाक्यमुपक्षिप्यते,उपनयनिगमने तु नावयवान्तरे अर्थाविशेषात् इति। इदं तावद् वाक्यंयथाश्रुति न केनचिदर्थेन संबध्यते। अथ हेतूपनयावेकत्वेन पक्षीकृत्यार्थाविशेषादितिहेतु:? स विपक्षवृत्तित्वाद् विपर्ययहेतु: अर्थाविशेषस्यैकत्वेऽदर्शनादितिनानात्वे च दर्शनादिति। यथा बहूनां घटानामेकोऽर्थ: अब्धारणादिर्नचैकत्वमिति।अथैकप्रयोजनकत्वेन पक्षीकृत्य ब्रूयादेकत्वमेकप्रयोजनत्वमिति, तथापिहेतुर्नास्ति, प्रतिज्ञार्थेनाक्षिप्तत्वात् हेतूपनययोरेकोऽर्थइति प्रतिज्ञार्थ:। अर्थाविशेषादिति हेत्वर्थोऽपि स एव। अन्यश्चहेत्वर्थ:, अन्यश्चोपनयार्थ इति। असिद्धोऽप्ययं हेतु:। तद् वर्णितम्,पक्षधर्मत्वसंबन्धसाध्योक्तेरन्यवर्जनम्। इत्येतदनेनैव प्रत्यु क्तम्।।       यदपि, यथा तथेत्युपसंहारे कृते तथेत्यनेन शब्देन सर्वसामान्यंवा, कृतकत्वसामान्यं वाभिधीयते? कृतकत्वविशेषो वा? सर्वसामान्यंतावत् न युक्तम्, तथेति व्यपदेशाशक्यत्वादिति। कृतकत्वविशेषोऽपिन युक्त:, अन्यथा शब्दस्य कृतकत्वात्। परिशेषात् कृतकत्वसामान्यम्।तच्च हेतुनैवोक्तमिति- तदप्ययुक्तम्, उपनयस्योपमानार्थत्वात्। उपमानार्थउपनय इति। तच्चोपमानं न सर्वथा साध्यसाधनभावमाश्रित्य प्रवर्ततेइति यत्किञ्चिदेतत्। कृतकत्वसामान्यं तु शब्दसन्निधावभिधीयते इतिचित्रमिदम्। कृतकत्वं शब्दसन्निधावभिधीयत इति। शब्देन च विशिष्यमाणंकथं सामान्यं भविष्यति? तस्मात् सामान्यविशेषवान् हेतुरिति गतार्थत्वाच्चनोपनय इत्येतदनेन प्रत्युक्तम्। यदप्युक्तं यथाशब्दो घटशब्दसहितोदृष्टान्त एवेति, तदप्ययुक्तम्, यथा तथेत्युपमानमेतत्। उपमानं चोपनयो  न दृष्टान्त इति।।       एतेन निगमनं प्रत्युक्तम्। ते एते वीतावीतवाक्ये पञ्चावयवेन पुनरेकमन्वयिव्यतिरेकि चेति ।।39।।
1.1.40
अविज्ञाततत्त्वेऽर्थे कारणोपपत्तितस्तत्त्वज्ञानार्थमूहस्तर्क:  इति सूत्रम् ।।40।।  अस्यार्थ: पूर्ववत्। अविज्ञाततत्त्वेऽर्थे इति। यथा सोऽर्थो भवतिसोऽस्य तथाभावस्तत्त्वम्। एतस्मिन् अविज्ञाते सामान्यतोऽधिगते।कुत: पुनरेतत् सामान्यतोऽधिगतमिति? अविज्ञाततत्त्वेऽर्थे इत्यभिज्ञानात्।यस्मादयमाह- अविज्ञाततत्त्वेऽर्थे इति, तेन ज्ञापयति, सामान्यमवगतमिति।यदि पुन: सामान्यमपि नाधिगतं स्यात्, न ब्रूयात् अविज्ञानततत्त्वेइति। अविज्ञात इत्येवं ब्रूयादिति।।       अविज्ञाततत्त्व इति समासोऽयम्। न चावगम्यते किमविज्ञातंतत्त्वं येन, उताविज्ञातं तत्त्वं यस्येति। कश्चात्र वशेष:? यद्यविज्ञातंतत्त्वं येन सोऽयमविज्ञाततत्त्व: परिच्छेत्ता, तस्मिन्नविज्ञाततत्त्वेपरिच्छेत्तरि तदवगमार्थमूहस्तर्क इति प्राप्तोति। अथाप्यविज्ञातंतत्त्वं यस्य तद्वस्त्वविज्ञाततत्त्वम्, तस्मिन्नविज्ञाततत्त्वेइति षष्ठीविग्रहेणातियुक्तमेतत्। न, विशेषहेत्वभावात्। नात्र विशेषहेतुरितिकिमयं तृतीयाविग्रहेण समास उत षष्ठीविग्रहेणेति? षष्ठीविग्रहेणेतियुक्तम्, अर्थग्रहणसामर्थ्यात्। यस्मादयमाह अविज्ञाततत्त्वेऽर्थेइति, अर्थश्चार्यमाणत्वात् कर्म, तेन ज्ञापयति षष्ठीसमासोऽयं नतृतीयाविग्रह इति, अर्थग्रहणमन्तरेणापिसामर्थ्यतोऽधिगते:। अविज्ञातं तत्त्वं यस्येत्यनुक्तेऽप्यर्थेगम्यत एवैतदर्थ इति। एवमपि समासे सन्देहतादवस्थ्यम्। मा भूत् समासोवाक्यमेवास्तु अविज्ञातं तत्त्वं यस्येति। भवत्येवमभीष्टार्थप्राप्ति:,  लधवार्थं तु समासकरणम्। अनुक्तेऽप्यर्थशब्दे सामर्थ्यतो गम्यते अविज्ञातंतत्त्वं यस्येति। अत्रोक्तं सन्देह एव स्यादिति। समस्तानभिधानप्रसङ्गाच्च।यदि च सामर्थ्यम् आश्रित्यार्थग्रहणं प्रतिषिध्यते, तदैवं युक्तमूहस्तर्कइति। सामर्थ्यत: शेषं गम्यत इति। तस्मादर्थग्रहणं ज्ञातृनिराकर णार्थमिति।।       अविज्ञाततत्त्व इति न वक्तव्यम्, गम्यमानत्वात्। कारणोपपत्तितस्तत्त्वज्ञानार्थम्ऊहस्तर्क इत्युक्ते गम्यतेएतत्, अविज्ञातं तत्त्वं यस्येति। अत्र तावदुक्तं समस्तानभिधानप्रसङ्गादिति।मा भूत् समस्ताभिधानम्, किं नो बाध्यते? न, बुद्धिधर्मनिराकरणार्थत्वात्।उभयथा खल्वर्थेषूहो भवति विज्ञाततत्त्वे चाविज्ञाततत्त्वे चेति।तत्र तावद् विज्ञाततत्त्व ऊह: शुश्रूषाश्रवणग्रहणधारणविज्ञानोहापोहतत्त्वभिनिवेशाबुद्धिधर्मा इति तत्त्वमवधृतं विजानाति, विज्ञातमूहते इति। किमुक्तंभवति? योऽसावर्थ: पूर्वम् अनेन विज्ञातस्तमेवोहत इति पूर्वानुभूतार्थपरिच्छेदऊह इत्युच्यते, न त्वयं तर्क:। य: पुनरविज्ञाततत्त्वेऽर्थे भवति  ऊह:, स तर्क इति।।       षष्ठ्यभिधानमधिकरणार्थासंभवादविज्ञाततत्त्वस्यार्थस्येतिवक्तव्यम्। अविज्ञाततत्त्वोऽर्थो ज्ञायमान: कर्म भवति। कर्मणिच षष्ठ्येव ज्यायसी। यथा घटस्य विज्ञानमिति। न, विभक्तिव्यत्ययात्।षष्ठीस्थल एवैषा सप्तमी द्रष्टव्या। यथा अन्यत्र, इषावयुगपत् संयोगविशेषा:कर्मान्यत्वे हेतु:।।इति विभक्तिव्यत्यय:। कस्मात्? यदि व्यत्ययेन कश्चिदर्थो लभ्यते,युक्तो व्यत्यय:। यथा तस्मिन्नेव इषावयुगपत् संयोगविशेषा इति अधिकरणार्थ:।इषोरपि येऽवयवा:, तेषामपि ये संयोगविशेषस्तेऽपि कर्मान्यत्वेहेतुरिति। न पुनरिह विभक्तिव्यत्ययेन फलं पश्याम:। तस्मात् न युक्तोविभक्तिव्यत्यय इति। न न युक्त:, सामान्याधिगतस्य विशेषज्ञापनार्थम्।यस्यैव सामान्यमधिगतं तद्वर्तिनो विशेषा अप्यवगन्यव्या इति। तेच विशेषां: संयोगिन:समवायिनश्च भवन्तीति।।       कारणोपपत्तित इति। प्रमाणोपपत्तित:। उपपत्ति: संभव:। संभवतिएतस्मिन्नर्थे प्रमाणमिति भवेदयमर्थ इति। उदाहरणम्, योऽयं ज्ञाताज्ञातव्यमर्थं जानीते तं तत्त्वतो जानीयेति किमयमुत्पत्तिधर्मकोऽथानुत्पत्तिधर्मकइति यावदेकतरमनुजानातीति भाष्यम्। अनुत्पत्तिधर्मकेनानेन भवितव्यमितिय ऊह: स तर्क इति। नन्वेवत् तत्त्वज्ञानमेव, किमुच्यते तत्त्वज्ञानार्थमिति?नेदं तत्त्वज्ञानमनवधारणात्। न ह्ययमवधारयति एवमेवेति। किं त्वनुत्पत्तिधर्मकेणज्ञात्रा भवितव्यमिति प्रमाणविषयमभ्यनुजानाति। कथं पुनरयं तत्त्वज्ञानार्थोभवति? प्रमाणविषयविवेचनात्। प्रमाणविषयमनेन विविनक्ति अयमर्थो युक्तइति। प्रमाणानि पुन: प्रवर्तमानानि तर्कविविक्तमर्थं तथाभूतमधि गमयन्तीति।।       ऊह: संशयनिर्णयाभ्यां न भिद्यते इति केचित्। अयं किलोह:संशयो वा स्यात् निर्णयो वा? यदि संशयस्तदा तेन संगृहीत इति पृथक्न पठितव्य:। अथ निर्णय:, तदा तेन संगृहीत इति।।अपरे तु अनुमानं तर्क इत्याहु:। हेतुस्तर्को न्यायोऽन्वीक्षा इत्यनुमानमाख्यायते  इति।।अपरे त्वनुमानमवे तर्कं युक्त्यपेक्षं वर्णयन्ति।। यत्तावन्निर्णयसंशयाभ्यांनोहो भिद्यते इति तन्न प्रत्ययस्वरूपानवबोधात्। अविज्ञाततत्त्वेऽर्थेभवतीति सामान्येनाक्षिप्तो भवान्। सत्यमविज्ञाततत्त्वे भवतीति,न पुन: प्रत्ययस्वरूपं व्यज्ञायि भवता। अनवधारणात्मक: प्रत्यय:संशय: किं स्विदिति। अवधारणात्मक: प्रत्यय एवमिदमिति निर्णय:। अयंतु संशयात् प्रच्युत: कारणोपपत्तिसामर्थ्यात्। न संशये कारणोपपत्तिरस्ति।निर्णयं चाप्राप्तो विशेषादर्शनात्। विशेषदर्शनात् निर्णयो भवति।न चास्मिन् विशेषदर्शनमस्ति। एतेनानुमानं तर्क इत्येतदपि प्रत्युक्तंविशेषादर्शनादिति। किं पुनरस्य स्वरूपम्? भवेदित्येष प्रत्यय इत्येतदस्य  स्वरूपमिति।।       यैरप्यनुमानं युक्त्यपेक्षं तर्क इत्युच्यते, तैरप्यनुमानात्तर्कभेद: स्वयमेवोक्त:। युक्ति: प्रमाणोपपत्ति:। तामपेक्ष्यमाणोय: प्रत्यय: स तर्क इति केवलं संज्ञाभेदमात्रम्। अथ न प्रमाणोपपत्तिर्युक्ति:,अनुमानं युक्त्यपेक्षमित्यपेक्षासामर्थ्यं वक्तव्यम्। स्वविषयाधिगमेचानुमानं किमपेक्षते? अथेतरप्रमाणापेक्षा युक्तिरित्युच्यते?एवमप्यनुग्रहार्थो वक्तव्य:। कथं प्रत्यक्षागमाभ्यामनुमानमनुगृह्यतेइति? अथानुमानस्य प्रत्यक्षागमैकविषयत्वम्?तत्रापि क: तर्क:? त्रीण्येतानि प्रमाणान्येकविषयतया प्रतिसंहितानीतिभवेत्, अवधारणप्रत्ययौ भिन्ननिमित्तौविशेषवत्त्वात् प्रत्यक्षानुमानप्रत्ययवत्।।       अनुमानं तर्क: लिङ्गलिङ्गिसंबन्धस्मृत्यपेक्षत्वात् अनुमानवदिति।न तर्कस्वरूपानवबोधात्। नैव लिङ्गलिङ्गिसंबन्धस्मृत्यपेक्षस्तर्क:।कथमिति? द्वयस्यानधिगते:। यत्र खलु द्वयमधिगम्यते धर्मी साधनधर ्मश्च,तत्रानुमानं प्रवर्तते। यत्र पुनर्धर्मिमात्राधिगति:, न लिङ्गाधिगतिरस्तिस तर्कविषय:। तस्मात् लिङ्गलिङ्गिसंबन्धस्मृत्यपेक्षत्वमयुक्तम्।अनुमानं च धर्मिगतधर्मोपलब्ध्या प्रवर्तते न पुनस्तर्क:। तर्कस्त्वन्यगतधर्मदर्शनेनापिप्रवर्तते, यथा भवितव्यमनेन पुरुषेण, यथा अस्मिन् देशे अश्वा वाह्यन्तेइति अश्ववाहनं न न पुरुषधर्म:। सोऽयमन्यगतधर्मोपपत्त्या स्थाणुव्यवच्छेदमात्रमूहइति। सोऽयं तर्क: प्रमाणानि संधत्त इति प्रमाणसहितो वादेऽपदिष्ट:,न पुनरयं प्रमाणमपरिच्छेदकत्वादिति ।।40।।
1.1.41
एतस्मिश्च तर्क विषये विमृश्य पक्षप्रतिपक्षाभ्यामर्थावधारणं  निर्णय इति सुत्रम्।। संबन्धोऽर्थश्चपूर्ववदिति। विमृश्येति विमर्शं कृत्वा। पक्षात् प्रतिपक्षाच्चपक्षप्रतिपक्षाभ्याम्। पक्षशब्देन पक्षविषयं साधनमुच्यते। प्रतिपक्षशब्देनप्रतिपक्षविषयस्य साधनस्योपालम्भ:। ताभ्यां साधनोपालम्भाभ्यां यदर्थावधारणं  स निर्णय इति।।पुनरयं नियम:? किं तावन्निर्णये? आहोस्वित् पक्षप्रतिपक्षाभ्याम्?अथ विमृश्यैवेति? यदि विमृश्य पक्षप्रतिपक्षाभ्यामेव निर्णय इतिनिर्णये नियम:, इन्द्रियार्थसन्निकर्षोत्पन्नं ज्ञानमित्यस्य व्याघात:।एतेन विमृश्यैवेति प्रत्युक्तम्। अथ पक्षप्रतिपक्षाभ्यां निर्णयएव? उभयाश्रयो निर्णय: प्राप्नोति। तर्कविषये नियमो नान्यत्र। योऽयंतर्कस्य विषय:, एतस्मिश्च तर्कविषये विमृश्य पक्षप्रतिपक्षाभ्यामेवनिर्णयो भवति। न पक्षप्रतिपक्षाभ्यां नियमो न निर्णये विमृश्यैवेतिसामान्यनिर्णयलक्षणमेतत्। कुतोऽयं नियमस्तर्कविषयं इति? तर्कस्यानन्तरोद्देशात्तर्कविषये नियम:। अन्यथापि च निर्णयस्य भावात् न निर्णयभाव इति।अत निर्णयस्य किं लक्षणम्? अर्थपरिच्छेद: अवधारणं निर्णय इति। सोऽयंनिर्णय: प्रमाणविषये भवन्नेकशश्च प्रमाणै: क्रियते संहत्य च। तर्कविषयेसंहत्य, अन्यत्रैकशश्चेति। शास्त्रे वादे च विमर्शवर्जम्। वादेपक्षप्रतिपक्षाभ्यामेव। न शास्त्रे वादे वा विमर्शोऽस्ति उभयोर्निश्चितत्वात्,शास्त्राभ्युपगतपदार्थस्य निश्चितत्वाच्च।।       पक्षप्रतिपक्षशब्देन साधनोपालम्भयोर्ग्रहणमित्ययुक्तं प्रमाणाभावात्।पक्षप्रतिपक्षशब्देन साधनोपालम्भावुच्येते इति किं प्रमाणम्? कस्मात्पुनर्यथाश्रुति न भवति? पक्षप्रतिपक्षयो: कर्मत्वात्। न च कर्मार्थपरिच्छेदकंपरिच्छेद्यत्वात्। तस्मात् पक्षप्रतिपक्षशब्देन परिच्छेदकयो: साधनोपालम्भयोर्ग्रहणम्,तयोरकर्मकत्वात्। तयोरेव कस्मात् न ग्रहणम्? एवमेव च वक्तव्यम्,विमृश्य साधनोपालम्भाभ्यामर्थावधारणं निर्णय इति। एवं स सुविस्पष्टोऽर्थोभवति। न च लाधवकृत: कश्चिद् विशेष इति न एकविषयज्ञापनार्थत्वात्।यद्विषयौ साधनोपालम्भौ तद्विषयो निर्णय:। अन्यथा हि साधनोपालम्भाभ्यांनिर्णय इत्युक्ते न ज्ञायते तत् क्व निर्णय इति। पक्षप्रतिपक्षशब्दाभ्यांच साधनोपालम्भयोर्ग्रहणं तद्विषयस्य चेति। अर्थग्रहणं तर्हि न कर्तव्यम्,गम्यमानत्वात्। केन? विमृश्य पक्षप्रतिपक्षाभ्यामवधारणमित्युक्तेगम्यतेऽर्थस्येति। तस्मादर्थग्रहणं न कर्तव्यम्। न, न कर्तव्यम्।श्रुतिसामर्थ्यादन्यतरनिर्णयज्ञापनार्थं गम्यमानमप्यर्थग्रहणं यत्करोति, तेन ज्ञापयत्यन्यतरस्मिन् पक्षे निर्णय इति।।       पक्षप्रतिपक्षाभ्यामर्थावधारणमित्ययुक्तम्, एकस्मादधिगते:।नेदं पक्षप्रतिपक्षाभ्यां संहताभ्यामवधारणम्, किं तर्हि? एकस्माद्योऽवतिष्ठते इति। उभाभ्यामेवेत्याह कथमिति? उभयनिवृत्तावनिवृत्तोविमर्श:, उभयावस्थाने चानिवृत्त इति। यदा त्वेकोऽवतिष्ठते एकोनिवर्तते, तदा निर्णय इति। अत: संहत्योभौ पक्षप्रतिपक्षौ निर्णयहेतूइति। एतस्मिन् विषये कदा निर्णयो भवति? किं प्रथमे, उत द्वितीये,उत तृतीये इति? सर्वत्र भवति अर्थस्य तथाभावात्। अथ वा तृतीय इतियुक्तम्। कथमिति? एकस्तावत् साधनेन पक्षमवस्थापयति, द्वितीय: साधनंबुद्ध्वा निवर्तते, साधनाभासं वा बुद्ध्वा साधनदोषोद्विभावयिषयाप्रवर्तते। तं निवर्त्य साधनं ब्रवीति। प्रथम इदानीं निश्चितं साधनमितियदि बुद्ध्यते, न प्रवर्तते। अथ दूषणाभासमिति बुद्ध्यते, तत्त्वोद्भावनार्थंप्रवर्तते। तन्निवृत्त्या च द्वितीयपक्षसाधनमपि निवर्तते। किं कारणम्?प्रथमपक्षसाधनस्य निर्दोषत्वात्। निर्दोषे चप्रथमपक्षसाधने न द्वितीयस्य अवकाश इति निवर्तते द्वितीय: पक्षइति। योऽत्रावतिष्ठते तस्मिन्निर्णय:। स च निर्णय: संभवासंभवाभ्यांपक्षप्रतिपक्षयो: संहत्य क्रियत इति।।       निर्णयोऽनुमानमिति केचित्। केचिद् वर्णयन्ति निर्णयोऽनुमानमेवन पदार्थान्तरम् इति। न, लिङ्गलिङ्गिसंबन्धस्मृत्यपेक्षत्वादनुमानस्य।निर्णये च तदभाव: प्रमाणफलत्वात्। प्रमाणमनुमानम्। प्रमाणफलं तुनिर्णय: स्वविषय एव। अनुमानं तु स्वविषयेऽन्यत्र च। यथा धूमदर्शनंधूमपरिच्छेदे नानुमानमपि तु निर्णय:। यदा च परिच्छिनत्ति धूमेनतदानुमीयतेऽनेनेत्यनुमानम्। अग्निपरिच्छेद: फलम्। यदि भावसाधनमाश्रित्योच्यतेऽनुमानंनिर्णय इति तदाभ्यनुज्ञया वर्तितव्यम्। यदा तु करणसाधनमाश्रित्योच्यतेअनुमानं निर्णय इति, तदा प्रतिषेधो वचनीय:, कार्यकारणायोर्भेदात्।कारणमनुमानं कार्यो निर्णय:। तस्मात् नानुमानं निर्णय इति ।।41 ।।                    ।। इति औद्द्योतकरे न्यायवार्त्तिके प्रथमाध्यायस्यप्रथमाह्निकम्।।
1.2.01
तिस्र: कथा भवन्ति- वादो जल्पो वितण्डेति। नायं कथानियम:,  किं तु विचारवस्तुनियम:। यद् वस्तु विचार्यते तत् त्रेधा विचार्यते।तत्र विचार:- वादो जल्पो वितण्डा च। तत्र गुर्वादिभि: सह वाद:।विजिगीषुणा जल्पविण्डे। तत्र यथोद्देशं लक्षणापदेश इति वादस्य लक्षणमुच्यते।तत्र प्रमाणतर्कसाधनोपालम्भो वाद इत्यादि सूत्रम् ।।1।।       तत्र वाद: पक्षप्रतिपक्षपरिग्रह: कौ पुनरेतौ पक्षप्रतिपक्षौ?वस्तुधर्मावेकाधिकरणौ विरुद्धावेककालावनवसितौ वस्तुधर्माविति। वस्तुविशेषौवस्तुन: सामान्येनाधिगतत्वात् विशेषतोऽनधिगतत्वाच्च विशेषावगमनिमित्तोविचार:, तस्माद् वस्तु धर्मौ तद्विशेषौ एकाधिकरणाविति। नानाधिकरणौतु विचारं न प्रयोजयत:, उभयो: प्रमाणेनोपपत्ते:। तद् यथा अनित्याबुद्धिर्नित्य आत्मोति। अविरुद्धावप्येवमेव। यौ विरुद्धौ तौ विचारंप्रयोजयतो नाविरुद्धाविति। तद् यथा क्रियावद् द्रव्यं गुणवच्चेति।एककालाविति भिन्नकालयोर्न विचारप्रयोजकत्वं प्रमाणेनोपपत्ते:। यथाक्रियावद् द्रव्यं निष्क्रियं चेति कालभेदेनेति। अनवसिताविति- अनिश्चितौविचारं प्रयोजयतो नावसिताविति, निर्णयोत्तरकालं विचाराभावात्। तावेतौविरुद्धावेवंविशेषणौ धर्मौ पक्षप्रतिपक्षौ। तयो: परिग्रह: इत्थंभावनियम:,एवंधर्मायं धर्मी नैवधर्मेति। सोऽयं पक्षप्रतिपक्षपरिग्रहो वाद:।अस्य च कथामार्गत्रयेऽपि समानत्वात् विशेषणार्थं प्रमाणतर्कसाधनोपालम्भइति। प्रमाणैस्तर्केण च साधनमुपालम्भश्चास्मिन् क्रियत इति। अस्मिन्भवतीति। अस्मिन्निति सप्तमीनिर्देशो विषयज्ञापनार्थ:। अस्मिन्-  विचारे।।       कथं पुनस्तर्केण् साधनमुपालम्भश्च अप्रमाणात्मकत्वात्,प्रमाणानुग्राहकत्वात्। न प्रमाणसंगृहीतस्तर्को न प्रमाणान्तरमित्युक्तम्।सोऽयमप्रमाणात्मक: सन् कथं सिद्ध्युपालब्ध्यो: कारणं भविष्यति?न ब्रूम: तर्क: सिद्ध्युपालब्ध्यो: कारणम्, अपि तु प्रमाणविषयविवेचनात्तर्क: प्रमाणान्यनुगृह्णाति। तर्कविविक्तं विषयं प्रमाणानि प्रवर्तमानानिपरिच्छिन्दन्ति। सोऽयं प्रमाणानामनुग्राहकत्वात् प्रमाणसहितो वादेऽपदिष्टइति। साधनमुपालम्भश्चास्मिन् भवतीति, किं तावत्, सिद्धि: साधनमुपालम्भमनमुपालम्भ:।अथ साध्यतेऽनेनेति साधनम्, उपालभ्यते अनेनेति उपालम्भ:? यदि तावद्भावसाधनौ साधनोपालम्भशब्दौ, तदा प्रमाणैस्तर्केण च न युक्तौ प्रमाणानांतर्कस्य च पराप्रतिपादकत्वात्। प्रमाणान्यात्मप्रतिपत्तिसाधनानि,परप्रतिपादनार्थश्चायं विचार:। तस्मात् न प्रमाणैस्तर्केण च सिद्ध्युपालब्धीभवत:। अथ करणसाधनौ, तथापि पञ्चावयवोपपन्न इति पृथग् न पठितव्यम्।किं कारणम्? प्रमाणतर्कसाधनोपालम्भ इति कारणसाधनेन पदेनावयवार्थस्योक्तत्वात्।न, अन्यार्थत्वात् पञ्चावयवोपपन्न इत्यस्यान्योऽर्थ:। तथा च व क्ष्याम:।।	अथैतौ साधनोपालम्भशब्दौ भावसाधनौ किंविषयौ प्रमाणैस्तर्केण च क्रियेते?ननूक्तं पक्षप्रतिपक्षविषयाविति। पक्षविषयं साधनम्, प्रतिपक्षविषयउपालम्भ इति। सत्यमुक्तम्, न पुनर्युक्तम्। का पुनर्युक्तिहानिरत्र?उपालम्भस्य प्रतिपक्षाविषयत्वात् प्रमाणतर्कसाधना सिद्धि: पक्षस्यभवतु, न पुनरुपालम्भस्यप्रतिपक्षो विषय:। न ब्रूम: प्रतिपक्षविषय उपालम्भ इति, किं तुसाधनविषय:। प्रतिपक्षस्य यत् साधनं तद्विषय उपालम्भ इति। कथं पुन:प्रतिपक्षसन्निधावपदिश्यमान उपालम्भशब्द: प्रतिपक्षव्यतिरेकेण साधनेनसंबध्यते, सामर्थ्याद् असामर्थ्याच्च। यदुपालम्भयोग्यं तदुपालभ्यते,न च प्रतिपक्ष उपालम्भयोग्य:। कथमिति? उपालभ्यमानस्यानुपालभ्यमानस्यच वस्तुनस्तथाभावात्। यथाभूतं च वस्तूपालभ्यमानं    तथाभूतमेवानुपालभ्यमानम्।साधनेऽपि तर्हि तुल्यम्। साधनमपि करणम्, तदपि स्वरूपं न कदाचित्जहाति। तस्मात् साधनस्याप्युपालम्भो न युक्त:।।	एवमेतत् नोपालम्भ: करणे कर्मणि च, कर्मकरणयो: स्वविषये सामर्थ्यात्।सर्वं कर्म स्वविषये समर्थम्, करणमप्येवम्। तस्य तु विषयान्तरेन सामर्थ्यमस्ति। यच्च विषयान्तरेऽसमर्थं न तेन कर्मण: करणस्यवा वैगुण्यम्। कस्य तर्ह्ययमुपालम्भ:? योऽयं निगृह्यते। कश्च निगृह्यते?पुरुष:। अप्रतिपत्तिविप्रतिपत्ती पुरुषस्य, न कर्मणो न करणस्य।सोऽयं प्रतिपादयिता असमर्थयो: कर्मकरणयोरुपादानात् निगृह्यते।प्रतिपत्तापि यथाभिहितपदार्थाप्रतिपत्त्या विप्रतिपत्त्या चेति।सोऽयं पुरुषधर्मो वचनद्वारेणोद्भाव्यत इति वचन उपचर्य पुरुषधर्मंवचनमुपालभ्यत इति। कथं पुनरयमर्थ: सूत्रपदेषु लभ्यते? लभ्यत इत्याह।कथम्? प्रमाणतर्कसाधन: पक्ष: प्रमाणैस्तर्केण च साधनस्योपालम्भ:प्रमाणतर्कसाधनश्च प्रमाणतर्कसाधनोपालम्भश्च प्रमाणतर्कसाधनोपालम्भ:।एकस्य साधनशब्दस्य गम्यमानार्थत्वात् लोप:, यथाष्ट्रमुखी कन्ये ति।।       अथ प्रमाणतर्कसाधनोपालम्भ इत्यनेन पदेन जल्पवितण्डाभ्यांकथं वादो विशिष्यते? नन्विदं पक्षप्रतिपक्षपरिग्रहवत् त्रयाणामपिसमानं भवति। न समानम्, वादे प्रमाणतर्कसाधनोपालम्भस्य नियमात् प्रमाणतर्कसाधनोपालम्भएव वाद:, छलजातिनिग्रहस्थानसाधनोपालम्भे जल्पवितण्डे। यथा विषाणित्वंगवि गवये च समानमपि संवृतकण्ठतया सास्नादिमत्तया च विशिष्यमाणमुभौगोगवयौ विशिनष्टि, तथा प्रमाकतर्कसाधनोपालम्भ इति।।       छलजातिनिग्रहस्थानसाधनोपालम्भो जल्प इत्यभिधानाद् वादे निग्रहस्थानप्रतिषेधोविशेषविधानात्। ततश्च नोपालम्भो वाद इति। प्रमाणतर्कसाधनोपालम्भइत्यभिधानाद् वादेऽपि निग्रहस्थानानीत्यदोष:। उपालम्भश्रवणात्समस्तनिग्रहस्थानप्रसक्ते: संज्ञाभेदमात्रम्। यद्युपालम्भग्रहणात्वादेऽपि निग्रहस्थानानि विद्यन्त इति मन्यसे, ननु संज्ञाभेदमात्रम्।जल्पाद् वादस्य न विशेष:। तत्रापि निग्रहस्थानानीहापीति। न, उत्तरयो:पदयोर्नियमार्थत्वात्। यस्मादेवोपालम्भशब्देन समस्तानि निग्रहस्थानानिलभ्यन्ते, अत एव नियमार्थेउत्तरे पदे आरभ्येते सिद्धान्ताविरुद्ध: पञ्चावयवोपपन्नश्च। सिद्धान्ताविरुद्धइत्यनेन किल पदेन विरुद्धो हेत्वाभासो लभ्यते। तन्न, अन्यतोऽधिगते:।अन्यत एवायं लभ्यते। पञ्चावयवोपपन्न इति पञ्चग्रहणात् न्यूनाधिकेलभ्येते। अवयवग्रहणात् तदाभासा लभ्यन्ते इति लभ्यमानस्यार्थस्यपुनरभिधानेन सूत्रकारेण पिष्टं पिष्टं स्यात्। तस्मात् नायमर्थ:।अथ किमिदं पदं सिद्धान्ताविरुद्ध इत्यनर्थकमेव? नानर्थकम्, अपसिद्धान्तावरोधार्थत्वात्सिद्धान्तमभ्युपेत्यानियमात् कथाप्रसङ्गोऽपसिद्धान्त:।। इति। सोऽनेनावरुध्यते।तस्मात् नानर्थकम्। कस्मात् पुनरयं नियमो वादेऽवयवाभासा अपसिद्धान्तश्चनिग्रहस्थानमिति। गुर्वादिभि: सह वादोपदेशात् नियम:। यस्मादयं तत्त्वबुभूत्सुर्गुर्वादिभि:सह त्रिविधं फलमाकांक्षन् वादं करोति ततोऽस्य तत्त्वबुभूत्सावतस्तावत्साधनं वक्तव्यम् यावदनेन ज्ञाजमिति, अप्रतिद्वन्द्वित्वात्। प्रतिद्वन्द्विनाच सह न वाद:, किं तु जल्प:, तत्र समस्तनिग्रहस्थानप्रयोग इति युक्तम्।प्रमाणतर्कसाधनोपालम्भ इत्यभिधानात् उभयो: सिद्ध्यसिद्धिप्रसङ्ग:।यदि प्रमाणतर्कसाधनोपालम्भो वाद उभयोर्वादिप्रतिवादिनो: प्रमाणतर्कसाधनोपालम्भाभिधानेऽधिकारइत्युभयमतसिद्ध्यसिद्धिप्रसङ्ग:। नैष दोष:, अप्रतिज्ञानात्। नेदंप्रतिज्ञायते उभयोर्वादिनो: प्रमाणानि सन्तीति अपि तु ताभ्यां साधनंवक्तव्यमित्येतन्नियम्यते। न पुन: साधनमेवैतद् भवतीति दूषणमप् येवम्।।	अपरे तु स्वपरपक्षयो सिद्ध्यसिद्ध्यर्थं वचनं वाद इति वादलक्षणंवर्णयन्ति। अत्र च पक्षविशेषणार्थमुपात्तयो: स्वपरशब्दयोरनुपपत्तिर्विकल्पानुपपत्ते:समासासंभवाच्च। एतौ खलु स्वपरशब्दौ परिग्रहवर्जनार्थौ वा स्याताम्?साधनीयदूषणीयार्थौ वा? पूर्वोत्तरपक्षार्थव्यवस्थापकौ वा? पक्षप्रतिपक्षावद्योतकौवा? प्रथमद्वितीयपक्षाभिधायकौ वा? एकस्य वानेकविशेषणाभिसंबन्धिनोऽनेकशब्दाभिधानमिति।।         तत्र परिग्रहपरिवर्जनार्थता तावदनुपपन्ना, किमोऽर्थासंभवात्।न हि परिग्रहार्थतायां किमोऽर्थ: संभवति, कस्यायं स्वो भविष्यति,कश्च स्वार्थ इति स्वीकारणं परिग्रहार्थ:। य: स्वीकरोति, तस्य स्वइति। एतदेव चिन्त्यते किं तत् स्वीकरणम् इति। ममेति प्रत्ययोत्पत्तिकारणभावाभावौस्वपरशब्दार्थ:। निर्दिष्ट: स्वार्थो न पुनरस्य स्वम्। न हि शास्त्रकारस्यस्व: परो वा संभवति यदर्थमिदं स्यात्। यच्च यस्य स्वं भवति तत्तस्य सिद्ध्यर्थं कञ्चदुपकारं करोति, न पुन: स्वामिन: पक्षेण कश्चिदुपकार:क्रियते। तस्मात् परिग्रहवर्जनार्थौ तावत् स्वपरशब्दौ न भवत:।।       साधनीयदूषणीयार्थौ स्वपरशब्दाविति चेत्? अथापीदं स्यात्साधनीय: स्वपक्षो दूषणीय: परपक्ष इति, अहो शब्दार्थकौशलम्। साधनीय:साध्य: स्यात्। साधनीय: स्वपक्ष इति कुत एतत्? लक्षणं चैतत् पक्षस्य,साधयितुमिष्ट: पक्ष इति। साधनीयशब्देनापि तदेवोच्यते। व्यवच्छेदार्थंचेदमुच्यते स्वपक्ष: परपक्ष इति। परपक्षाच्चायं स्वशब्देन व्यवच्छिद्यमानोन समानमर्थं शक्नोति वक्तुमृ। व्यर्था वा विशेषणम्। सामान्यशब्दाअपि विशेषे वर्तन्ते इति दृष्टमेतत्। न ते सामान्यशब्दा ये विशेषेषुवर्तन्त इति। किं तु प्रकरणादिभेदानुविधायिनो विशेषशब्दा एव ते।अपि च साधनीय: पक्ष: स्वपक्ष:, दूषणीय: पक्ष: परपक्ष: इत्येतदपिन बुध्यामहे। साधनस्य पक्षविषयत्वात् साधनीय: पक्ष: स्वो भवतु,दूषणं तु न किञ्चित् परपक्षेण संबध्यते, परपक्षस्य तादवस्थ्याद्।अथ दूषणस्य को विषय:? कस्यचित् स्थाना विषय इति किञ्चिद् दूषणंस्थावनया संबध्यते किञ्चित् स्वपरपक्षाभ्यामसंबद्धमेव। कतमत् पुनर्दूषणंस्थापनया संबध्यते? का चेयं स्थापनेति? स्थापना नाम पञ्चावयवं पक्षसाधकंवाक्यम्। वाक्यदोषो दूषणम्। तद् वाक्यं न्यूनं चाधिकं च भवति, अवयवाभासोपपन्नंच। तदुद्भावनं दूषणम्। एतत् स्थापनया संबध्यते, तद्विषयत्वात्।शेषं तु दूषणं न स्थापनया न स्वपरपक्षाभ्यां संबद्धम् उत्तरदोषआक्षेपभावाश्चेति। सत्यम्, न साक्षात् पक्षस्य दूषणेनाभिसंबन्ध:,स्थापनानिवृत्तिद्वारेण तु प्रवर्तमानं दूषणं न पक्षं निवर्तयतिस्थापनानिवृत्ते: परपक्षं दूषयतीत्युच्यते उपचरितशब्दप्रयोगो लक्षणेऽनुपपन्न:,लक्षणस्य तत्त्वविषयत्वात्। तत्त्वव्यवच्छेदकं लक्षणम्। न पुनरुपचरितशब्दप्रयोगेणव्यवस्थास्ति। यदि पादम्पर्येण प्रवृत्त्या प्रवर्त्तमानं दूषणंपरपक्षं निवर्तयति, तदैव युक्तं कर्तुं परपक्षासिद्ध्यर्थ वचनंवाद इति। एवमभिधीयमाने किं भविष्यति? लघु च सूत्रं भवतीत्युभयोश्चसाधनदूषणयो: पारम्पर्येण परपक्षासिद्ध्यर्थतेति। अत्र माभूदुभय त्रपारम्पर्यमिति स्वरूपत एवं सूत्रं वक्तव्यम्, पक्षस्थापनयो: सिद्ध्यसिद्ध्यर्थंवचनं वाद इति। एवं हि विस्पष्टता लक्षणस्य, यथाविषयं चापि संबन्धइति। स्थापनयति न सर्वं दूषणं संबध्यत इति दोषतादवस्थ्यम्। न दोषतादवस्थ्यंकस्यचित् संभवात्। किञ्चिद् दूषणं स्थापनया संबध्यत इत्युक्तम्।सामान्याभिधानेऽपि सामर्थ्यात् नियम:। तस्मात् इदमप्यनुपपन्नंसाधनीयदूषणीयार्थौ स्वपरशब्दाविति।       स्वपरशब्दौ पूर्वोत्तरपक्षार्थौ भविष्यत इति यदुक्तं भवतिपूर्वपक्षोत्तरपक्षाविति तदुक्तं भवति स्वपरपक्षाविति। न युक्तमेतदपीति,साधनदूषणयोर्नियमाभ्युपगमात् ते साधनदूषणै: इत्येतस्मिन् सूत्रेसाधनदूषणयोर्नियमाभिधानम्, स्वपक्षे साधनं परपक्षेदूषणमिति। एतस्मिश्चनियमे उत्तरपक्षविषयं दूषणं प्राप्नोति। तेनोत्तरपक्षवादी स्वमेवपक्षं दूषयतीति प्राप्तम्। स्वपक्षश्चोत्तरपक्षवादिन: पूर्वंपक्षादन्यइति स्वपरशब्दाभ्यां च पूर्वोत्तरपक्षयोरभिधानमिति न पदार्थो नपरिभाषा न च रूढि:।। एतेन पक्षप्रतिपक्षार्थता प्रथमद्वितीयपक्षार्थता  च व्याख्याता।।	एक पवायं पक्ष इति विशेषणद्वययोगात् साध्यतया दूष्यतया च विशेष्यमाण:स्वपरपक्षशब्दवाच्य इति। युक्तमेतत्। द्विवचनं तु न युक्तम्, एकस्यानेकविशेषणयोगोन प्रतिषिध्यते। द्विवचनं तु न भवतीति ब्रूम:। न ह्येकस्यानेकविशेषणाभिसंबन्धेसति द्विवचनबहुवचने भवत:। न हि देवदत्तं छत्रदण्डाभ्यां संबद्धंसमुपलभ्य वक्तारो भवन्ति छत्रिदण्डिनावागताविति। तदेवं विकल्पानुपपत्ते:स्वपरशब्दानुपपत्ति:।।	समासासंभवाच्च। स्वपरपक्ष इति समासपदमेतत्। तत्र तावत् विशेषणविशेष्यस्वरूपानवघृतेर्नषष्ठीसमास:। यत्र खलु षष्ठी समस्यते तत्र विशेषणं विशेष्यात् पृथगवधार्यते,यथा राजपुरुष इति। भेदाच्च। यत्र च विशेषणविशेष्यभावो भवति, तत्रभेदो दृष्टो राजपुरुषवदेव। असत्यपि भेदे दृष्ट इति चेत्? असत्यपिभेदे दृष्ट: षष्ठीसमास: तद् यथा सेनापति: पानकाङ्गमिति। तच्च न,अनभ्युपगमात्। को हि स्वस्थात्मापानकमङ्गेम्यो नार्थान्तरं प्रतिपद्यते, सेनां च सैनिकेभ्य इति।यथा च सेनादीन्यर्थान्तरभूतानि तथोक्तं गुणगुविवाद इति। अथ मन्यसेस्वार्थ: स्वशब्दस्यार्थ:, साधनीयार्थश्च पक्षशब्दस्येति? तन्न,अपोदितत्वात्। यथा स्वार्थवाचक: स्वशब्दो न भवति तथोक्तम्। तस्मात्न षष्ठीसमास:। एतेन कर्मधारय: प्रत्युक्त:, स्वश्चासौ पक्षश्चेतिविशेषणस्वरूपासिद्धेर्भेदाभावाच्च। एतेन बहुव्रीहिरपि प्रत्युक्त:,साधयितृविषयं च साधनं प्राप्नोति। अतो न बहुव्रीहि:। ननु च साधनीयार्थतास्वार्थ: पक्षविशेषणत्वेन संभवति? न संभवति, पर्यायत्वात्। साधनीय:पक्ष इति पर्याय एव। न च पर्यायशब्दै: समानाधिकरणो बहुव्रीहिर्वासंभवति। न हि भवति वृक्षतरु छिनत्तीति। विरोधाच्च। यदि तावदयं पक्षशब्द:स्वपक्षाद् भिद्यते, परपक्षवचनं प्रतिज्ञा इति व्याघात:। किं कारणम्?प्रतिज्ञाया: स्वपक्षविषयत्वात्। अथाभिन्न:, तथापीदं न प्राप्नोतिस्वपरपक्षयो: सिद्ध्यसिद्ध्यर्थं वचनं वाद:इति। न चान्य: समास: संभवति। न चेदं वाक्यम्। तस्मात् स्वपरपक्षयोरिति  असारमेतत्।।       आस्तां तावत् स्वपरशब्दार्थो विशेषणविशेष्यभावश्च स्वपरशब्दयो:।अथ समास: कस्मात् न क्रियते स्वपरपक्षसिद्ध्यसिद्ध्यर्थं वचनं वादइति? किमेवं कृते भविष्यति?  स एवार्थो लाधवं च।।       अत्र केचित् परिहारं ब्रूवते, यदि किल समास: क्रियते, उभयाश्रितेसिद्ध्यसिद्धी प्राप्नुत:। न, दोषतादवस्थ्यात्। नायं दोषोऽसमासकरणेनपरिह्नियते, कथमिति? स्वपक्षसिद्ध्यसिद्ध्यर्थं वचनम्, परपक्षस्यच सिद्ध्यसिद्ध्यर्थं स्वपरपक्षयो: सिद्ध्यसिद्ध्यर्थमिति। न, असामर्थ्यात्।न ह्यं समास: समर्थ: स्वपक्षस्य परपक्षस्य च सिद्ध्यसिद्ध्यर्थमिति।कस्मात्? व्याहतत्वात्। यदि सिद्ध्यर्थं यतते असिद्ध्यर्थमिति व्याघात:।यद्यसिद्ध्यर्थं यतते सिद्ध्यर्थमिति व्याघात:। यद्यसामर्थ्यात्न समास:। समासेऽपि तर्ह्यसामर्थ्यात् नोभयपक्षसिद्ध्यसिद्धिप् रसङ्ग:।।       एकवचनबहुवचनप्रसङ्ग इति अन्ये। यदि किल समास: क्रियेत समासोऽनभिव्यक्तवचनभेद:,तस्माद् वचनभेदव्यक्तिनिमित्तमसमास:। कथं नाम? स्वपरपक्षयोरेव सिद्ध्यसिद्ध्यर्थंवचनं वाद: स्यात्, नस्वपरपक्षाणां न स्वपरपक्षस्येति। न, असंभवात्। एकस्य तावत् सिद्ध्यसिद्ध्यर्थंवचनं नैवास्ति। स्वपरपक्षाणां साधनम् अनुमानमेवकमिति कथाप्येषानास्ति। अतोऽस्थाने आशङ्का।।       अनित्य: समासविधिरिति अपने। अपरे पुन: समासविधेरनित्यतांवर्णयन्त एवमाहु:, नायमवश्यं विधि: सर्वत्र समास इति। क्वचित् समासोभवति, क्वचिच्च वाक्यम्। यथा राज्ञ: पुरुष: राजपुरुष इति। यदि उभयप्राप्ति:,असमास: कस्मात्? अनित्य: समासविधिरित्येवं ब्रुवतैतदुक्तं भवतिप्राप्तमुभयम्, अथोभयप्राप्तौ कस्मादसमास इति? समास: कस्मादित्यनिवृत्तोऽनुयोग:।नानिवृत्तो लघवार्थत्वात्। समासे लाघवम्, असमासे गौरवम्। अर्थगत्यर्थंच शब्दानामुपादानमिति गुर्वभिधाने प्रयोजनं वाच्यम्। वर्णे गुरुलाघवानभ्युपगमइति चेत्- नायं परिहारोऽनुयोगस्यानिवृत्ते:। वर्णे गुरुलाघवानुयोगंन प्रतिपद्यामहे इति चेत्- न निवर्ततेऽनुयोग:। कस्मादिति। शास्त्रत्वेनच वादविधानमभ्युपगम्यते, न च वर्णे गुरुलाघवमाश्रीयते इति न यु क्तम्।।       सिद्ध्यसिद्ध्यर्थमित्येतदपि न युक्तम्। कस्मात्? द्वेधानुपपत्ते:।अयं खलु सिद्धिशब्द: कल्प्यमानो द्वेधा कल्प्येत व्यक्तावुत्पत्तौवा। तन्न तावदुत्पत्तौ युज्यते, प्रतिज्ञादिकस्य साधनस्य साधनभावहानिप्रसङ्गात्।न हि प्रतिज्ञादिसाधनेन वस्तूत्पाद्यते, किं तु विद्यमानप्रकाशकत्वंसाधनार्थ:। स हीयते। सिद्धावुत्पत्तौ कल्पितायामिति व्यक्तावितिचेत्- न, अधिकरणाधारत्वात्। अथ मन्यसे सिद्धिर्व्यक्ति: नोत्पत्ति:?युक्तमेतत्, उत्तरं तु व्याहतं भवति, अधिकरणप्रत्यायनं सिद्ध्यसिद्धीइति। ये चैते अधिकरण प्रत्यायनलक्षणे सिद्ध्यसिद्धी, ते अधिकारणेवर्तमाने कथं पक्षस्य भवत इति षष्ठ्यर्थो वाच्य:। नानं दुर्वचस्तद्विषयत्वात्।तयो: सिद्ध्यसिद्ध्यो: पक्षो विषय:, अतस्तद्विषयत्वात् तस्येति।न युक्तमेतत्। ये ते सिद्ध्यसिद्धी पक्षविषये, ते किं तावत् पक्षेसिद्धे उतासिद्धे? यदि तावत् सिद्धे, नाधिकरणप्रत्यायनं सिद्धि:।किं तर्हि? यतस्तत्प्रत्यायनं सा सिद्धि:। कुतश्च तद्भवति? अर्थस्यतथाभावात्, यस्मात् सोऽर्थस्तथा भवति। कथं तथा भवति? यथा प्रमाणैरुपसंपन्न  इति। यत् तत्प्रमाणाविसंवादित्वम्, स तथाभाव:। अथासिद्धे पक्षेऽधिकरणप्रत्यायनंभवति? साधनप्रयोगात् प्रागधिकरणप्रत्यायनं भवतीति वादवैयंर्थ्यंस्यात्। पक्षस्य सिद्धि: अधिकरणप्रत्यायनं भवतु, असिद्धिस्तु कथम्?न हि परपक्षासिद्धिर्दूषणेन क्रियत इत्युक्तम्। स्थापनानिवृत्तेरुपचारइति चेत्- स्यान्मति: दूषणं प्रयुज्यमानंसाक्षात् स्थापनां निवर्तयति। स्थापनानिवृत्तेस्तु परपक्षनिवृत्तिरुपचर्यतेइति। न, प्रयोजनाभावात्। न हि प्रयोजनमन्तरेण मुख्यार्थव्यतिक्रमोलभ्यते, अपि तु प्रमाणासंभवेनोपचारो मञ्चा: क्रोशन्तीति यथा। लोकप्रयुक्तशब्दविषयश्चोपचार:लोकगत्या शब्दार्थ:। न चेदं लौकिकं वाक्यं स्वपरपक्षयो: सिद्ध्यसिद्ध्यर्थं  वचनं वाद:।।       अपरे तु प्रतिज्ञातार्थज्ञापनं पक्षस्यासिद्धिं वर्णयन्ति।तद् यद्यधिकरणविषयम्, न निवर्तते प्रसङ्ग:। कथम्? पक्षस्यासिद्धिरितिसिद्धिवत् प्रसङ्ग:। तस्मात् सिद्ध्यसिद्धी पक्षधर्मावेव, यत एतद्भवति सिद्ध: पक्षोऽसिद्धश्चेति। एवं सति द्रष्टृस्थे सिद्ध्यसिद्धीइति व्याघात:। यदि सिद्ध्यसिद्धी पक्षधर्मौ द्रष्टृस्थे सिद्ध्यसिद्धीइति व्याहतं भवति। अथ मा भूद् व्याघात इति द्रष्टृस्थे एव ते? तथापिपक्षस्य व्यक्त्यव्यक्ती सिद्ध्यसिद्धी इति व्याहतं भवति। अथ तथातथातेपदार्थस्य सिद्ध्यसिद्धी? तथाप्यधिकरणप्रत्यायनं सिद्ध्यसिद्धीइति व्याहतं भवति। के पुनरेते व्यक्त्यव्यक्ती? वस्तुधर्मावभिधानप्रत्ययहेतू,यत एतावभिधानप्रत्ययौ व्यक्तोऽव्यक्तश्चेति भवत:, ते व्यक्त्यव्यक्तीइति।।  अर्थशब्दानुपपत्तिर्विकल्यानुपपत्ते:। अर्थशब्द: खलु प्रवर्तमानस्त्रेधाप्रवर्तते, उद्देशप्रयोजनाभिधेयविषयत्वेन। उद्देशे तावदर्थशब्दो,यथा ब्राह्यणार्थं भक्तमिति। एवं च चतुर्विधवाक्यासंग्रह:। प्रयोजनेऽर्थशब्द:,किमर्थमागतोऽसीति। अभिधेय अर्थशब्दो यथा गौरित्यभिधानस्य कोऽर्थ:इति। तन्न तावदुद्देशे संभवति, युक्तायुक्तत्वेन विशेषितत्वात्।स्वपक्षस्य युक्तत्वेन परपक्षस्यायुक्तत्वेनेत्येवं विशेषिते कुतउद्देशेऽर्थशब्द:? न ह्ययं युक्तायुक्तत्वशब्दो दूषणाभासे साधनाभासेवा संभवतीति साधनयोगो युक्तता, दूषणयोगोऽयुक्ततेति। अथ पुन: पदार्थस्यतथात्वातथात्वे युक्तायुक्तत्वे, युक्तत्वं   तथाभावोऽयुक्तत्वमतथाभावइति? तथापि तयो: कर्मतया उपादानात् प्राप्नोति। किं कारणम्? साधनदूषणाभासयो:सिद्ध्यसिद्ध्यप्रयोजनत्वात्। न हि साधनदूषणाभासयो: सिद्ध्यसिद्धीप्रयोजनम्। एवं च तद्वादी न वादी स्यात्। तथा चावादी निगृह्यत इतिदोष:। अथाभिधेयेऽर्थशब्द:, अभिधानस्वभावनवधृते:? न युक्तमेतदपि,न हि ग्रन्थकारभाष्यकाराभ्यां विशेषितमेवंप्रकारमभिधानं सिद्ध्यसिद्ध्योर्वाचकमिति।ननु च विशेषितम्, येन सिद्ध्यसिद्धी अभिधीयेते तत् तयोर्वाचकमिति।सत्यमुक्तम्। एवं तु सिद्ध्यसिद्धी इत्येतेऽभिधाने वाद: प्राप्तन्। न चान्य: अर्थशब्दस्य विषय:। तस्मादर्थशब्दोऽप्ययुक्त: ।।       सिद्ध्यसिद्ध्यर्थं वचनं वाद इति व्रुवाणेन न पूर्वोत्तरमवलोकितम्।नैयायिकहेतुप्रतिषेधेन विशेष्यं वचनमित्यभ्युपगतम्। इदं पनु: सूत्रंसमस्तं वचनविशेषणार्थमिति व्याघात:। तदेवमेतानि सूत्रपदानि विचार्यमाणानिस्वतन्त्रव्याघातकानीति लोकं च बाधन्त इति।।       एवं तावत् सौत्राणि पदानि स्वेन न्यायेनासंबद्धानि। यथाच वृत्तिपदानि असंबद्धानि तथेदमुच्यते। स्वस्य पक्षस्येति स्वार्थासिद्धेरयुक्तम्,स्वार्थश्च प्रतिषिद्ध:। अतोऽयुक्तं स्वस्य पक्षस्येति। यदपिषष्ठीसप्तमीद्विवचनयोस्तुल्यरूपत्वात् षष्ठ्यर्थज्ञापनार्थं स्वस्यपक्षस्येति, तदप्ययुक्तम्, अधिकरणार्थासंभवात्। न हि पक्षव्यतिरेकेणपक्षे किञ्चित् साध्यं संभवति। तस्मादयुक्त: सप्तम्यर्थ:। तदप्रसक्तौविशेषणानर्थक्यमिति।।       युक्तायुक्तत्वानुपपत्तिश्च विकल्पानुपपत्ते:। युक्तायुक्तत्वेखलु साधनदूषणे वा स्याताम्, साधनदूषणाभ्यां वा योग:, पदार्थस्यवा तथातातथात इति। तन्न तावत् साधनदूषणे युक्तायुक्तत्वे। कस्मात्?साधनदूषणयो: पृथगभिधानात्। ते साधतदूषणै: इत्यत्र पृथगुक्ते साधनदूषणे,युक्तायुक्तशब्दाभ्यां च साधनदूषणयोरभिधानमिति।ते साधनदूषणै: इति सूत्रम् अनुच्चार्यं चरितार्थत्वादिति। अथ मन्यसेतयोरेव युक्तायुक्तयोर्विशेषणार्थंते साधनदूषणै: इति? न, प्रथमाभिधानप्रसङ्गात्। यदि युक्तायुक्तत्वविशेषणार्थंते साधनदूषणै: इति सूत्रम्, प्रथमैव न्याय्या, ते साधनदूषणानीति।न हि विशेषणविशेष्यभावे भवति नीलमुत्पलैरिति। योग इति चेत्? अथसाधनदूषणाभ्यां योगो युक्तायुक्तत्वे इत्येवं चेन्मन्यसे? तन्न,अनिर्देशात्। न साधनदूषणाभ्यां योगो निर्दिष्ट एवंविध इति। अनिर्देशादयुक्तमेतत्।साधनेन योग इति च कदा भवति, यदासौ निर्णित: पदार्थ:, तदा च न साधनस्यार्थ:कश्चिदस्तीति न युक्तायुक्तत्वेनाधिकरणप्रत्यायनमिति व्याघात:।अतो न युक्तो योग:। अथ पदार्थस्य तथात्वातथात्वे युक्तायुक्तत्वे?तदपि न करणार्थासंभवात्। ये तथात्वातथात्वलक्षणे युक्तायुक्तत्वे,ते व्यवच्छेद्ये, न व्यवच्छेदस्य साधने। तस्मात् करणार्थो नास्ति।  अतोयुक्तायुक्तत्वस्येति युक्तं वक्तुमिति।।	अधिकरणप्रत्यायनमिति च न युक्तम्। शास्त्रसंबंधासंगतत्वात्। शास्त्रसंबन्धंकुर्वाणेनोक्तं संन्देहविपर्ययप्रतिषेधार्थ: शास्त्रस्यारम्भ इति।एतन्निरपेक्षेणेदमभिधीयते अधिकरणप्रत्यायनं सिद्धसिद्धी इति। नच प्राश्निकेषु संशयविपर्ययौ स्त: परिच्छेदकत्वात्। तस्मात् न प्राश्निका:प्रत्याय्या इति। यच्चोक्तं प्राश्निकप्रत्यायनादेव प्रतिवादिप्रत्यायनंकृतं भविष्यतीति, किं कारणम्? तत्प्रत्यायनात् प्रतिवादिप्रत्यायनम्।प्रतिवादी किल स्वपक्षरागात् सन्तमप्यर्थं न प्रतिपद्यते। सन्तमर्थंन प्रतिपद्यते चेति व्याहतमुच्यते। कथं चान्यथा प्रतिपन्न: सन्नित्यभिधीयते?अथ प्रतिपद्यमानोऽपि परस्य न कामकारं ददाति, तथापि न प्रतिपद्यतइति व्याहतम्। यच्च प्राश्निकप्रत्यायनात् तत्प्रत्यायनमिति, तदपिन, प्रतीते: कारणभेदात्। प्राश्निकप्रतीतेरन्यानि कारणानि, अन्यानिप्रतिवादिप्रतीतेरिति। न चान्यविषयस्य करणस्यान्यत्र क्रियेति।नियमाभावाच्च। न चायं नियम:, प्राश्निकप्रत्यायनार्थ एव वाद:। प्राश्निकानन्तरेणापिगुर्वादिभि: सह वादो दृष्ट इति। यदा तु नायं तत्त्वबुभुत्सु: लाभपूजाख्यातिकामोवादमारभते, तदा प्राश्निकै: प्रयोजनमस्तीति। सत्यमस्ति प्रयोजनम्।वादस्तु न भवतीति। न, त्रैविध्यानभ्युपगमात्। एक एवायं कथामार्ग:।तस्य प्रयोजनं तत्त्वावबोधो लाभादयश्च। न, प्रतिषेधात्। प्रतिसिद्ध:स्तुतिमानलाभलिप्सोर्वाद:। यदपीदमुच्यते, न त्रैविध्यानभ्युपगमादिति,नानभ्युपगमायत्त: पदार्थसद्भाव:, अपि तु सद्भावे सत्यभ्युपगम इति।यथा च त्रैविध्यं कथामार्गस्य तथा लक्षणभेदात्। वादात् जल्पवितण्डयोर्भेदमुपदर्शयिष्याम:।तस्मादज्ञात्वा विशेषमुच्यते त्रैविध्यानभ्युपगमादिति।।       यच्चोक्तं पक्षसिद्धिविषयं प्रत्यायनं पक्षासिद्धि शब्देनोपचरितम्,यथा शून्यताविषय: समाधि: शून्यतेति। न कामत उपचारो लभ्यते, अपि तु प्रमाणासंभवेन। लोकप्रयुक्तशब्दान्वाख्यानमुपचार:। उक्तं चनोपचरितशब्दप्रयोगो लक्षणे उपपन्न इति। तदर्थं वचनमित्येतदपि किंलचतुर्विधवाक्यज्ञापनार्थमुक्तम् साधनं साधनाभासो दूषणं दूषणाभासश्चसंभन्त्स्यत इति।  तदयुक्तम्, युक्तायुक्तत्वेनेति विशेषितत्वात्।  एवं विशेषितेएतस्मिन् कुतश्चतुर्विधवाक्यसंग्रह इति? अधिकरणं पुनर्यो वादिप्रतिवादिभ्याम्अधिकृत इत्यत्राधिकरणार्थो वक्तव्य:। न हि वादे प्राश्निकाधारंकिञ्चिदस्तीति। प्रत्यायनाधारत्वादधिकरणमिति चेत्? नोक्तोत्तरत्वात्।उक्तोत्तरमेतत्, पक्षविषयं प्रत्यायनं न प्राश्निकविषयमिति। तस्मिन्सति भावादिति चेत्- न, अन्यथापि दर्शनात्। अन्यथापि गुर्वादिभि:सह दृष्टो वाद इति। तद् वादे परीक्षा का कस्य क्वेति वक्तव्यम्।साधनदूषणप्रयोग: पक्षस्थापनाविषयो वाद:। तस्य परीक्षा साधनदूषणतदाभासपरिज्ञानम्।तदर्थमधिकार:, तस्मिन्निति सप्तम्यर्थो नास्ति। यदिप प्राश्निकप्रतिवादिनो:प्रियाप्रियवचसि वादप्रसङ्ग इति चाद्यं कृत्वा प्रतिसमाधानमुक्तम्,तत्सिद्ध्यसिद्धिभ्यां साक्षात् पारम्पर्येणासंबन्धात् युक्तायुक्तविशेषणाच्चासंबद्धमुत्तरेणत्वसङ्गतपदार्थाभिधायिनो दत्त: स्वहस्त:, पूर्वापरयोरसंबन्धादिति।यदि त्वसंगतस्याप्युत्तरं वाच्यं तत एव वक्तव्यम्, न सूत्रार्थापरिज्ञानादिति।तदेतत् सूत्रं विचार्यमाणं सहवार्त्तिकं न युक्त्या संगच्छत इतियथान्यायमेवास्तु ।।1।।
1.2.02
यथोक्तोपपन्नश्छलजातिनिग्रहस्थानसाधनोपालम्भो जल्प:।।2।।   समस्तं वादलक्षणं छलजातिनिग्रहस्थानसाधनोपालम्भश्च जल्प इति। यथोक्तोपपन्नइति न युक्तम्, जल्पेनिग्रहस्थाननियमस्यानभ्युपगमात्, यद्येवमुच्यते प्रमाणतर्कसाधनोपालम्भ:सिद्धान्ताविरुद्ध: पञ्चावयवोपपन्न: पक्षप्रतिपक्षपरिग्रह: छलजातिनिग्रहस्थानसाधनोपालम्भोजल्प इति, न युक्तमेवं भवितुम्।  सिद्धान्ताविरुद्ध: पञ्चावयवोपपन्नइति च पदयोरुपालम्भग्रहणात् समस्तनिग्रहस्थानप्रसक्तौ नियमार्थत्वात्।नियमार्थे एते पदे सिद्धान्ताविरुद्ध: पञ्चावयवोपन्न इति। जल्पेच नियन्तव्यं न किञ्चिदस्ति। तस्मात् नियमार्थे एते पदे नातिदेष्टव्येइत्यतो न वक्तव्यं यथोक्तोपपन्न इति। नैष दोष:, संभवतोऽतिदेशात्।यदत्र संबध्यते तदतिदिश्यते। किं च संबध्यते? प्रमाणतर्कसाधनोपालम्भइत्येतत्। तस्मात् यथोक्तोपपन्न इति लक्षणमात्रस्यातिदेश:। यथा न्यत्र,अनेकद्रव्येण द्रव्येण समवायाद् रूपविशेषाच्च रूपोपलब्धि:।। अनेनरसगन्धस्पर्शेषु ज्ञानं व्याख्यातम्।।       इति न रूपविशेषोऽतिदिश्यते, अपि त्वनेकद्रव्येण द्रव्येणसमवायमात्रं स्वगतो विशेष: सामर्थ्यात्,तथेहापि यत् समर्थं तदतिदिश्यते। समर्थं च लक्षणम्। तस्मात् लक्षणमतिदिश्यते।न नियमार्थे पदे, नियन्तव्यस्याभावात्।।       अथ वा यथोक्तेनोपपन्नेनोपपन्नो यथोक्तोपपन्नोपन्न इति प्राप्तेगम्यमानत्वादेकस्योपपन्नशब्दस्य लोप:, यथा गोरथ इति। केन पुनरयंगम्यत इति? उक्तं सामर्थ्येनेति। न हि नियमार्थयो: पदयोर्जल्पेसंभव:, तस्मात् न ते अतिदिश्येते इति। भाष्यमिदानीं कथम्? न सूत्रपाठानुक्रमज्ञापनार्थत्वात्भाष्यस्य, एतस्मिन् सूत्रे यदुपपन्नंलक्षणत्वेन तदतिदिश्यत इति। छलजातिनिग्रहस्थानैर्न कस्यचित् साधनम्उपालम्भो वा युक्त:, अयुक्तोत्तरत्वात्। छलं तावत् न साधनाय नोपालम्भायवालम्। कस्मात्? अयुक्तोत्तरत्वात्। अयुक्तमुत्तरं छलेनाभिधीयते,यच्चायुक्तमुत्तरं तन्नालं साधनायोपालम्भाय वेति। एवं जाति:। अङ्गभावइति चेत्? अथापीदं स्यात् यत् तत् प्रमाणतर्कै: साधनं यश्चोपालम्भ:तस्यैतानि प्रयुज्यमानानि छलजातिनिग्रहस्थानानि रक्षणार्थत्वादङ्गंभवन्तीति एतदप्ययुक्तोत्तरत्वादेवानुपपन्नम्। किमर्थं तर्हि प्रयोग:,यद्येतानि छलजातिनिग्रहस्थानानि साधनोपालम्भयोर्न साधनं नाङ्गंवा, किमर्थमेषामुपपादनमिति? साधनविघातार्थम्। साधनं विहनिष्यामीत्यनयाधियापहृत: प्रवर्तते। यत्र चैतानि छलजातिनिग्रहस्थानानि प्रयुज्यन्ते,न स वाद:। न पुनरेतत् अभिधीयते छलजातिनिग्रहस्थानानि साधनमङ्गंचेति साधुसाधनोपादाने च परेणाकुलीकृतबुद्धि: छलादिनि प्रयुङ्क्तेकदाचिच्छलादिभिराकुलीकृतस्य परस्य पराजयोऽपि स्यादिति। न पुनरेतानितत्त्वबुभुत्सुना वक्तव्यानि, किं तु विजिगीषुणेति। सोऽयं पक्षप्रतिपक्षपरिग्रहश्च्छलजातिनिग्रहस्थानप्रयोगाप्रयोगाभ्यां भिद्यमानो वादो जल्पो वितण्डा च भ वति।।अत्रापि विरुद्धौ धर्मावेकाधिकरणस्थाविति समानम्।विरुद्धयोर्धर्मयोरेकाधिकरणत्वानुपपत्तिरुभयात्मकवस्तुस्वभावासंभवात्।यदि विरुद्धावेकाधिकरणौ धर्मौ भवत:,नन्वेकं वस्तूभयस्वभावं प्राप्तम्। न चैतदस्ति। तस्मात् न विरुद्धौधर्मावेकाधिकरणाविति। न, अध्यारोपितस्वरूपधर्मसंप्रतिपत्त्या तदुपपत्ते:।एकस्तु धर्म:। स्वरूपत:, एकस्त्वध्यारोपितस्वरूपप्रवृत्ति:। तस्मादुमयधर्माधर्मीति सिद्धम्। एकधर्मिस्थौ विरुद्धार्थावित्येतदपि न बुध्यामहे,को विरुद्धार्थ इति। न स्वरूपविपर्ययोपपत्ते:। स्वरूपमात्रविपर्ययोविरोध:, न पुनर्बाधा वध्यघातकभावो वेति ।।2।।
1.2.03
स प्रतिपक्षस्थापनाहीनो वितण्डा ।।3।। प्रतिपक्षस्थापनाहीन  इति द्वितीयपक्षस्थापनाहीन इति। यावदुक्तं भवति द्वितीयपक्षवादीवैतण्डिको न कञ्चित् पक्षं स्थापयतीति।।       अपने तु ब्रुवते- दूषणमात्रं वितण्डेति। दूषणमात्रमितिमात्रशब्दप्रयोगात् वैतण्डिकस्य पक्षोऽपि नास्तीति। अयुक्तं चैतत्,चतुर्वर्गस्याभ्युपगमात्। दूषणमभ्युपगच्छन् दूष्यमभ्युपैति अयथार्थावबोधंप्रतिपद्यते प्रतिपादयितारं प्रतिपत्तारं च। दूषणमात्राभ्युपगमेसति सर्वमेतत् न स्यात्। दूषणमात्राभिधानात् शेषमर्थतोऽवगम्यतइति चेत्? वितण्डा वितण्डेत्येव वक्तव्यम्। यया वितण्ड्यते सा वितण्डेत्यनुगतार्थयासंज्ञयैव परस्य पक्षस्य प्रवृत्तिव्याघात: क्रियत इति। तस्मात्यथान्यासमेवास्तु न्याय्यम् ।।3।।
1.2.04
हेतुलक्षणाभावादहेतवो हेतुसामान्याद्वेतुवदवभासमाना: त इमे   सव्यभिचारविरुद्धप्रकरणसमसाध्यसमकालातीता हेत्वाभासा: ।। 4।।किं पुनर्हेतुभि: अहेतुनां सामान्यम् येन हेतुवदाभासन्ते इति? प्रतिज्ञानन्तरंप्रयोग: सामान्यम्। यथैव हेतव: प्रतिज्ञानन्तरं प्रयुज्यन्ते, एवंहेत्वाभासा अपीत्येतत् सामान्यम्। अन्यतमलिङ्धर्मानुविधानं वा।यद् वा यत्साधकस्य लिङ्गस्य त्रैलक्षण्यं धर्मस्तत्रैकतमधर्मानुविधानम्,द्विलक्षणस्यान्यतरधर्मानुविधानं वा विवक्षितम्। साधकासाधकत्वेतु विशेष:। हेतो: साधकत्वं धर्म:, असाधकत्वं हेत्वाभासस्य। किंपुनस्तत्? समस्तलक्षणोपपत्ति: असमस्तलक्षणोपपत्तिश्च। क: पुनरस्यसूत्रस्यार्थ:? विभागोद्देशो नियमार्थ इत्युक्तम्। किं पुनरनेनविभागोद्देशेन नियन्तव्यम्? अनेकधा प्रसृतस्य हेतुहेत्वाभासस्यविस्तर: संक्षेप्तव्य इति।।कियता पुनर्भेदेनायां हेतुहेत्वाभास: प्रसृत इति? कालपुरुषवस्तुभेदानुविधानेनअपरिसंख्येय:। सामान्यत: साध्यवस्तूपग्रहेण हेतुहेत्वाभासभेद: प्रपंच्यमान:षट्सप्ततिशतम्। तत्र साध्यव्यापकधर्मभेद: षोडशधा। साध्यैकदेशवृत्तिधर्मोऽप्येवम्।एवं साध्यावृत्तिधर्मभेद इति। विशेषणविशेष्यासिद्धिभेदात् चतु:षष्टि:।एवं समर्थासमर्थ विशेषणविशेष्यभेदादिति।।       तत्र साध्यव्यापकधर्मभेदानां षोडशानामुदाहरणानि। तत्र	(1).  साध्यतज्जातीयान्यव्यापक:, प्रमेयत्वान्नित्योऽनित्यो वे ति।	(2).  साध्यतज्जातीयव्यापको विपक्षैकदेशवृत्ति:, गौरयं विषाणित् वात्।	(3).  साध्यतज्जातीयव्यापको विवक्षावृत्ति:, अनित्य: शब्द उत्पत ्तिधर्मकत्वात्।	(4).  साध्यव्यापकस्तज्जातीयावृत्तिर्विपक्षव्यापक:, नित्य शब्दउत्पत्तिधर्मकत्वात्।	(5).  साध्यव्यापकस्तज्जातीयावृर्त्तिपक्षैकदेशवृत्ति:, नित्य: शब्द:सामान्यविशेषवतोऽस्मदादिबाह्यकरण-    प्रत्यक्षत्वाद् द्व्यणु कवत्।      (6).  साध्यव्यापकस्तज्जातीयविपक्षावृत्तिर्यथा नित्य: शब्द:सामान्यविशेषवत्त्वे सति श्रावणत्वात् घटादिवत्।	(7).  साध्यव्यापकस्तज्जातीयैकदेशवृत्तिर्विपक्षव्यापकश्च, अगौरयं  विषाणित्वात्,	(8).  साध्यव्यापकस्तज्जातीयविपक्षैकदेशवृत्ति:, नित्य: शब्दोऽ स्पर्शवत्त्वात्।	(9).  साध्यव्यापकस्तज्जातीयैकदेशवृत्तिर्विपक्षावृत्ति:, अनित्य:शब्द: सामान्यविशेषवतोऽस्मदादिबाह्यकरणप्रत्यक्षत्वात्। सामान्यविशेषवतइति सामान्यविशेषसमवायानां निराकरणम्। अस्मदादिप्रत्यक्षत्वादितिपरमाणूनाम्। बाह्यकरणप्रत्यक्षत्वादित्यात्मन:।	(10). साध्यतज्जातीयव्यापकोऽविद्यमानविपक्ष: सिद्धान्तभेदाश्रयणेनैकान्तवादिन:,अनित्य: शब्द उत्पत्तिधर्मकत्वात्।	(11). साध्यव्यापकस्तज्जातीयैकदेशवृत्तिरविद्यमानविपक्ष:, अनित्य:शब्दो बाह्येन्द्रियप्रत्यक्षत्वात्।
0.2.0
(13. साध्यव्यापकोऽविद्यमानसजातीयो विपक्षव्यापक:, नित्य: शब्द  उत्पत्तिधर्मकत्वात्।	(14). साध्यव्यापकोऽविद्यमानसजातियो विपक्षैकदेशवृत्ति:, नित्य:शब्दो बाह्येन्द्रियप्रत्यक्षत्वात्।	(15). साध्यव्यापकोऽविद्यमानसजातीयो विपक्षावृत्ति:, नेदं निरात्मकंजीवच्छरीरम्, अनिन्द्रियाधिष्ठानत्वप्रसङ्गात्।	(16). पक्षव्यापकोऽविद्यमानसपक्षविपक्ष: सर्वं नित्यं प्रमेयत् वात्।       त एते पक्षव्यापका: षोडश। एषां पञ्च हेतव:। शेषा: हेत्वाभासा:।तत्रान्वयव्यतिरेकिणौ द्वौ विपक्षावृत्ती तृतीयनवमौ। एकान्तवादिनोऽन्वयिनावेवदशमैकादशौ। व्यतिरेकि पञ्चदश इति।।	अथ साध्यैकदेशवृत्तय:,	(1).  साध्यैकदेशवृत्तिस्तज्जातीयविपक्षव्यापक:, पृथिव्यप्तेजोवाय्वाकाशानिअनित्यानि अगन्धवत्त्वात्।	(2).  साध्यैकदेशवृत्तिस्तज्जातीयव्यापको विपक्षैकदेशवृत्तिश्च,सामान्यविशेषवदस्मदादिबाह्यकरणप्रत्यक्षे वाङ्मनसे अनित्यत्वात ्।	(3).  साध्यैकदेशवृत्तिस्तज्जातीयव्यापको विपक्षावृत्ति:, अनित्येवाङ्गमनसे उत्पत्तिधर्मकत्वात्।	(4).  साध्यैकदेशवृत्तिस्तज्जातीयावृत्तिर्विपक्षव्यापक:, नित्येवाङ्मनसे उत्पत्तिधर्मकत्वात्।	(5).  साध्यैकदेशवृत्तिस्तज्जातीयवृत्तिर्विपक्षैकदेशवृत्ति:, सामान्यविशेषवद्अस्मदादिबाह्यकरणप्रत्यक्षे वाङ्मनसे नित्यत्वात्।	(6).  साध्यैकदेशवृत्तिस्तज्जातीयविपक्षावृत्ति: अनित्य: शब्दोविभागजविभागासमवायिकारणकत्वात्।	(7).  साध्यतज्जातीयैकदेशवृत्तिर्विपक्षव्यापक:, अनित्या: परमाण वोऽगन्धवत्त्वात्।      (8).  साध्यतज्जातीयविपक्षैकदेशवृत्ति:, अनित्ये वाङ्मनसे  अमूर्तत्वात्।      (9). साध्यतज्जातीयैकदेशवृत्तिर्विपक्षावृत्ति:, अनित्ये वाङ्मनसेसामान्यविशेषवतोऽस्मदादिबाह्य- करणप्रत्यक्षत्वात्।      (10). साध्यैकदेशवृत्तिस्तज्जातीयव्यापकोऽविद्यमानविपक्ष:सिद्धान्तभेदाश्रयणेन, अनित्ये रूपविज्ञाने अमूर्तत्वाद् वेदनादिवत्।      (11). साध्यतज्जातीयैकदेशवृत्तिरविद्यमानविपक्ष:, अनित्ये चुक्षुर्विज्ञानेअमूर्तत्वात् रूपादिवत्।      (12). ़साध्यैकदेशवृत्तिस्तज्जातीयावृत्तिरविद्यमानविपक्ष:,अनित्ये वाङ्मनसे श्रावणत्वात्।      (13). साध्यैकदेशवृत्तिरविद्यमानसजातिर्विपक्षव्यापक:, नित्येवाङ्मनसे उत्पत्तिधर्मकत्वात्।      (14). साध्यैकदेशवृत्तिरविद्यमानसजातिर्विपक्षैकदेशावृत्ति:,नित्ये चक्षुर्विज्ञाने अमूर्तत्वात्।      (15). साध्यैकदेशवृत्तिरविद्यमानसजातिर्विपक्षावृत्ति:, नेदंनिरात्मकं शरीरम् अनिन्द्रियाधिष्ठानत्वप्रस- ङ्गात्।      (16). साध्यैकदेशवृत्तिरविद्यमानसपक्षविपक्ष:, सर्वमनित्यंमूर्तत्वादिति। एते च साध्यैकदेशवृत्तय: षोडश यथोक्ता: सर्वे ह ेत्वाभासा:।।       अथ साध्यावृत्तय:,      (1).  साध्यावृत्तिस्तज्जातीयविपक्षव्यापक:, अनित्या पृथिवी  अगन्धवत्त्वात्।	(2).  साध्यावृत्तिस्तज्जातीयव्यापको विपक्षैकदेशवृत्तिश्च, अनित्य:शब्द: अश्रावणत्वात्।	(3).  साध्यावृत्तिस्तज्जातीयव्यापको विपक्षावृत्ति:, अर्थ: शब्द:अश्रोत्रग्राह्यसामान्यवत्त्वात्।	(4).  साध्यतज्जातीयवृत्तिर्विपक्षव्यापक:, अर्थ: शब्द: असामान् यवत्त्वात्।	(5).  साध्यतज्जातीयावृत्तिर्विपेक्षैकदेशवृत्तिश्च, कारणवान् शब्दोऽनर्थत्वात्।      (6).  साध्यतज्जातीयविपक्षावृत्ति:, नित्य: शब्दोऽसत्त्वा त्।      (7).  साध्यावृत्तिस्तज्जातीयैकदेशवृत्तिर्विपक्षव्यापक:, अस्पर्श:  शब्दो द्रव्यत्वात्।      (8).  साध्यावृत्तिस्तज्जातीयविपक्षैकदेशवृत्ति:, कारणवान्  शब्दो मूर्तत्वात्।      (9).  साध्यावृत्तिस्तज्जातीयैकदेशवृत्तिर्विपक्षावृत्ति:,आश्रयवान् शब्दश्चाक्षुषत्वात्, औलूक्यपक्षे।      (10). साध्यावृत्तिस्तज्जातीयव्यापकोऽविद्यमानविपक्ष: निद्धान्तभेदाश्रयेण,अनित्य: शब्दोऽश्रावणत्वात्।      (11). साध्यावृत्तिस्तज्जातीयैकदेशवृत्तिरविद्यमानविपक्ष:,अनित्य: शब्दो मूर्तत्वात्।      (12). साध्यतज्जातीयावृत्तिविद्यमानविपक्ष:, अनित्य: शब्दो ऽसत्त्वात्।      (13). साध्यावृत्तिरविद्यमानसपक्षो विपक्षव्यापक:, नित्य:शब्दोऽश्रावणत्वात्।      (14). साध्यावृत्तिरविद्यमानसजातिर्विपक्षैकदेशवृत्ति:, नित्य:  शब्दो मूर्तत्वात्।      (15). साध्यावृत्तिरविद्यमानसजातिर्विपक्षावृत्ति:, नित्य:  शब्दोऽसत्त्वात्।      (16). साध्यावृत्तिरविद्यमानसपक्षविपक्ष:, अनित्यं सर्वमसत ्त्वात्।त एते षोडश साध्यावृत्तयो हेत्वाभासा:।।       विशेषणविशेष्यासिद्धिभेदात् चतु:षष्टिर्भेदा भवन्तीत्युक्तम्।तत् कथम्? व्यापकाव्यापकविशेषणयोगात्। ये साध्यव्यापका: षोडश, येच पक्षैकदेशवृत्तयस्त एते विशेषणविशेष्यासिद्धिभेदेन चतु:षष्टि र्भवन्तीति।       तत्र व्यापकानां तावदुदाहरणानि। अनित्य: शब्दोऽनभिधेयत्वेसति प्रमेयत्वात् इति विशेषणासिद्ध:। प्रमेयत्वे सत्यनभिधेयत्वादितिविशेष्यासिद्ध:। एवं सर्वेषु साध्यव्यापकेषु विशेषणविशेष्यासिद्धिभेदोवक्तव्य:। तान्येव चोदाहरणानि साध्यैकदेशवृत्तीनां तूदाहरणम्, पृथिव्यप्तेजोवाय्वाकाशान्यनित्यानि अनभिधेयत्वे सति अगन्धावत्त्वात्, विशेषणासिद्ध:। अगन्धवत्त्वेसत्यनभिधेयत्वादिति विशेष्यासिद्ध:। एवं सर्वेषु साध्यैकदेशवृत्तिषु।एवमसमर्थविशेषणासमर्थविशेष्याश्चातु:षष्टिरेव द्रष्टव्या:, यथाअनित्य: शब्द: कृतकत्वे सति प्रमेयत्वात्, प्रमेयत्वे सति कृतकत्वादिति।एवं सर्वेषु साध्यैकदेशवृत्तिषु। एवं सन्दिग्धविशेषणविशेष्यभेदाअपि द्रष्टव्या:, यथा मयूरशब्दोऽयं षड्जादिमत्त्वे सति अवर्णात्मकत्वात्,अवर्णात्मकत्वे सति षड्जादिमत्त्वात्। त एते उभयपक्षसंप्रतिपन्नाविद्यमानसाध्यधर्मा उदाहृता इति। एवमन्यतरासिद्धा इति व्यापकाव्यापकभेदेनद्वात्रिशकं शतम्। ते च पुनर्व्यधिकरणविशेषणविशेष्यसंदिग्धासमर्थविशेषणविशेष्यभेदेनद्वानवतं शतं द्रष्टव्या।एवमप्रसिद्धाश्रयोभयान्यतरपक्षाप्रतिसद्ध्या द्वात्रिशकं शतम्।ते च पुन: पूर्ववदेव द्वानवतं शतम्। यथाग्निमान् देशो धूमवत्त्वात्।अस्ति चात्मा इच्छादिगुणत्वात्। असमर्थाव्यापकासिद्धविशेषणानामुदाहरणम्-  अनित्य: शब्द:प्रयतत्नानन्तरीयकत्वे सति कृतकत्वात्। अव्यापकासमर्थविशेष्याणामुदाहरणम्-अनित्य: शब्द प्रत्ययभेदभेदित्वेनोपलभ्यमानत्वात्। व्यधिकरणविशेष्याणामुदाहरणम्,अस्ति प्रधानं भेदानामन्वयदर्शनात्। व्यधिकरणविशेषणानामुदाहरणम्,रूपरसगन्धस्पर्शशब्दाश्चन्दनशब्ददत्यन्तं विभिन्नार्था:, समुदायसमुदाय्यसंभवेसति तेन व्यपदिश्यमानत्वात्। एतदेव व्यधिकरणविशेषणविशेष्यस्योदाहरणं  विपर्ययेण।।       अन्यथासिद्धोदाहरणम्, अन्येषामभ्यासात् नित्य: शब्द:। सन्दिग्दधाप्रसिद्धविशेषणानामुदाहरणं यथा, सन्दिह्यमानधूमादिभावेऽग्निमान् देशो धूमवत्त्वे सतिप्रकाशकत्वात्। विपर्ययेण सन्दिग्धविशेष्या द्रष्टव्या:। एवं सन्दिग्धाप्रसिद्धाप्रतिद्धाउभयान्यतरासिद्धा व्यापकाव्यापकभेदेन चतु:षष्टिर्भवन्तीति। ते चपुन: पूर्ववद्भेदेन शतत्रयं चतुरशीतम्। एवमन्यथासिद्धभेदो द्रष्टव्य:।एवं विरुद्धविशेषणा विरुद्धविशेष्याश्च सर्वत्र द्रष्टव्या इति।एषां तूदाहरणानि हेत्वाभासवार्त्तिके द्रष्टव्यानि, स्वयं चाभ्यूह्यानि।  त एते हेतवोहेत्वाभासाश्चासङ्कीर्णविशेषणविशेष्यभेदेन द्वे सहस्रे द्वात्रिंशके।असिद्धादिसमुच्चयेनानन्तो भेद इति। साध्यावृत्तयस्त्वसत्त्वान्नविशेषणयोगिन इत्यतो नाभिधीयन्त इति। त एते विद्यमानसाध्यव्यापकाव्यापकधर्मा:प्रपञ्चत उक्ता:। तत्र मुख्यासिद्धभेदा: षोडश। त एते पक्षावृत्तय:।अनैकान्तिका: त्वसङ्कीर्णा मुख्यत: षडेव। साध्यव्यापकवर्गे विरुद्धाश्चत्वारएव। तस्मिन् अन्तिमस्तु पक्षमात्रधर्मत्वादनुपसंहार्य:। शेषा हेत्वाभासा:।तेऽसिद्धानैकान्तिकविरुद्धाव्यापकासिद्धभेदेन सङ्कीर्णा उदाहरणेषु  स्वयमभ्यूह्या इति।।       केचित् तु विरुद्धाव्यभिचारिणमनैकान्तिकं वर्णयन्ति। तन्न,असत्त्वात्। नायमस्तीत्युक्तम्। उपेत्य तस्य पञ्चविंशतिधा भेदंपञ्चानां हेतूनां सरूपासरूपप्रतिबन्धात् पञ्च पञ्चका भवन्तीति।तेषां तु सर्वेषां नोदाहरणानि सन्तीति। तेन नोदाह्नियन्ते। त एतेहेत्वाभासा: संक्षेपेणेयता भेदेन भेदवन्त:। तेषां संग्रहार्थं हेत्वाभासानांविभागोद्देशार्थं सूत्रम्। लक्षणत एव पञ्चत्वं गम्यत इति चेत्?यान्येतानि पञ्च हेत्वाभासानां लक्षणसूत्राणि तैरेव पञ्चत्वं गम्यतेइति नियमार्थं सूत्रमनर्थकम्। नानर्थकम्, लक्षणस्येतरेतरव्यवच्छेदकत्वात्।इतरेतरव्यवच्छेदकं लक्षणम्, न पुनर्नियमार्थम्। न हि नियमो लक्षणेन  गम्यते इति ।। 4।।
1.2.05
तेषाम्, अनैकान्तिक: सव्यभिचार: ।। 5।।  एकस्मिन्नन्ते नियत ऐकान्तिक:, विपर्ययादनैकान्तिक:। क: पुनरयंव्यभिचार:? साध्यतज्जातीयान्यवृत्तित्वम्। यत् खलु साध्यतज्जातीयवृत्तित्वेसति अन्यत्र वर्तते तद् व्यभिचारि। तद्वृत्तित्वं व्यभिचार:। सवोऽयंपदार्थभेदोऽन्तद्वयेऽवतिष्ठते, अन्यत्र प्रमेयात्। नित्यश्चानित्यश्चव्यापकश्चाव्यापकश्च इत्येवमादि:। तत्र यो हेतुरुपात्त उभावन्तावाश्रित्यप्रवर्तते सोऽनौकान्तिक:।।       अनैकान्तिक इति किं पुनरयं पर्युदास उत प्रसज्यप्रतिषेधइति? किं चात्? यदि पर्युदास:, सर्वानैकान्तिकता, ऐकान्तिकादन्योऽनैकान्तिकइति ब्रुवत: सर्वोऽनैकान्तिक: प्राप्त:। एवं चैको हेत्वाभास इतिप्राप्तम्। अथ प्रसज्यप्रतिषेध:? तथाप्यैकान्तिकाभावोऽनैकान्तिकइति प्राप्तम्। तस्य च व्यभिचारोऽर्थो नास्तीति अयुक्तोऽनैकान्तिकोहेत्वाभास:। नायं पर्युदासपक्ष: किं तु प्रसज्यप्रतिषेध:। प्रसज्यप्रतिषेधेऽभावइति चेत्- नाभावो धर्मविशेषकत्वात्। धर्मोऽयं विशिष्यते, य एकान्तेसन्नियतो धर्म इति न भवति, न पुनरयमभाव:। अभावे विशेषणविशेष्यासंभवात्नाभाव एकान्तसन्नियतो नानैकान्तिक: सन्नियत इति। कथम्? अब्राह्मणवदिति।यथा अब्राह्मणशब्द: प्रसज्यप्रतिषेधविषयत्वेन प्रवर्तमानो यदुत्तरंपदं तत् प्रतिषेधति न पुनरयमभावं प्रतिपादयति, तथेहापीत्यदोष:। ।       उदाहरणम्। नित्य: शब्द: अस्पर्शत्वात्। शब्दस्यास्पर्शत्वमितिषष्ठ्या भेद: प्रदर्श्यते। किं पुनस्तत्? स्पर्शानाधारस्य स्वात्मसत्तानुभवोऽस्पर्शत्वम्,स्पर्शानाधारस्य सत्तासंबन्धो वा? उभयं चशब्दव्यतिरिक्तमित्यर्थवती षष्ठी। कुत: पुनरेतत्? तद्भावे भावात्तदभावेऽभावादिति। यत् खलु स्पर्शवत्सत्तामनुभवति, न तत्रास्पर्शशब्द: प्रयुज्यते। यच्चासत् तत्रापिन प्रयुज्यत इति। यदस्पर्शवत् सत्तामनुभवति तत्र प्रयुज्यत इति।वाक्यार्थाभ्यनुज्ञानाच्च पदार्थाभ्यनुज्ञा, स्पर्शनाधारस्य वस्तुन:सत्तया संबन्ध इति यो वाक्यार्थ: स एव अस्पर्शत्वशब्दस्यार्थ:।अतिदेशानुपपत्तिरनुक्तत्वादिति चेत्- अनैकान्तिक: सव्यभिचार: इति।न क्वचिदनैकान्तिक उक्त:। यत इहानैकान्तिकग्रहणात् सव्यभिचारो गम्यते,अतो न युक्तमनैकान्तिक: सव्यभिचार इति। नेदमयुक्तम्, लोकतस्तदधिगते:।यद् वस्तु लोकतो न गम्यते तत्र शास्त्रमर्थवत्। यत् पुनर्लोकत एवगम्यते तत्रोपदेशोऽनर्थक:। लोकतश्चैतद् गम्यते उभयान्तसेन्नियतोऽनैकान्तिकइति। यदि च यल्लोकतो गम्यते तदनुक्तमिति मन्यसे, दु:खादीन्यपि देशयितव्यानि,किमिदं दु:खमिति। तस्मात् परिपेलवमेतदिति। अव्यापकत्वादलक्षणमेतदितिचेत्- अथापीदं स्यादनैकान्तिकलक्षणेन न सर्वोऽनैकान्तिको व्याप्यतेयथा असाधारण इति। न, अनेनैव संग्रहात्। कथमिति? व्यावृत्तिद्वारेणाभिधीयमानोऽयमुभयान्तव्यावृत्तेरनैकान्तिक इति।।	अपरे पुन: प्रकरणसममनैकान्तिक एवान्तर्भावयन्ति। कथमिति? नित्यआत्मा शरीरादन्यत्वादिति। शरीरात् किलान्यत् नित्यमनितयं च दृष्टम्,अतोऽनैकान्तिक इति। तैस्तु न लक्षणव्यभिचारोऽवगतो नोदाहरणव्यभिचारइति। अनैकान्तिक: सव्यभिचार: इत्येतत् लक्षणं व्यभिचारिण:। यदिचानेन प्रकरणसमसंग्रहो भवति प्राप्तस्तावता लक्षणस्य व्यभिचार:,न पुनरुदाहरणव्यभिचारादनैकान्तिकलक्षणव्यभिचार इति। लक्षणस्य तूभयंदोष:, लक्ष्याव्याप्तिरलक्ष्यव्याप्तिश्चेति। वक्ष्यमाणकं च प्रकरणसमस्यलक्षणमीक्षितव्यम्।। 5।।
1.2.06
सिद्धान्तमभ्युपेत्य तद्विरोधी विरुद्ध: इति ।। 6।। कोऽस्य  सूत्रस्यार्थ: ? अभ्युपगतार्थविरोधी विरुद्ध:। एवं च सर्वानुक्तविरुद्धसंग्रह:।यावान् कश्चिद् विरुद्धभेद: सर्वोऽसावनेन संगृहीत:, यस्मादभ्युपगतंबाधते, अभ्युपगतेन वा बाध्यते। नन्वेवमेको हेत्वाभासो विरुद्ध:प्राप्नोति? सत्यमेक एव हेत्वाभासो विरुद्ध:। तस्य तु सामान्येनविरुद्धत्वेन संगृहीतस्य पञ्चधोपदेश:, यथा प्रमेयमित्यनेन षोडशपदार्थाइति। पृथगभिधानं तर्हि विरुद्धस्य न कर्तव्यम्? न न कर्तव्यम्।सामान्यतोऽधिगतस्य विशेषज्ञापनार्थम्, यथा प्रमेयस्यैव। तत्रानैकान्तादिर्हेत्वाभासोद्विरूपोऽनैकान्तिकादिर्विरुद्धश्च। एतस्मिंस्तु विरुद्धतैवेत्यसाधारणतयातृणोलपादिन्यायेन निष्कृष्याभिधीयते। तस्मादनैकान्तिकादिषु निमित्तद्वयसमावेशात्संज्ञाद्वयसमावेश:। विवक्षिततज्जातीयान्यवृत्तित्वेनानैकान्तिकत्वम्,हेतुविषयस्वरूपबाधारूपेण तु विरुद्ध:। एवं सर्वत्र। उदाहरणम्- तदेतत्त्रैलोक्यं व्यक्तेरपैति, नित्यत्वप्रतिषेधात्। अपेतमप्यस्ति विनाशप्रतिषेधादिति।विनाशप्रतिषेधादित्यनेन वाक्येन नित्यमभ्यनुज्ञातं नित्यत्वप्रतिषेधादित्यनेनप्रतिषिद्धम्। एते ते वाक्ये परस्परार्थबाधिते, तयोश्च परस्परार्थबाधा  विरोध:।।       प्रतिज्ञाहेत्वोर्वा विरोध:। यो वा प्रतिज्ञाहेत्वार्विरोध:,स विरुद्धहेत्वाभास:। ननु प्रतिज्ञाहेत्वोर्विरोध: पृथगुपदिष्टोनिग्रहस्थाने, पृथक् च हेत्वाभासा:, तस्मात् न प्रतिज्ञाहेत्वोर्विरोधोवक्तव्य इति। नैष दोष:, उभयाश्रितत्वाद् विरोधस्य विवक्षात: अन्यतरनिर्देश:प्रतिज्ञाहेत्वोर्विरोध इति प्रतिज्ञाहेतू आश्रित्य उभयाश्रितोभवति, तत्र यदा प्रतिज्ञया विरोधो विवक्षित:, तदा प्रतिज्ञाविरोधइत्युच्यते। यदा प्रतिज्ञाया हेतुविरोधो हेतोर्वा प्रतिज्ञाविरोधकत्वंतदा विरुद्धो हेतुरिति। अत: प्रतिज्ञाविरोधो वा हेतुविरोधो वेत्यदोष:।हेतुविरोधोदाहरणम्, नित्य: शब्द उत्पत्तिधर्मकत्वादिति। प्रतिज्ञाविरोधस्योदाहरणम्,नास्त्यात्मेति। प्रतिज्ञाहेतुविरोधोदाहरणम्, गुणव्यतिरिक्तं द्रव्यम्,अर्थान्तरस्यानुपलब्धेरिति। हेतुविरोधोदाहरणम्, नास्त्येको भाव:समूहे भावशब्दप्रयोगादिति। समूह इति ब्रुवाणेनैकोऽभ्युपगतो भावोभवति, एकत्वसमुच्चयो हि समूह इति ।। 6।।
1.2.07
यस्मात् प्रकरणचिन्ता स निर्णयार्थमपदिष्ट: प्रकरणसम: ।। 7।। कस्मात् प्रकरणचिन्ता? तत्त्वनुपलब्धे:। यस्मादुपलब्धतत्वेऽर्थेनिवर्तते चिन्ता, तस्मात् सामान्येनाधिगतस्य याविशेषतोऽनुपलब्धि: सा प्रकरणचिन्तां प्रवर्तयतीति। उदाहरणम् नित्य:शब्दोऽनित्यधर्मानुपलब्धे:, अनित्य: शब्दो नित्य धर्मानुपलब्धे:।अत एव प्रकरणमित्यतो न हेतु:। नन्वयं सध्याविशिष्ट एव यथा शब्दस्यनित्यत्वं साध्यं तथा अनित्यधर्मानुपलब्धिरपीति। नाविशिष्ट: तस्यैवप्रकरणप्रवृत्तिहेतोर्धर्मस्य हेतुत्वेनोपादानात्। यत्र साध्येनसमानो धर्मो हेतुत्वेनोपादीयते स साध्याविशिष्ट: यत्र पुन: प्रकरणप्रवृत्तिहेतुरेव  स प्रकरणसम:।।       ये तु संशयहेतुत्वात् प्रकरणसमानैकान्तिकयोरभेदं वर्णयन्ति,तेषां प्रत्यक्षानैकान्तिकप्रकरणसमानामभेद: प्राप्नोति प्रत्यक्षमपिसंशयकारणमिति। समूह: संशयस्य कारणमित्यतो न प्रत्यक्षे प्रसङ्ग:।सामान्यदर्शनं विशेषाव्यवस्था विशेषस्मृतिश्च समूह इति संशयस्यकारणम्। नैकं प्रत्यक्षमतो न प्रत्यक्षे प्रसङ्ग:। समूह: कारणमित्यभिधानादप्रतिषेध:।समूह: कारणमित्येवं ब्रुवता न प्रत्यक्षस्य संशयकारणत्वं प्रतिषिद्धंभवति, तस्मात् प्रसङ्गस्तदवस्थ एवेति।। उभयधर्मानुपलब्धावन्यतरधर्मोपादानंप्रकरणसमस्यार्थ:, यत्रखलूभयविशेषानुपलब्धिस्तत्रान्यतरविशेषस्योपादानं यत्प्रकरणापनोदायस प्रकरणसमो हेत्वाभास:, उभयविशेषानुपलब्धेरभिधानाशक्यत्वात्। नह्युभयविशेषानुपलब्धि: शक्या प्रदर्शयितुम्। शरीरादन्यत्वं तु नसूत्रार्थ:। न ह्ययं शरीरादन्यत्वमुपलभमानोऽपि यदा तत्त्वमुपलभते,तदा प्रवर्तत इति। यदा तु तत्त्वं नोपलभते शरीरादन्यत्वमुपलभमानोऽपितदा प्रवर्तते इति। शरीरादन्यत्वं चानैकान्तिकम्। अतश्च न सूत्रार्थ:  ।। 7।।
1.2.08
साध्याविशिष्ट: साध्यत्वात् साध्यसम: ।। 8।।  साध्येनाविशिष्टो य: साधनधर्म: साध्यवत् प्रज्ञापयितव्य: स साध्यसमोहेत्वाभास:। तस्योदाहरणम्- द्रव्यं छाया गतिमत्त्वादिति। यथैव द्रव्यत्वंछायाया: साध्यं तथा गतिमत्त्वमपीति। गतिमत्त्वं देशान्तरे दर्शनादितिचेत्- अथापीदं स्यात् गतिमतीयं छाया देशान्तरे दर्शनादिति। यत्खलु देशान्तरेषूपलभ्यते तद् गतिमत् यथा कुम्भ:। तथा च छाया। तस्माद्गतिमतीति। न, आश्रयासिद्धत्वात्, एवमप्ययमाश्रयासिद्धो हेतु:। सतिद्रव्यभावे छायाया देशान्तरे दर्शनं समर्थं स्यात्। द्रव्यभावश्चासिद्ध:।तस्मादाश्रयासिद्धेर्न हेतु:।।       अभ्युपेत्य देशान्तरे दर्शनम्, तस्यान्यथासिद्धेरसिद्ध:।यदेव देशान्तरे दर्शनं छायायास्तदन्यथा संभवति। अन्यथा च भवन् नार्थंसाधयतीति। कथमन्यथा? आवरणसन्तानादसन्निधिसन्तानस्तेजस इति। आवरकेद्रव्ये सर्पति तेजसोऽसन्निधिविशिष्टं द्रव्यं यद् यद्पलभ्यतेतत्तत् छायेस्युच्यते।।       सोऽयमसिद्धस्त्रेधा भवति, प्रज्ञापनीयधर्मसमान:, आश्रयासिद्ध:,अन्यथासिद्धश्चेति। नित्य: शब्दोऽस्पर्शवत्त्वादित्येतत् नोदाहरणम्,न ह्यस्पर्शत्वं शब्दस्य ज्ञापनीयम्, नाश्रयासिद्धं नान्यथासिद्धमिति।  यथात्वस्माभि: सूत्रं वर्णितं यथा चोदाहृतम्, तथायमसंबद्धो दोष:। नसूत्रार्थो विज्ञातो नाक्षरार्थो न हेत्वाभासो न दृष्टान्ताभास  इति ।। 8।।
1.2.09
कालात्ययापदिष्ट: कालातीत: ।। 9 ।। यस्यापदिश्यमानस्य कालात्ययेनैकदेशो  युज्यते, स एकदेशात्ययात् कालात्यापदिष्ट: कालातीत इत्युच्यते।उदाहरणम्- नित्य: शब्द: संयोगव्यङ्ग्यत्वात् इति। उपलब्धिकाले संयोगोनास्ति, सोऽयं संयोगो हेतुविशेषणत्वेनोपात्त: उपलब्धिकालमत्येति,यदोपलम्यते तदा संयोगो नास्ति। दारुव्रश्चने दारुपरशुसंयोगनिवृत्तौशब्दोपलब्धिरिति। नन्वयमनैकान्तिक एव संयोगव्यङ्ग्यत्वादिति। अनित्यमपिसंयोगेन व्यज्यमानं दृष्टम्, यथा धट इति। न, संयोगव्यङ्ग्यत्वेनावस्थानस्यसाध्यत्वात्- न ब्रूमो नित्य: शब्द इति, अपि त्ववतिष्ठतेशब्द इत्ययंप्रतिज्ञार्थ:। तथा च संयोगव्यङ्ग्यत्वादित्ययं हेतुर्नानैकान्तिक:।न ह्यनवस्थितं किञ्चित् संयोगेन व्यज्यमानं दृष्टमिमिति।।       अवयवविपर्यासंवचनमपि न सूत्रार्थ: सामर्थ्यात्। न हि पश्चादभिधीयमानोहेतुरुदाहरणसाधर्म्यादित्येतत्हेतुलक्षण जहाति। अजहद्धेतुलक्षणं न हेत्वाभासो भवितुमर्हतीति।अवयवविपर्यासवचनमप्राप्तकालम् इति निग्रहस्थानमुक्तम्। तदेव पुनरुच्यते  इति।।       समीकृतेऽभिधानात् निग्रहस्थानमिति चेत्? अथ मन्यसे यस्मात्समीकृते पक्षे पश्चादभिधीयते, ततो निग्रहस्थानमिति। केन समीकृतइति वक्तव्यम्। हेत्वनभिधानेन। यदि हेत्वनभिधानेन समीकृत:, किमत्रहेनारसामर्थ्यम्? एतदस्यासामर्थ्यं यदयं पश्चादभिधीयते इति। नैतत्हेतोरसामर्थ्यं यदयं पश्चादभिधीयत इति,अपि तु वक्तुरिति। न हि स्वतन्त्रो हेतु: साधनम्, अपि तु साधयितृतन्त्र:।तत्तन्त्रत्वात् न हेतुदोष: सामर्थ्याच्चेत्युक्तम्। तस्मादवयवविपर्यासवचनंन सूत्रार्थ:, न समीकृताभिधानमिति ।। 9 ।।
1.2.10
वचनविघातऽर्थविकल्पोपपत्त्या च्छलम् ।। 10 ।।  वचनविघातो य: क्रियते सामान्यशब्दस्य विशेषानेकसंबन्धित्वे सतिअविवक्षिताध्यारोपेण, छलं तद् वेदितव्यम् ।। 10 ।।
1.2.11
       तत् त्रिविधमिति नियमार्थं पूर्ववत् अनेकधा भिन्नं छलं संगृह्यत  इति ।। 11 ।। 
1.2.12
अविशेषाभि हतेऽर्थे इति सूत्रम् ।। 12 ।। अविशेषाभिहितमिति  सामान्यश्रुति वाक्यं पदं वा अविशेषाभिहितमुच्यते। वाक्यं सामान्यश्रुतियथा नवकम्बलोऽयमिति। पदं सामान्यश्रुति यथा अश्वोऽश्व इति। अविशेषशब्दानभिधानंप्रयोगाभावात्। न ह्यविशेषशब्देन कस्यचिदभिधानं संभवति। न चास्यप्रयोगो युक्त इति। वाक्यं च सर्वमुच्चरद्विशेषमेव प्रत्याययतीतिसामान्यप्रत्यायनमयुक्तम्। न, प्रकरणादीनन्तरेण श्रुतिमात्रात्तदुपपत्ते:। यदा प्रकरणादिनिरपेक्षं वाक्यमुच्चार्यते श्वेतो धावतीति,तदा वाक्यश्रुतिसामान्यात् श्रोतु: सन्देह:। संदेहे सत्यविवक्षितमर्थमध्यारोप्यप्रतिषेधति। एवं पदेऽपीति। अर्थग्रहणं शब्दनिराकरणार्थम्। अर्थविषयं  छलं नशब्दविषयमिति। न ह्ययं प्रतिषेद्धुं शक्नोति नायं नवकम्बलशब्द इति।तस्य प्रत्यवस्थानम्। ज्ञात्वा अज्ञात्वा वा प्रयोगात् प्रतिषेधानुपपत्ति:।यदि तावत् नवकम्बलस्यार्थं बुद्ध्वा नायं नवकम्बल इति प्रत्यवतिष्ठते,तदार्थान्तरमाह, अन्यद् बुध्यते अन्यत् प्रतिषिध्यते इति। अथ पुनर्नैवनवकम्बलस्यार्थं बुध्यते तथाप्यज्ञानमिति।। 12 ।।
1.2.13
संभवतोऽर्थस्यातिसामान्ययोगादसम्भूतार्थकल्पना सामान्यच्छलम्  ।। 13 ।।  सामान्यस्य विवक्षितार्थातिक्रम: अतिसामान्यम्। उदाहरणम्- विद्याचरणसंपन्नेब्राह्मण इति। परस्तु ब्राह्मणत्वं विद्याचरणसंपदो हेतुरिति कृत्वाप्रत्यवतिष्ठते। स्तुत्यर्थे वाक्येऽन्यथाकारं प्रत्यवस्थानम्।  उभयथा दोषो बुद्ध्वाअबुद्ध्वा वेति ।। 13 ।।
1.2.14
धर्मविकल्पनिर्देश इति सूत्रम् ।। 14 ।।  धर्मविकल्पनिर्देशशब्देनाभिधानधर्मो द्वेधा अभिधीयते, प्रधानो भाक्तश्च।मञ्चा इति काष्ठसंघातेषु प्रधानो मञ्चशब्द:, क्रोशनक्रियाया असंभवमीक्षित्वास्थानिषु पुरुषेषु भाक्त:। सोऽयमभिधानाभिधेयव्यवहार एवं व्यवस्थित:।य एतस्मिन् अन्यथाकारं प्रतिषेध: तदुपचारच्छलम्। अस्यापि पूर्ववत्प्रतिषेधो ज्ञात्वा अज्ञात्वा वेति ।। 14 ।।
1.2.15
वाक्छलमेवोपचारच्छलमिति सूत्रम् ।। 15 ।।  एकत्वम् अविशेषात्। कोऽविशेष:? इहाप्यर्थान्तरकल्पना तत्रापीति  ।। 15 ।।
1.2.16
न तदर्थान्तरभावात् ।। 16 ।।  अविशेषादित्यस्य हेतोरनेन सूत्रेण असिद्धतामुद्भावयति। कथमसिद्धि:?एकत्र वस्तुसद्भाव: प्रतिषिध्यते, नैव क्रोष्टारो मञ्चा इति, एकत्रवस्त्वभ्यनुज्ञाय कम्बलयोगमभ्युपगम्य कम्बलस्यानेकता धर्म: प्रतिषिध्यतइति। यत्र धर्म: प्रतिषिध्यते, यत्र च धर्मी, सोऽयमतिमाहन् विशेष:  ।। 16 ।।
1.2.17
अथ मनुषे किं नोऽनेन विशेषणेन, इहाप्यर्थान्तरकल्पना तत्रापीति  अविशेषे वा  किञ्चित्साधार्म्यादेकच्छलप्रसङ्ग: ।। 17 ।।कोऽस्य सूत्रस्यार्थ:? विरोध:, द्वित्वमभ्यनुज्ञातं निवर्तत इति।कतमेन पुनर्न्यायेन द्वित्वमभ्यनुज्ञातम्? वाक्छलोपचारच्छलयोरेकत्वंब्रुवता सामान्यच्छलमन्ययित्यभ्यनुज्ञातं भवति। विशेषणानर्थक्यंवा। यदि सर्वं छलमेकमेवेत्यभ्युपगम:, वाक्छलमेवोपचारच्छलं तदविशेषात्।इति व्यर्थं विशेषणम्। कथमेकत्वप्रसङ्ग:? किञ्चित्साधर्म्याद् यद्यनर्थान्तरकल्पना,अविशेषादेकत्वम्। सर्वं छलमेकं प्राप्नोति किञ्चित्साधर्म्यादिति।किं पुनस्तत्? वचनविधात: अर्थविकल्पोपपत्तिश्च सर्वस्मिश्छल इति।।  17।।
1.2.18
साधर्म्यवैधर्म्याभ्यां प्रत्यवस्थानं जाति: ।। 18।।  साधर्म्येण प्रत्यवस्थानं वैधर्म्येण प्रत्यवस्थानं जातिरिति। प्रथमपक्षानुयोगंदर्शयति, स्थापनायां सत्यां प्रतीपमवस्थानं प्रत्यवस्थानं प्रतिपक्षवदिति।सूत्रार्थस्तु यथाश्रुति, न पुनरुदाहरणसाधर्म्येण उदाहरणवैधर्म्येणवेति। किमर्थमिदमुच्यते? व्यापनार्थम्। यदि यथाश्रुति सूत्रार्थोभवति, तदा सर्वजातयो व्याप्यन्ते येन केनचित् साधर्म्यं येन केनचिद्वैधर्म्यमिति। लक्षणे जातीनामव्यापकत्वं तु दोष:। भाष्ये तूदाहरणसाधर्म्यमुदाहरणवैधर्म्यंचोदाहरणार्थमिति, यथा चोदाहरणेन एवमनुदाहरणेनापीति ।। 18।।
1.2.19
विप्रतिपत्तिरप्रतिपत्तिश्च निग्रहस्थानम् ।। 19 ।।  अन्यथा स्थितस्यान्यथाभिहितस्य अप्रतिपत्तिर्विप्रतिपत्ति:, स्वपरार्थोत्तरासंवित्तिरप्रतिपत्ति:। समर्थे साधने निग्रहस्थानप्राप्तौ कथमप्रतिपत्ति: विप्रतिपत्ति:?यदायं साधयिता समर्थेन साधनेनोपात्तेन परेण जात्यादिभिराकुलीकृत:उत्तरं न प्रतिपद्यते, तदा कथमप्रतिपत्ति: कथं वा विप्रतिपत्तिरिति?तदापि साधनस्यैव सामर्थ्यापरिज्ञानादसमर्थमेतत् साधनमित्यप्रतिपत्तिर्विप्रतिपत्तिरिति  ।। 19।।
