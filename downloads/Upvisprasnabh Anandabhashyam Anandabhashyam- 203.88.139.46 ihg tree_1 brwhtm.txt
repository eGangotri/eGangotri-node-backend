1.1
सुकेशा च भारद्वाजः शैब्यश्च सत्यकामः सौर्यायणी च गार्ग्यः
कौसल्यश्चाश्वलायनः भार्गवो वैदर्भिः कबन्धी कात्यायनः ते हैते ब्रह्मपराः
ब्रह्मनिष्ठाः परंब्रह्मान्वेषमाणा एष ह वै तत्सर्वं वक्ष्यतीति ते ह समित्पाणयो
भगवन्तं पिप्पलादमुपसन्नाः ।।
B.1.1
श्रीरामानन्दाचार्यविरचितम्
आनन्दभाष्यम्
[मङ्गलाचरणम्]
"		अब्धिः सुधानिधिस्तेजोनिधिर्मर्यादितक्रियः ।"
"		यतस्तं प्रणुमो रामं मर्यादापुरुषोत्तमम् ।। 1 ।।"
"		आराध्यं ब्रह्मरुद्रादेर्जगद्धेतुं च मुक्तिदम् ।"
"		दिव्यदेहं गुणाम्भोधिं रामं ब्रह्म समाश्रये ।। 2 ।।"
[गुरुवन्दनम्]
"		सूत्रवृत्तिकृतौ नत्वा व्यासबोधायनौ मुनी ।"
"		श्रीमन्तं राघवानन्दाचार्यं गुरुं नमाम्यहम् ।। 3 ।।"
"		कुर्वे गुरुं नमस्कृत्य ज्ञानभक्तिदयानिधिम् ।"
"		प्रश्नोपनिषदो रम्यं भाष्यमानन्दसंज्ञकम् ।। 4 ।।"
"	साकल्येन विद्याधिगमाय आख्यायिकाम् उपक्रमते - सुकेशा च भारद्वाज इति । नामतः सुकेशा"
इति प्रसिद्धः, भरद्वाजस्य अपत्यं पुमान् भारद्वाजः, भरद्वाजस्य पुत्र इत्यर्थः । शिबेः
अपत्यं पुमान् शैब्यः, स नाम्ना सत्यकाम इति श्रुतः । सौर्यायणी च गार्ग्यः गर्गस्य
गोत्रापत्यं गार्ग्यः, सूर्यायणस्य अपत्यं सौर्यायणिः, स एव सौर्यायणी, नामतो यः कश्चित्
ऋषिः । ईकारश्च अत्र छान्दसः । कौसल्यश्चाश्वलायनः - नाम्ना कौसल्यः, आश्वलायनस्य मुनेः
अपत्यम् । विदर्भस्य अपत्यं वैदर्भिः, भृगोः गोत्रापत्यं भार्गवः, नामतः कबन्धी इति विदितः
कात्यायनगोत्रोत्पन्नः । ह प्रसिद्धाः । ते एते पूर्वोक्ताः षट्संख्याकाः ऋषयः । ब्रह्मपराः,
ब्रह्म - वेदः, परः - प्रधानम्, अध्ययनकर्मभूतं येषां ते तादृशाः वेदाध्ययनपूर्वकवेदार्थविचारपरायणाः
। ब्रह्मनिष्ठाः, ब्रह्मणि तपसि निष्ठा येषां ते तादृशाः, तपःपरायणाः, तपो ब्रह्म (अ.को. 3-3-114)
इति स्मरणात् । परं ब्रह्म - परमपुरुषम् अन्वेषमाणाः - जिज्ञासमानाः, ब्रह्मणि
परत्वं तु गुणतः स्वरूपतश्च निरतिशयबृहत्त्वरूपम् उत्कृष्टत्वस्वरूपम् । स्वरूपेण गुणैश्च
सर्वातिशायिबृहत्त्वशालिपुरुषविचारणावन्त इत्यर्थः ।
"	एषः - अस्मद्बुद्धिस्थः परब्रह्मवित्तया प्रसिद्धः पिप्पलाद एव, ह पदस्य प्रसिद्धार्थत्वात्,"
वै शब्दस्य निर्धारणार्थकत्वाच्च । तत्सर्वं वक्ष्यति - योऽर्थोऽस्माभिः प्रष्टव्योऽस्ति
तं तं सर्वमर्थं बोधयिष्यति इति अस्मान् इति निश्चयवन्तः । समित्पाणयः - समिधः पाणौ
सन्ति येषां ते तादृशाः ।
"	रिक्तपाणिः न गच्छेत्तु राजानं श्रोत्रियं गुरुम् इति स्मृतेः, समित्पाणिः श्रोत्रियं"
ब्रह्मनिष्ठम् (मु.उ. 1-2-12) इति श्रुत्यनुसाराच्च स्वस्वकरे कृतसमिधो भगवन्तम् - परब्रह्मवित्तया
प्रसिद्धं पूज्यम् पिप्पलादम् - एतन्नामकम् ऋषिप्रवरम् उपसन्नाः - प्राप्ताः तदीयशरणं गता इत्यर्थः ।।
1.2
तान् ह स ऋषिरुवाच, भूय एव तपसा ब्रह्मचर्येण श्रद्धया संवत्सरं संवत्स्यथ ।
यथाकामं प्रश्नान् पृच्छत (थ) । यदि विज्ञास्यामः, सर्वं ह वो वक्ष्याम इति ।।
B.1.2
"	आ.भा. - तान् - सुकेशाप्रभृतीन् षडपि मुनीन् ह प्रसिद्धः सः ऋषिः पिप्पलादः उवाच ।"
पूर्वं भवद्भिः तपः समाचरितं भवेदेव, यतो ब्रह्मजिज्ञासया अत्र समागताः । तथापि ब्रह्मविद्याग्रहणनियमानुरोधेन
एकं संवत्सरम् अत्र संवत्स्यथ, गुरुकुले वासस्य नियमान्तर्गतत्वात् इति भावः । स च वासः
केन रूपेण इति दर्शयति - तपसा शरीरधारणमात्रौपयिकाहारनिषेवणसहित- शरीरपरिशोषणरूपम् इह
तपः, तेन तपसा युक्ताः सन्त इत्यर्थः । ब्रह्मचर्येण -
"	स्मरणं कीर्तनं केलिः प्रेक्षणं गुह्यभाषणम् ।"
"	संकल्पोऽध्यवसायश्च क्रियानिर्वृतिरेव च ।। (ब्र.वै.ग.खं. 4-75)"
"	इत्युक्ताष्टविधमैथुनत्यागरूपं ब्रह्मचर्यं तेन युक्ताः सन्तः । तथा श्रद्धया - श्रद्धा"
तु आस्तिक्यबुद्धिः, गुरुवाक्ये विश्वासो वा तया युक्ताः सन्तः गुरुगृहे वसत, तदनन्तरम्
यथाकामम् - स्वेच्छानुसारम् प्रश्नान् पृच्छत - स्वाभिलषितपदार्थविषयान् प्रश्नान् कुरुत,
यदि प्रश्नं वयं विज्ञास्यामः तर्हि सर्वम्
भवद्भिः पृष्टं वस्तु वो युष्मान् वक्ष्यामः - बोधयिष्यामः तत्र वंचनां नाचरिष्यामः
। यदि संवत्सरपर्यन्तं तपोब्रह्मचर्यश्रद्धासमन्विततया अतिक्लेशसाध्यो वासो नाभिप्रेतो
भवेत् तदा सुखेन गन्तव्यम्, नास्माकम् अत्यादर इति भावः गुरुशुश्रूषया विद्या इत्युक्तेः
। शुश्रूषाकरणं भवतामावश्यकम् इति व्यज्यते । यदि विज्ञास्याम इत्यनेन गुरुः स्वस्य
अमानित्वं1 प्रकटयति, श्रद्धापरीक्षार्थं च एतदुक्तम् इति भावः ।।
1.3
"अथ	कबन्धी कात्यायन उपेत्य पप्रच्छ, भगवन्! कुतो ह वा इमाः प्रजाः"
प्रजायन्ते इति ।
B.1.3
"	आ.भा. - अथ - तप आदिना संवत्सरपर्यन्तं गुरुकुले वासानन्तरम् कात्यायनगोत्रो नाम्ना"
कबन्धी ऋषिः उपेत्य पिप्पलादं गुरुं समुपागत्य पप्रच्छ - पृष्टवान् । किं पृष्टवान्
इत्यत्र आह - - हे भगवन्! पूज्यगुरो! कुतः - कस्मात् कारणभूतात् इमाः - दृश्यमानाः प्रजाः
- मनुष्यपश्वादयः प्रजायन्ते - समुत्पद्यन्त इति ।।
1.4
तस्मै स होवाच । प्रजाकामो ह वै प्रजापतिः स तपोऽतप्यत । स तपस्तप्त्वा
स मिथुनमुत्पादयते रयिं च प्राणं चेति । एतौ मे बहुधा प्रजाः करिष्यत इति ।।
B.1.4
"	आ.भा. - सः - गुरुः पिप्पलादः, तस्मै - कबन्धिने शिष्याय वक्ष्यमाणम्"
उवाच - प्रोक्तवान् । प्रजाकामः - प्रजाः स्रष्टुमिच्छुः सन् प्रजापतिः - परमात्मा श्रीरामः,
सः - प्रसिद्धः, वै - निश्चयेन तपोऽतप्यत - यस्य ज्ञानमयं तपः (मुं. उ. 1-1-10) इति
श्रुत्यनुसारेण तपः अत्र ज्ञानम् तच्च संकल्पात्मकं स्रष्टव्यवस्तुविषयकं पूर्वम् इदं
स्रक्ष्यामि, तत इदम् इत्येवात्मकमालोचनं कृतवान् इत्यर्थ । सः - प्रजापतिः परमात्मा
तपस्तप्त्वा - इदमित्थं स्रष्टव्यम् इति स्रष्टव्यं पर्यालोच्य मिथुनम् - भोग्यभोक्तृस्वरूपं
युगलं प्रकृतिपुरुषात्मकम् इत्येतत् । उत्पादयते - सृष्टवान् इत्यर्थः । किन्तत् मिथुनम्
? इत्यत्राह - रयिं च प्राणं च इति । रयिः प्रकृतिः प्राणश्च पुरुषः, तदेतत् युगलरूपं
मिथुनमित्यर्थः । एकं मिथुनमात्रं कथम् उत्पादितवान् नान्यत् इत्यत्राह - एतौ - रयिप्राणौ
मे - प्रजाकामस्य मम कृते बहुधा - बहुप्रकाराः प्रजाः - प्राणिनः करिष्यतः - उत्पादयिष्यतः,
किमन्यसृष्ट्या मत्कृतया इति इच्छया मिथुनमात्रम् उत्पादितवान् इति भावः ।।
1.5
आदित्यो ह वै प्राणो रयिरेव चन्द्रमाः । रयिर्वा1 एतत्सर्वं यन्मूर्तं चामूर्तं च ।
तस्मान्मूर्तिरेव रयिः ।
B.1.5
"	आ. भा. - पूर्वमुक्तयोः रयिप्राणशब्दयोः अर्थं स्वयमाह श्रुतिः - आदित्यो ह वै प्राणः,"
आदत्ते गृह्णाति भोगार्थं भोग्यवर्गं यः स आदित्यः भोक्ता पुरुषः, स एव प्राणः - प्राणरूपतया
प्रसिद्धः । हवै शब्दयोः क्रमेण प्रसिद्ध्यवधारणाद्योतकत्वात् । भोक्तृवर्गस्य प्राणशब्देन
निर्देशे हेतुम् अग्निमेण मन्त्रेण स्वयं वक्ष्यति श्रुतिः । रयिः - भोग्यवर्गः प्रकृतिः
इत्येतदेव चन्द्रमाः भोक्तुः आदित्यशब्देन कथनात् तत्प्रतिद्वन्द्विनो भोग्यजातस्य आदित्यप्रतिद्वन्द्विचन्द्रशब्देन निर्देशः कृतः ।
"	सम्प्रति रयिशब्दार्थं विवृणोति श्रुतिः - मूर्तिरेव रयिः इति । मूर्तिः -"
पांचभौतिकं सर्वं शरीरमेव रयिः, भोग्यम् इत्यर्थः । मूर्तिरेव रयिः इति कथम्? इत्यत्र
तदुपपादयितुमाह - रयिर्वा एतत्सर्वम् । यन्मूर्तम् - स्थूलं भूतत्रयम्, पृथिव्यप्तेजो
लक्षणम्, यच्चामूर्तम् - सूक्ष्मम्, वाय्वाकाशलक्षणं भूतद्वयम् । एतत्सर्वमपि भूतजातं
तन्निर्मितशरीरादिकं च रयिः - अन्नं भोग्यमित्यर्थः । यद्यपि रयिशब्दो धनरूपार्थे प्रसिद्धः,
तथापि धनस्यापि भोग्यत्वात् भोग्यत्वसामान्यात् सर्वमेव भोग्यजातं रयिशब्देन निर्दिष्टम्,
अतः चन्द्रमसोऽपि रयिशब्देन निर्देशो युक्त एव, चन्द्रमश्शरीरस्यापि भोग्यत्वात्, अन्नादिसर्वभोग्यपरिपोषकत्वाच्चेति भावः ।
1.6
अथाऽऽदित्यः उदयन् यत् प्राचीं दिशं प्रविशति तेन प्राच्यान् प्राणान् रश्मिषु
सन्निधत्ते । यत् दक्षिणं यत् प्रतीचीं यदुदीचीं यदधो यदूर्ध्वं यदन्तरा दिशः,
यत्सर्वं प्रकाशयति, तेन सर्वान् प्राणान् रश्मिषु सन्निधत्ते ।।
B.1.6
"	आ.भा. - आदित्यशब्देन भोक्तृवर्ग उपक्रान्तः स एव प्राणशब्देनापि उक्तः । अधुना भोक्तृवर्गः"
आदित्यशब्देन प्राणशब्देन च कथमुक्तः इति शंकां समाधातुं भोक्तुः आदित्यस्य च समानकार्यकारित्वेन
सादृश्यात् आदित्यशब्देन व्यपदेशः, तच्च समानं कार्यं प्राणपरिपोषकत्वमेव, अत एव प्राणशब्देन
व्यपदेशोऽपि, प्राणपरिपोषके प्राणशब्दव्यपदेशस्य युक्तत्वात् ।
"	अथ - चन्द्रमसि रयित्वनिरूपणानन्तरम्, आदित्यः - आदित्यशब्दोदितो भोक्ता निरूप्यत इति"
शेषः । आदित्यभोक्त्रोः सादृश्यं भोक्तुः आदित्यशब्देन कथने निमित्तं तयोः प्राणत्वेन
व्यपदेशनिमित्तं च वर्ण्यत इत्यर्थः । आदित्यः - सूर्यः - उदयन् - उदयं गच्छन्, प्राणिनां
चाक्षुषप्रत्यक्षविषयतां प्राप्नुवन् इत्येतत् । प्राचीं दिशं यत्प्रविशति - स्वप्रकाशेन
प्राचीं दिशं व्याप्नोति । तेन स्वप्रभया प्राच्यां दिशः कम्पनेन प्राच्यान् प्राणान्
- प्राग्दिगन्तर्गतप्राणिनां प्राणान् रश्मिषु सन्निधत्ते -
स्वरश्मिभिः प्राणान् पुष्णाति, आदित्योदयाभावे प्राणनमेव न स्यात् प्राणिनाम्, अतः
प्राणपरिपोषकत्वम् आदित्यस्य इति भावः ।
"	तथा स आदित्य उदयमानः दक्षिणां दिशं यत् प्रविशति, प्रतीचीं दिशं यत् प्रविशति, यदधोगतां"
दिशं प्रविशति, यत् च ऊर्ध्वंगतां दिशं प्रविशति, यदन्तराः - कोणगता ईशानवायव्याद्याः
दिशः प्रविशति, अन्यच्च यत्सर्वं प्रकाशयति - स्वप्रभया व्याप्नोति तेन - स्वप्रभया
प्रकाशनेन तत्तद्दिग्गतान् प्राणान् - प्राणिषु वर्तमानान् रश्मिषु सन्निधत्ते - परिपुष्णाति
। तथैव आदित्यशब्दितो भोक्तृवर्गोऽपि उदयन् सृष्टिकाले उदयमापन्नः सुषुप्तिस्थानात्
उदितो वा प्राच्यादिकाः सर्वाः पूर्वोक्ता दिशः प्रकाशयति । तत्तद्दिग्गतान् प्राणान्
चक्षुरादीन्द्रियरूपान् रश्मिषु सन्निधत्ते - धर्मभूतज्ञानरूपस्वरश्मिद्वारा अधितिष्ठति
- प्रेरयतीत्येतत् । जीवाधिष्ठानं विना चक्षुरादिप्राणानां विषयाप्रकाशकत्वात् , अतश्च
प्राणपरिपोषकत्वम् आदित्यस्येव भोक्तुरपि, तस्मात् प्राणशब्देन भोक्तुर्व्यपदेश इति भावः ।
"	अनेन आदित्यशब्देन व्यपदेशे हेतुः प्राच्यादिदिक्प्रकाशकत्वरूपं सादृश्यम् इत्युक्तम्,"
प्राणशब्दव्यपदेशहेतुश्च प्राणपरिपोषकत्वरूपसादृश्यमुक्तमिति ध्येयम् ।।
1.7
स एष वैश्वानरो विश्वरूप प्राणोऽग्निरुदयते। तदेतदृचाभ्युक्तम् ।।
B.1.7
"	आ.भा. - सः - प्रजाकामो ह वै प्रजापतिः (प्र.उ. 1-4) इत्यत्र प्रजापतिशब्देन निर्दिष्टः"
परमात्मा, श्रीरामः, एष वैश्वानरः - जाठराग्निरूपेण अवस्थितः, अत एवास्य एष इति निर्देशः
वैश्वानरस्य अनुभवगम्यत्वात् । विश्वं रूपं शरीरं यस्य स विश्वरूपः - सर्वशरीरकः अग्निः
- अग्रनयनहेतुर्जीवस्येत्यर्थः । प्राणः भोक्तृरूपः सन्, आदित्यरूपः सन् वा, उदयते -
उदयं प्राप्नोति । एतेन
भोक्तुः आदित्यस्य च परमात्मात्मकत्वम् उक्तं भवति । तदेतत् - प्रजापतिशब्दोदितं परमात्मस्वरूपम्
ऋचा वक्ष्यमाणया अभ्युक्तम् - कथितम् ।।
1.8
विश्वरूपं हरिणं जातवेदसं परायणं ज्योतिरेकं तपन्तम् ।
सहस्ररश्मिश्शतधा वर्तमानः प्राणः प्रजानामुदयत्येष सूर्यः ।।
B.1.8
"	आ.भा. - यथा ऋचाऽभ्युक्तं परमात्मस्वरूपं तामृचमेव दर्शयति - विश्वरूपम्  इत्यादि"
। विश्वरूपम् सकलचिदचिच्छरीरकम्, हरिणम् - हरिं परमात्मानम्, हरिशब्दस्य छान्दसं नकारान्तत्वम्
। जातवेदसम् - जातानि वेदांसि ज्ञानानि यस्मात् स जातवेदाः, तं सकलज्ञानकारणम्, परायणम्
- परम्-उत्कृष्टम् अयनम् - गतिम् सर्वोत्कृष्टप्राप्यस्वरूपम् इत्यर्थः । ज्योतिः -
तद्देवानां ज्योतिषां ज्योतिः (बृ.उ.6-4-16) इत्यनुसारेण प्रकाशकानामपि सूर्यादीनां
प्रकाशकम्, एकम् - स्वसमाभ्यधिकद्वितीयरहितम्, तपन्तम् - अग्न्यादित्यरूपेण प्रकाशमानम्,
एवम्भूतं परमात्मानं वर्तमानः - अनुवर्तमानः तच्छेषतां गतः इत्यर्थः ।
"	सहस्ररश्मिः - सहस्रं नानाविषयविषया रश्मयो धर्मभूतज्ञानरूपा यस्य, तादृशनानाविषयकज्ञानविशिष्टः,"
प्रजानाम् - स्थावरजङ्गमरूपाणाम्, - प्राणः - प्राणपरिपोषकत्वात् प्राणः, धर्मभूतज्ञानद्वारा
इन्द्रियप्रवर्तक इत्यर्थः । सूर्यः - आदित्यशब्दितो भोक्ता, शतधा सुरनरादिबहुविधदेहाभिमानितया,
उदयति - सर्गसमये उदयं गच्छति । यद्वा - सुषुप्त्यनन्तरं जागर्ति ।
"	आदित्यपक्षे तु - सहस्ररश्मिः - सहस्रकिरणः शतधा - प्राणिभेदेन बहुप्रकारेण वर्तमानः"
प्राणः - सर्वप्राणिप्राणपरिपोषकतया प्राणरूपः, एष सूर्यः - आदित्यः प्रत्यहम् उदयति
- इत्यर्थः । अन्यत्तु समानमेव । अनेनापि भोक्तुः आदित्यशब्दव्यपदेशे सादृश्यरूपं निमित्तमुक्तम्
इति ध्येयम् आदित्यस्यापि परमात्मानुवर्तित्वात्, सहस्ररश्मित्वादिवत्वात् च इति ध्येयम् ।।
1.9
संवत्सरो वै प्रजापतिस्तस्यायने दक्षिणं चोत्तरं च तद्ये ह वै तदिष्टापूर्ते
कृतमित्युपासते, ते चन्द्रमसमेव लोकमभिजयन्ते त एव पुनरावर्तन्ते ।
तस्मादेते ऋषयः प्रजाकामा दक्षिणं प्रतिपद्यन्ते । एष ह वै रयिर्यः पितृयाणः ।।
B.1.9
"	आ.भा. - पूर्वम्, एतौ मे बहुधा प्रजाः करिष्यतः (प्र.उ. 1-4) इत्याशयेन रयिप्राणशब्दितं"
मिथुनमुत्पादितवान् प्रजापतिः इत्युक्तम् । अनेन मिथुनेन बहुधा प्रजासृष्टिः कथमभूत्
? इति शंकायां रयिप्राणशब्दोक्त चन्द्रादित्याभ्यामेव अहोरात्र-कृष्ण-शुक्लपक्ष-दक्षिणोत्तररूपायनस्वरूप-
कालविभागद्वारा अन्नरेतः क्रमेण
प्रजासृष्टिः अभूदिति दर्शयितुं प्रथमम् अयनविभागं प्रस्तौति संवत्सर इति । संवत्सरस्य
प्रजापतित्वं प्रजासृष्टिद्वारभूतत्वात् औपचारिकं बोध्यम् ।
"	संवत्सरः - संवत्सराख्यः कालविशेषः, स एव प्रजापतिः, तस्य द्वे अयने - आदित्यचन्द्रमसोः"
गत्याधारभूते स्वरूपे विद्येते इत्यर्थः । तयोः नामजिज्ञासायामाह दक्षिणं चोत्तरं च
- दक्षिणायनम् उत्तरायणं चेति संवत्सरस्य रूपद्वयमित्यर्थः । ज्येष्ठमासादारभ्य कार्तिकमासपर्यन्तं
वत्सरप्रजापतेः स्वरूपं दक्षिणायनशब्दवाच्यम् । मार्गशीर्षमासादारभ्य वैशाखमासपर्यन्तस्वरूपम्
उत्तरायणशब्दवाच्यम् इति भावः ।
"	तत्र दक्षिणायने रयित्वमुपपादयितुमाह - तद्ये ह वै इति । ह वै इति निपातद्वयं प्रसिद्धत्वं"
द्योतयति वक्ष्यमाणार्थस्य । तत् - तयोर्मध्ये दक्षिणायनोत्तरायणमध्ये इत्यर्थः । अस्य
दक्षिणं प्रतिपद्यन्त इत्युत्तरेण अन्वयः । ये ब्राह्मणादयः इष्टापूर्ते इष्टं च पूर्तं
च इष्टापूर्ते, इष्टम् - अग्निहोत्रादिकं कर्म, पूर्तम् - वापीकूपादिकर्म ।
"		अग्निहोत्रं तपः सत्यं वेदानां चानुपालनम् ।"
"		आतिथ्यं वैश्वदेवश्च इष्टमित्यभिधीयते ।।"
"		वापीकूपतटागादि देवतायतनानि च ।"
"		अन्नप्रदानमारामः पूर्तमित्यभिधीयते ।।  (अत्रि. स्मृ. 43, 44) इति मनूक्तेः ।"
इति शब्दः आदिवाची, तथा च इष्टापूर्तादिकं कर्म यत् कृतम् - अनित्यमस्ति तदुपासते ।
द्वितीयतच्छब्दस्य कर्मविशेषणत्वात् । अनुतिष्ठन्ति ते - कर्मानुष्ठातारः चान्द्रमसम्
- चन्द्रमसोऽयं चान्द्रमसः तं चन्द्र सम्बन्धिनमेव लोकं चन्द्रलोकमेव इत्यसूर्यलोकमिति
भावः । अभिजयन्ते - लभन्ते, त एव - अनित्यकर्मपरायणा एव पुनरावर्तन्ते - चन्द्रलोकात्
भूलोकं ततो हीनतरं वा लोकं प्राप्नुवन्ति । दक्षिणमार्गेण कर्ममात्रानुष्ठायिनः चन्द्रलोकं
यान्ति । तत्र भोगेन पुण्यक्षये जाते सति पुनरस्मिन्नेव भूलोके अतोऽपि हीने वा लोके समायान्तीति भावः ।
"	तस्मात् हेतोः एके प्रजाकामाः प्रजाप्रभृतिक्षुद्रफलानि कामयमानाः"
दक्षिणम् दक्षिणायनमार्गं प्रतिपद्यन्ते - प्राप्नुवन्ति, एष एव पितृयाणः - पितृलोकगमनाय,
पितृयाणशब्देन प्रसिद्धो दक्षिणायनमार्ग एव रयिः । रयित्वेन रूपितस्य चन्द्रस्य प्रापकत्वात्,
भोगप्रधानत्वाच्च, रयिः - विषयभोगप्रधानः अन्नमित्युच्यते इत्यर्थः ।।
1.10
अथोत्तरेण, तपसा ब्रह्मचर्येण श्रद्धया विद्ययाऽऽत्मानमन्विष्य
आदित्यमभिजयन्ते । एतद्वै प्राणानामायतनम् एतदमृतमभयम्, एतत्परायणम्;
एतस्मान्न पुनरावर्तन्त इत्येष निरोधः । तदेष श्लोकः ।।
B.1.10
"	आ.भा. - अथशब्दः मार्गान्तरस्य प्रक्रमं सूचयति । दक्षिणायनापेक्षया अपरो मार्गः प्रतिपाद्यते"
अधुना इत्यर्थः । उत्तरेणायनेन गमनशीला आदित्यमभिजयन्त इत्यन्वयः । ये उपासका जनाः,प्रजा-पशु-स्वर्गादिक्षु-
द्रफलविरक्ताः तपसा - कायक्लेशसाधनचान्द्रायणादिना, ब्रह्मचर्येण - अष्टविधमैथुनत्यागात्मकेन,
श्रद्धया - आस्तिक्यबुद्धिरूपया, विद्यया - प्रत्यगात्मविषयकज्ञानलक्षणया, आत्मानम्
- परमात्मस्वरूपम्, अन्विष्य- श्रवणमनननिदिध्यासनैः विज्ञाय,साक्षात्कृत्येत्येतत्,
उत्तरेणायनेन, अर्चिरादिना देवयानेन, यथा आदित्यम् - प्रापयितारं परमाप्तिद्वारभूतम्,
अभिजयन्ते - प्राप्नुवन्ति ।
"	अर्चिरादिमार्गश्च स्पष्टतया प्रतिपादितः श्रीरामप्राप्तिपद्धतौ श्रीरामेश्वरानन्दाचार्यैः । तद्यथा -"
"		दिनं तत्रार्चिषोऽह्नश्च शुक्लं पक्षं च गच्छति"
"		समेति शुक्लपक्षात्स  उत्तरायणमेव हि ।।"
"		तस्मात्संवत्सरं तस्माद्वायुं वायोश्च भास्करम् ।"
"		सूर्याद्विधुं विधोश्चाथ विद्युतं वरुणं ततः ।।"
"		ततश्चेन्द्रं ततो धातृलोकं गच्छत्युपासकः ।"
"		अतिक्रामति पश्चाद् भूम्याद्यावरणसप्तकम् ।।"
"		उल्लङ्घ्य प्रकृतिं सोऽथ विरजामवगाहते ।"
"		ततः सूक्ष्माच्छरीराद्धि विश्लिष्टश्च भवत्यसौ ।। इति ।"
"	एतद्वै प्राणानामायतनम् । एतत् इति नपुंसकत्वम् आयतनशब्दविशेषणतया । एतत् - परमात्मस्वरूपम्,"
प्राणानाम् - प्राणवतां जीवानाम्, आयतनम्  - आधारभूतम्, सर्व आत्मानः तत्र समर्पिता
इत्यादिश्रुतिभ्यः सर्वजीवाधारतायाः परमात्मनि समवगमात् । एतत्परमात्मस्वरूपं परब्रह्म
अमृतम् - निरुपाधिकामृतत्वयोगि, अभयम् - सर्वविधभयविवर्जितम्, एतत्परायणम् - परमं प्राप्यम्,
एतत् परब्रह्म व्याप्यैतस्मात् विष्णोः परमपदात्, पुनर्नावर्तन्ते - संसारगर्ते न पतन्ति उपासका इत्यर्थः ।
"	यद्वा - `एतद्वै इत्यादि आदित्यमत्तारं प्राणमुपैति; एतत् आदित्यस्वरूपं प्राणानां"
प्राणभृत् प्राणानामायतनम् - प्राणान् रश्मिषु सन्निधत्ते (प्र.उ. 1-6) इत्युक्तप्रकारेण
आदित्यस्य प्राणाधारत्वावगमात् । अमृतस्य प्राप्तिद्वारत्वात् एतदमृतम् इत्युच्यते ।
आदित्यं गत्वा ब्रह्म प्राप्नुवन्ति उपासकाः । ततश्च न संसारभयम् अस्य भवति; अभयसाधनत्वात्
अभयमेतत् । एतत् - परं उत्कृष्टम् अयनं गतिः गतिसाधनमिति परायणमपि । एतस्मात् - आदित्यात्
न पुनरावर्तन्ते । आदित्यं प्राप्य आदित्यात् चन्द्रमसं ततो विद्युतम् इत्यादिक्रमेण
विष्णुपदं साकेतं प्राप्नोतीत्यतो नावृत्तिः संसारे भवतीत्यर्थःकार्यः । इत्यस्मात्
यतो नावर्तन्ते इति कारणात् एषः - परमात्मा निरोधः - पुनः संसारागमनप्रतिबन्धकः । यद्वा
एष आदित्यः स्वप्राप्तानामधोगतिनिरोधकर्ता इत्यर्थः । तदेष श्लोकः । तत् - तस्मिन् संवत्सरस्वरूपे
प्रजापतौ एषः वक्ष्यमाणः, श्लोकः, वक्ष्यमाणेन श्लोकेन संवत्सरः
प्रजापतेः स्वरूपमुपदिश्यत इत्यर्थः ।।
1.11
पञ्चपादं पितरं द्वादशाकृतिं दिव आहुः परे अर्द्धे पुरीषिणम् ।
अथेमे अन्य उ परे विचक्षणं सप्तचक्रे षडर आहुरर्पितमिति ।।
2.1
अथ हैनं भार्गवो वैदर्भिः पप्रच्छ । भगवन् कत्येव देवाः प्रजां विधारयन्ते;
कतर एतत् प्रकाशयन्ते; कः पुनरेषां वरिष्ठः इति ।।
B.2.1
"	आ.भा. - प्रजापतिशब्दितस्य परमात्मनः श्रीरामस्य स्रष्टृत्वं प्रथमप्रश्नप्रतिवचनाभ्यां"
निश्चित्य स्थितिकारणत्वनिर्णयाय द्वितीयः प्रश्नः उपस्थाप्यते । अथ कबन्धिप्रश्नानन्तरम्
आह - `ह' निश्चयेन । एनम् - पिप्पलादं वैदर्भिः विदर्भस्य अपत्यभूतो भार्गवगोत्र ऋषिः
पप्रच्छ - पृष्टवान् । प्रश्नस्वरूपमाह - हे भगवन् ! पूज्य पिप्पलाद कति - किं संख्याका
एव देवाः प्रजाम् - शरीरस्वरूपाम् विधारयन्ते - विशेषेण धारयन्ति येन एतच्छरीरं न पतति
। शरीरं च स्थावरजङ्गमोभयात्मकम् इह अभिप्रेतम् । कतरे देवाः एतत् - धारणलक्षणं प्रकाशयन्ते
- मत्कृतमेव इदं शरीरधारणम् इति के जनेषु ख्यापयन्ति । एषाम् - शरीरधारणं कुर्वतां मत्कृतमेव
इदं धारणम् इत्येवं स्वमाहात्म्यं ख्यापयतां च मध्ये कः - कतमः देवः वरिष्ठः श्रेष्ठः
इति । अत्र देवशब्देन अभिधानम् इति चेत् आकाशाद्यभिमानिदेवताविशेषग्रहणाय देवशब्देन
उक्तिः इति गृहाण । वक्ष्यमाणाभिवदनादिव्यवहारस्य चैतन्यं विना असम्भवित्वेन चैतन्यसम्भावनाया
उपयुक्ताया देवशब्देन कथने सुलभत्वमिति भावः ।।
2.2
तस्मै स होवाच आकाशो ह वा एष देवो वायुरग्निरापः पृथिवी
वाङ्मनश्चक्षुः श्रोत्रञ्च । ते प्रकाश्याभिवदन्ति, वयमेतत् बाणमवष्टभ्य
विधारयामः ।।
B.2.2
"	आ.भा. - आख्यायिकाम् अवतारयति पृष्टवस्तुनिर्णयाय । सः पिप्पलादः, तस्मै - पूर्वोक्तप्रकारेण"
प्रश्नकर्त्रे वैदर्भये उवाच । एष देव आकाशो वायुः अग्निः आपः पृथिवी इत्येतानि महाभूतानि
शरीरारम्भकारीणि । एते कार्यलक्षणा देवाः । वाङ्मनश्चक्षुः श्रोत्रं च इत्यत्र वाक्पदेन
कर्मेन्द्रियाणि हस्तपादादीनि सर्वाणि उपलक्ष्यन्ते । मनः पदम् अन्तरिन्द्रियस्य  उपलक्षकम्
। चक्षुःश्रोत्रपदे तु ज्ञानेन्द्रियाणाम् उपलक्षके । तेन बाह्येन्द्रियाणि, ज्ञानकर्मोभयेन्द्रियरूपं
मन इति, अन्तरिन्द्रियं च करणलक्षणाः देवाः । ते - सर्वे, प्रकाश्य - मत्कृतमेव इदं
शरीरधारणम् इति लोकविदितं यथा स्यात् तथा प्रख्याप्य अभिवदन्ति - अभितः कथयन्ति - किमित्यत्राह
- एतद्बाणम् - बाणवत्संचरणशीलतया बाणत्वोपचारात् शरीरमेव बाणमुक्तम् । शरीरम् अवष्टभ्य
यथा न पतति तथा दृढतया गृहीत्वा विधारयामः - विशेषेण धारयामः । अवकाशदानादिविविधकार्यक्षमम्
इदं भवति येन प्रकारेण, तेन प्रकारेण धारयामः इति भावः ।।
2.3
"तान् वरिष्ठः प्राण उवाच । मा ""मोहमापद्यथाहमेवैतत्  पञ्चधाऽऽत्मानं"
"प्रविभज्यैतद्बाणमवष्टभ्य विधारयामि""  इति ।।"
B.2.3
"	आ.भा. - एवं बाणविधारणाभिमानम् अवलोक्य वरिष्टो - मुख्यो जीवनविधारक इत्येतत् । प्राणः"
- प्राणवायुः तान् - पूर्वोक्ताभिमानविशिष्टामुख्यान् प्राणानुवाच उक्तवान् । किमुक्तवान्
इत्यभिधत्ते मा मोहमापद्यथ । हे आकाशप्रभृतयः प्राणाः! मोहमविवेकः तज्जन्यम् अभिमानं
वा वयमेव शरीरविधारका इत्याकारकं मा आपद्यथ - मा प्राप्नुत, यस्माद्धेतोः अहम् - मुख्यः प्राण एव
आत्मानम् - स्वरूपं पञ्चधा -पञ्चप्रकारेण प्राणापानादिवृत्ति- भेदप्रयुक्तप्राणापानोदानव्यानसमानरूपेण
विभज्य - प्रकल्प्य, एतत्, - दृश्यमानम्, बाणम् - शरीरम् अवष्टभ्य दृढं गृहीत्वा विधारयामि
इति । भवतामपि कार्यम् अवकाशप्रदानादि मदभावे न उपपद्येत अतोऽहमेव एतत् विधारक इत्यभिप्रायः ।।
2.4
ते अश्रद्दधाना बभूवुः सोऽभिमानादूर्ध्वमुत्क्रामत इव तस्मिन्नुत्क्रामत्यथेतरे
सर्व एव उत्क्रामन्ते । तस्मिंश्च प्रतिष्ठमाने सर्व एव प्रतिष्ठन्ते । तद्यथा
मक्षिका मधुकरराजानम् उत्क्रामन्तं सर्वा एवोत्क्रामन्ते । तस्मिंश्च प्रतिष्ठमाने
सर्वा एव प्रतिष्ठन्ते एवं वाङ्मनश्चक्षुश्श्रोत्रं च । ते प्रीताः प्राणं स्तुन्वन्ति ।।
B.2.4
"	आ.भा. - ते - आाकाशादयः, अश्रद्दधाना बभूवुः - मुख्यप्राणवाक्ये विश्वासयुक्ताः न जाताः"
। अयमेव - विधारयति कथमेवं भवेत् इति संशयाना एव आसन् इति भावः । सः - मुख्यःप्राणः
आकाशादीनां विश्वासरहिततां विज्ञाय अभिमानात् - मत्सान्निध्याधीनव्यापारा अपि एते मद्वाक्ये
अश्रद्दधानाः भवन्ति । ततः पश्यन्तु मदभावे स्वकीयां गतिम् इत्येवंविधात् अहंकारात्
ऊर्ध्वम् - शरीर ऊर्ध्वभाग उत्क्रमत इव - उत्क्रमणमिव कृतवान्, किञ्चिदुद्गतोऽभूत्
। इवशब्दस्य अल्पत्वद्योतकत्वम् । तस्मिन् मुख्यप्राणो उत्क्रामति - स्वस्थानात् किञ्चित्
उच्चलिते सति, अथ मुख्यप्राणोत्क्रमणानन्तरमेव इतरे - चक्षुरादयः प्राणः सर्व एव उत्क्रामन्ते
- उत्क्रान्ता अभवन् स्वस्थानात् उच्चलिता जाता इत्येतत् । तस्मिन् - मुख्यप्राणे, शरीरविनिपातो
मा भवतु इति आशयेन पुनः प्रतिष्ठमाने स्वस्थाने प्रतिष्ठां गते स्थितिं लभमान इति यावत्
। सर्व एव चक्षुरादयः प्राणाः प्रतिष्ठन्ते स्वस्वस्थाने प्रतिष्ठां गता अभूवन् । अत्र
अर्थे सुखेनावगमाय दृष्टान्तं दर्शयति - तथेति । तत् - तत्र, यथा - लोके, मक्षिका -
मधुकर्यः क्षुद्रजन्तुविशेषाः सर्वा एव सङ्घीभूताः सत्यो मधुकरराजानम् - मक्षिकासु सर्वश्रेष्ठमक्षिकाविशेषम्
उत्क्रामन्तम् - एकस्मात् स्थानात् स्थानान्तरं गन्तुम् उड्डीयमानम् अनूत्क्रामन्ते
- उड्डीयन्ते तस्मिन् मधुकरराजे प्रतिष्ठमाने क्वचित् स्थानविशेषे स्थितिं लभमाने सति
सर्वा एव - मक्षिकाः तत्रैव प्रतिष्ठन्ते - स्थिताः भवन्ति । एवम् - अनेनैव प्रकारेण
वाङ्मनश्चक्षुश्श्रोत्रं च - वाक्चक्षुःमनःश्रोत्रप्रभृतयः सर्वेऽपि प्राणाः मुख्यप्राणस्य
अनुगामिनो बभूवुः इत्यर्थः । ते - वाङ्मनःप्रभृतयः प्राणाः, मुख्यप्राणसामर्थ्यदर्शनेन
गताभिमाना, अत एव प्रीताः - प्रसन्नाः सन्तः, प्राणम् - मुख्यप्राणम्, स्तुन्वन्ति - स्तुवन्ति स्म ।।
2.5
एषोऽग्निः तपत्येष सूर्य एष पर्जन्यो मघवान् एष वायुः एष पृथिवी
रयिर्देवः सदसच्चामृतं च यत् ।।
B.2.5
"	आ.भा. - स्तुतिप्रकारम् आह - एषोऽग्निः इत्यादि । एषः - मुख्यप्राण एव अग्निः - अग्निरूपस्सन्,"
तपति - ज्वलति । एष - मुख्यप्राण एव सूर्यः - सूर्यस्वरूपेण प्रकाशत इत्यर्थः । एषः
पर्जन्यः - पर्जन्यरूपेण वृष्टिं करोति । एष - मुख्यप्राण एव, मघवान् - इन्द्रः इन्द्रस्वरूपेण
त्रैलोक्यं पालयति, असुररक्षःपिशाचादिभयं निवर्तयति च । एष - मुख्यप्राण एव, पृथिवी
-विश्वस्य धारिणी पृथिवीस्वरूपेण सर्वं जगद्धारयति इत्यर्थः । एष एव रयिर्देवः - चन्द्रः
सन् सर्वं पोषयति । एष एव सन्मूर्तिमत् स्थूलम्, यच्चासत् - अमूर्तम्, सूक्ष्मम् इत्येतत्,
तदपि एष एव मुख्यः प्राणः । यच्च अमृतम् - अमृतत्वापादकं पीयूषं तदपि एष एव । यद्वा,
अमृतमिति भावप्रधानो निर्देशः । तेन अमृतत्त्वं मुक्तिः तदपि एष एव मुख्यप्राणः । अग्न्यादीनां
सर्वेषां प्राणाधीनस्थितिमत्वात् सामानाधिकरण्यम् ।।
2.6
अरा इव रथनाभौ प्राणे सर्वं प्रतिष्ठितम् ।
ऋचो यजूंषि सामानि यज्ञः क्षत्रं ब्रह्म च ।।
B.2.6
"	आ.भा. - चक्रस्य मध्यभागगतोऽवयवो रथनाभिः । भूमिं स्पृशन् चरमोऽवयवो नेमिः तयोः अन्तरालगतोऽवयवो"
अर इत्युच्यते । रथनाभौ - चक्रस्य मध्यप्रदेशे अराः - नाभिनेम्यन्तरालवर्तिनश्चक्रावयवा
यथा प्रतिष्ठिता भवन्ति, नाभिसंलग्नाः भवन्ति इत्येतत् । तथा सर्वम् - इदं जङ्गमाजङ्गमं
जगत् प्राणे प्रतिष्ठितम् - स्थितिकाले प्राण एव स्थितं भवति इत्यर्थः । तथा ऋचः - ऋङ्मन्त्राः,
यजूंषि - यजुर्मन्त्राः, सामानि - साममन्त्राः वेदत्रयी इति यावत्, तैः त्रित्रिप्रकारैः
मन्त्रैः साध्यो यज्ञकर्माधिकारवत्, क्षत्रम् - क्षत्रियजातिः यत्सर्वं परिपालयति, ब्रह्म
- ब्राह्मणजातिः, यत् जज्ञादिकर्म त्रयीमन्त्रसाध्यं कारयति । सर्वमिदं प्राण एव एषः
। यस्य ब्रह्म च क्षत्रं च उभे भवत ओदनः (क.उ. 2-25) इति कठश्रुतिवत् अत्रापि ब्रह्मक्षत्रपदे
स्थावरजङ्गमसकलप्राणिवर्गस्य उपलक्षणे तेन स्थावरजङ्गमरूपं प्राणिजातं यत्, तत्सर्वमेव
एष प्राण एव । सर्वेषां प्राणाधीनस्थितिमत्वात् इति भावः ।।
2.7
प्रजापतिश्चरसि गर्भे त्वमेव प्रतिजायसे । तुभ्यं प्राण! प्रजास्त्विमाः बलिं
हरन्ति यः प्राणैः प्रतितिष्ठसि ।।
B.2.7
"	आ.भा. - सम्प्रति मुख्यप्राणं साक्षात्सम्बोध्य स्तोतुम् उपक्रमते - हे प्राण! त्वमेव"
प्रजापतिः प्रजानां रक्षको भवान् गर्भे चरसि - प्राणापानादिरूपेण गर्भसञ्चारं करोषि
। गर्भपरिपालनाय इति भावः । एवं त्वमेव प्रतिजायसे गर्भोत्पादकतया पितृरूपस्त्वं गर्भपोषकतया
मातृस्वरूपश्च त्वं यद्यपि वर्तस एव, तथापि पितृमात्रानुरूपेण पुत्ररूपेणापि त्वमेव
भवसि इत्यर्थः । यदेवं प्राणैः प्राणापानादिस्वरूपैः प्राणिषु प्रतितिष्ठसि - प्रतिष्ठितो
भवसि । यद्वा प्राणैः चक्षुरादिभिः सार्धं सर्वप्राणिशरीरेषु प्रतितिष्ठसि । तस्मै तुभ्यम्
इमाः - मनुष्यादिरूपाः प्रजाः बलिम् - अन्नपानादिरूपं भोज्यम् उपहरन्ति - समर्पयन्ति
प्रत्यहम् अत एव भोक्तृरूपोऽसि इति भावः ।।
2.8
देवनामसि वह्नितमः पितृणां प्रथमा स्वधा ।
ऋषीणां चरितं सत्यमथर्वाङ्गिरसामसि ।।
B.2.8
"	आ.भा. - हे प्राण! देवानाम् - इन्द्रादीनाम् वह्नितमः - वहति प्रापयति देवेभ्यो हविर्द्रव्यं"
यः सः वह्निः अतिशयितो वह्निः वह्नितमः, अतिशयेन हविर्द्रव्यप्रापकः त्वमेव असि । तथा
पितृणाम् - अग्निष्वात्तादीनां प्रथमा स्वधा - प्राथम्येन देवापेक्षयाऽन्नप्रापिका
स्वधा त्वमेव । `स्वाहा' शब्देन देवाः हविः प्राप्नुवन्ति । `स्वधा' शब्देन तु, पितरः
पिण्डम् उपगच्छन्ति । देवयागापेक्षया प्रथमं पितृभ्यो
नान्दीश्राद्धम् अवश्यकर्तव्यतया विहितमस्ति । स्वाहापेक्षया स्वधायाः प्राथम्यम् उक्तम्
। अथर्वाङ्गिरसाम् - अथर्वाङ्गिरःप्रभृतीनां ऋषीणां सत्यम् - उत्कृष्टं पवित्रत्वात्
। चरितम् - आचारो नित्यनैमित्तिकक्रियारूपः तदपि त्वमेव असि । त्वयि सत्येव स्वाहास्वधाकार-नित्यनैमित्तिककर्माणि
सम्भवन्ति नान्यथा, अतः त्वमेव एतत्सर्वम् इति भावः ।।
2.9
इन्द्रस्त्वं प्राण ! तेजसा रुद्रोऽसि परिरक्षिता ।
त्वमन्तरिक्षे चरसि सूर्यस्त्वं ज्योतिषां पतिः ।।
B.2.9
"	आ.भा. - हे प्राण ! इन्दति परमैश्वर्यवान् भवति यः स इन्द्रः - परमेश्वरः त्वम् असि"
। तेजसा - संहारकतेजोविशेषणोपलक्षितः रुद्रः - । सर्वरोदनकारित्वात् त्वमेव असि । स्थितिकाले
रक्षणोपयुक्तेन सौम्येन तेजसोपलक्षितः परिरक्षिता - विष्णुस्वरूपेण परिपालकः त्वमेवासि
। ज्योतिषाम् - तेजस्विनाम् पतिः - तेजस्विषु श्रेष्ठः सूर्यः - आदित्यरूपस्सन् त्वमेव
अन्तरिक्षे - आकाशे चरसि - भ्रमसि ।।
2.10
यदा त्वमभिवर्षस्यथेमाः प्राण ते प्रजाः ।
आनन्दरूपास्तिष्ठन्ति कामायान्नं भविष्यतीति ।।
B.2.10
आ.भा - हे प्राण ! यदा - प्रावृट्काले त्वम् - पर्जन्यरूपस्सन् अभिवर्षसि - अभितो
जलवृष्टिं करोषि । तदा ते - त्वदीया इमाः प्रजाः आनन्दरूपाः - आनन्दप्रचुरा आनन्दं रूपयन्ति
इति आनन्दरूपाः, आनन्दं मन्यमाना इति वा तिष्ठन्ति । आसाम् आनन्दे हेतुं प्रथयति । `कामायान्नं
भविष्यति' इति । कामाय - अभिलषितसिद्धये अन्नम् पर्याप्तं भविष्यति यतः प्रभूता वृष्टिः
जाता इत्याशावन्त इत्यर्थः । प्रभूतान्नसम्भावनाजन्य आनन्दः तासां भवति इति भावः ।।
प्रतितिष्ठते1 । केनोत्क्रमते । कथं बाह्यमभिधत्ते । कथमध्यात्ममिति ।।
2.11
व्रात्यस्त्वं प्राणैक ऋषिरत्ता विश्वस्य सत्पतिः ।
वयमाद्यस्य दातारः पिता त्वं मातरिश्व नः ।।
B.2.11
"	आ.भा. - हे प्राण! व्रात्यः श्रुतिनियमितकालावधिकसंस्काररहितो विप्रादिः त्वमेव । आषोडशवर्षात्1"
सावित्रीग्रहणं न चेत् स्यात् तदा स ब्राह्मणो व्रात्य इत्युच्यते, तथा क्षत्रियवैश्ययोरपि
सावित्रीग्रहणकालातिक्रमे व्रात्यता भवति इति ध्येयम् । एकः - अद्वितीयः ऋषिः - मन्त्रार्थद्रष्टाऽपि
त्वमेव । उच्चावचप्राणिजातं त्वमसि इति भावः । विश्वस्य अत्ता - संहारकारकोऽपि त्वमसि
तथा सत्पतिः सताम् - साधूनां पतिः - पालकोऽपि त्वमेव असि । वयम् - चक्षुरादयः प्राणाः
ते तुभ्यम् आद्यस्य - अदनीयस्य अन्नपानादेः दातारः - समर्पकाः किंकरा इव भवामः । हे
मातरिश्व । त्वं नः - अस्माकम्, पिता -
परिपालकोऽसि । `मातरिश्वन्'  शब्दे `न' कारस्य लोपश्छान्दसः ।।
2.12
या ते तनूर्वाचि प्रतिष्ठिता या श्रोत्रे या  च चक्षुषि ।
या च मनसि सन्तता शिवां तां कुरु मोत्क्रमीः ।।
B.2.12
"	आ.भा. - या च ते त्वदीया तनूः - अपानरूपा वाचि - वागिन्द्रिये प्रतिष्ठिता - वर्तमानाऽसि,"
या च तनुः व्यानरूपा श्रोत्रे श्रोत्रेन्द्रिये प्रतिष्ठिता, या च - प्राणरूपा तनुः,
चक्षुषि प्रतिष्ठिता, या च समानरूपा मनसि प्रतिष्ठिता, स प्राणः तच्चक्षुः, स व्यानः
तच्छ्रोत्रम् सोऽपानः सा वाक् स समानः तन्मनः (छां.उ. 3-13-1,2,3,4) इति श्रुतेः वागादिषु
प्राणेषु मुख्यप्राणस्य तवैव नियमनशक्तेः सकाशात् वक्तृत्वादिकम् अस्ति इति भावः । सन्तताम्
- समनुगतां ताम् - तनुम्, शिवां कुरु, त्वत्तनुसन्निधानेनैव वागादीनां स्वस्वव्यापारप्रवणतारूपं
शिवत्वमस्ति, अन्यथा स्वस्वव्यापारासमर्थतया वागादयः अशिवा भवेयुः । अतः मा उत्क्रमीः
- उत्क्रमणं स्वस्थानात् चलनं तत् मा कार्षीः, तवोत्क्रमणे अस्माकम् अमाङ्गल्यं भवेदिति भावः ।।
2.13
प्राणस्येदं वशे सर्वं त्रिदिवे यत्प्रतिष्ठितम्
मातेव पुत्रान् रक्षस्व श्रीश्च प्रज्ञां च धेहि न इति ।।
B.2.13
"	आ.भा. - इदं सर्वम् - इह लोके दृश्यमानं सकलमपि मनुजादि उपभोगयोग्यं, वस्तु यच्च त्रिदिवे"
- तृतीयस्यां दिवि स्वर्गलोके देवगन्धर्वादि उपभोगयोग्यं प्रतिष्ठितम् वर्तते तत्सर्वं
प्राणस्य - मुख्यप्राणस्य तव वशे - त्वदिच्छाधीनमस्ति । अतः पुत्रान् - आत्मजान् मातेव
- प्रसूरिवास्मान् वागादीन् रक्षस्व - परिपालयस्व, माता पुत्रापराधमगणयित्वैव पुत्रान्
रक्षति । तवैव त्वदीयवाक्ये अश्रद्धातः कृतापराधम् अस्माकमगणयित्वा नः पालय इति भावः ।
किञ्च - श्रीः - स्वकार्यसम्पादनशक्तिरूपा या अस्माकं श्रियस्ताः तदनुकूलबुद्धिरूपां
प्रज्ञां च - अस्माकम् विधेहि - कुरुष्व । एवं वागादिभिः परिष्टुतस्य मुख्यप्राणस्य
सर्वात्मत्वात् अवधारणद्वारा शरीरादिधारकत्वं श्रेष्ठत्वं च अवधारितम् । अतः प्रजापतिः
प्राण एव अत्ता इति निश्चितमिति भावः ।।
"।। इति द्वितीयप्रश्न आनन्दभाष्यम् ।।	"
3.1
अथ हैनं कौसल्यश्चाऽऽश्वलायनः पप्रच्छ । भगवन्! कुत एष प्राणो
जायते । कथमायात्यस्मिन् शरीरे । आत्मानं वा प्रविभज्य कथं
B.3.1
"	आ.भा. - अथ - वैदर्भिप्रश्नानन्तरं मुख्यप्राणस्य शरीरादिधारकत्वं श्रेष्ठत्वं च अवधार्य"
स्वावयवतया सङ्घातरूपस्यास्य समुदीरितो महिमा न अनवधिकातिशयो भवितुमर्हति । तादृशी महिमा
कस्यचिदपरस्य स्यात् असंहतस्य इति अभिप्रायवान् आश्वलायनपुत्रः कौसल्यः पप्रच्छ - पृष्टवान्
भगवन्तं पिप्पलादम् । प्रश्नाकारमभिधत्ते - भगवन् इत्यादि । हे भगवन् ! पूज्य! पिप्पलाद!
इत्यर्थः । एषः - धारकत्वश्रेष्ठत्वादिना निर्णीतः प्राणः - मुख्यप्राणवायुः कुतः कारणात्
जायते - समुत्पद्यते । उत्पन्नश्च अस्मिन् शरीरे कथमायाति? किन्निमित्तमस्य आगमनं भवति
शरीर इत्यर्थः । आगतश्च अस्मिन् शरीरे आत्मानं प्रविभज्य - पृथक्पृथग्विधाय कथम् - केन
प्रकारेण प्रतितिष्ठते - प्रतिष्ठितो भवति । केन प्रकारेण उत्क्रमते - अस्मात् शरीरात्
बहिर्याति? बाह्यम् - शरीरात् बहिर्भूतमधिभूतम्, अध्यात्मम् - शरीरान्तर्गतं च, अभिधत्ते
- अभितो धारयति । बाह्याभ्यन्तरं च धारणं केनरूपेण कुरुत इत्यर्थः ।।
3.2
तस्मै स होवाच - अतिप्रश्नान् पृच्छसि ब्रह्मिष्ठोऽसीति तस्मात् तेऽहं ब्रवीमि ।।
B.3.2
"	आ.भा. - सः - पिप्पलाद आचार्यः कौसल्येन मुख्यप्राणोत्पत्त्यादिकं पृष्टः सन्, तस्मै"
- एवं पृष्टवते, कौसल्याय उवाच - प्रोक्तवान् । ह शब्दो वितर्के । अतिप्रश्नान् - कबन्धिवैदर्भिप्रश्नान्
अतिक्रम्य वर्तमानान् प्रश्नान्, पृच्छसि ।
तदीयप्रश्ने प्राणस्यापि कारणीभूतः परमात्मा श्रीरामो रहस्यार्थो विषयो नासीत् । तव
तु प्रश्ना रहस्यार्थमयाः इति अतिप्रश्ना इति भावः । यस्मात्त्वं रहस्यभूतार्थप्रष्टा,
अतो ब्रह्मिष्ठोऽसि - ब्रह्मविदिव प्रतीयसे । तस्मात् - योग्यत्वात्, ते - तुभ्यम्,
अहम् त्वत्पृष्टं ब्रवीमि - प्रतिवच्मि । भव श्रवणपरस्त्वम् इति भावः ।।
3.3
आत्मन एष1 प्राणो जायते । यथैषा पुरुषे छायैतस्मिन् एतदाततं
मनोकृतेनायात्यस्मिन् शरीरे ।।
B.3.3
"	आ.भा. - कुतो जायत इति प्रथमप्रश्नस्य उत्तरमाह - आत्मनः - परमात्मन एव परमकारणात्"
एषः - मुख्यप्राणो वर्णितमहिमाऽपि जायते - उत्पद्यते । कथम् आयाति? इति द्वितीयप्रश्नस्योत्तरं
वक्तुम् दृष्टान्तं प्रदर्शयति पूर्वं - यथैषा इति । पुरुषे - करचरणाद्यवयववति जीवे
छाया एषा दृश्यमाना आतता पुरुषगमनागमनागमनप्रयुक्तगमनाऽगमनवती भवति तथैव एतस्मिन् जीवे
एतत् - प्राणतत्त्वम् आततम् - सम्बद्धम् । मनोकृतेन मनसा कृतं मनोकृतम् । `हश्' परत्वाभावेऽपि
छान्दसम् उत्त्वम् । मनोजन्यसंकल्पाधीनं हि कर्म पुण्यपापरूपं मनोकृतम् इत्युक्तम् ।
तथा च पुण्यपापात्मककर्मरूपनिमित्तेन जीवस्य कर्मफलभोगाय प्राणतत्त्वं जीवेन सहैवास्मिन्
शरीरे आयाति प्रविशति इत्यर्थः ।।
3.4
यथा सम्राडेवाधिकृतान् विनियुङ्क्ते एतान् ग्रामानेतान् ग्रामान् अधितिष्ठस्वेति,
एवमेवैष प्राणः इतरान् प्राणान् पृथग्पृथगेव सन्निधत्ते ।।
B.3.4
"	आ.भा. - आत्मानं वा प्रविभज्य कथं प्रातिष्ठते? इति तृतीयप्रश्नस्य"
प्रतिवचनं दातुमुपक्रमते - यथा सम्राट् इति । यथा - येन प्रकारेण सम्राट् - चक्रवर्ती
महाराजोऽधिकृतान् तत्तत्कर्मविभागे नियुक्तान् अधिकारिपुरुषान् त्वम् एतान् एतावत्संख्याकान्
ग्रामान् अधितिष्ठस्व - नियमय, त्वं च एतान् ग्रामान् अधितिष्ठस्वेति स्वयं विनियुङ्क्ते,
तेषां नियुक्तिं तेषु तेषु ग्रामेषु करोति । एवमेव - अनयैव रीत्या एषः - पूर्वोक्त मुख्यप्राणः
इतरान् स्ववशे स्थितान् वागादीन् प्राणान् पृथक् पृथक् स्वांशभूतप्राणापानसमानादिद्वारेण
संनिधत्ते - अधितिष्ठति । अत्र ग्रामस्थानीया अमुख्याः प्राणाः वागादयः । अधिकारिपुरुषस्थानीयाः
प्राणापानव्यानसमानोदानाः मुख्यप्राणांशाः । मुख्यप्राणस्तु सम्राट्स्थानीय इति विवेकः
। अधिकारिपुरुषाणाम् अधिकारो यथा परस्परं संकीर्णो न भवति तथा प्राणापानादीनामपि न संकीर्णोऽधिकार
इति द्विरुक्तेन पृथक्पदेन सूच्यते ।
3.5
पायूपस्थे  अपानम् । चक्षुश्श्रोत्रे मुखनासिकाभ्यां प्राणः स्वयं प्रतितिष्ठते1 ।
मध्ये तु समानः । एष ह्येतद्धुतमन्नं समं नयति । तस्मात् एतास्सप्तार्चिषोभवन्ति ।।
B.3.5
"	आ.भा. - प्राणस्य आत्मविभागेन कुत्र अधिष्ठातृत्वम् इति विशेषतो दर्शयति - पायूपस्थे"
- पायुश्च उपस्थश्च पायूपस्थम्, गुदं मूत्रेन्द्रियंच । प्राण्यङ्गत्वात् एकवद्भावः
। तस्मिन् मूत्रपुरीषापकर्षणाय अपानम् - अपानात्मकं
स्वात्मभेदं प्रकल्प्य तद्रूपेण पायूपस्थे ग्रामस्थानीये अधितिष्ठति । चक्षुश्च श्रोत्रं
च चक्षुश्श्रोत्रम् तस्मिन् ग्रामस्थानीये मुखनासिकाभ्यां निर्गमनशीलः प्राणः सम्राट्स्थानीयः
स्वयमेव प्रातिष्ठते - अधिष्ठाता भवति इत्यर्थः । मध्ये तु - प्राणापानयोः स्थानस्य
मध्यभागे नाभ्यां समानः सन् समानरूपमात्मभेदं कृत्वा अधितिष्ठति इत्यर्थः । एषः समानो
हि यस्मात्, हुतम् - भुक्तम्, जाठराग्नौ प्रक्षिप्तम् एतत् दृश्यमानम् अन्नम् - अन्नफलमूलजलादिकं
सर्वं वस्तु समं नयति तत्तद्धातुनिर्माणाय यथा योग्यं विभजति अतः समान इत्युच्यत इति
भावः । तस्मात् - समानादेव वायोः अशितपीतान्नादिद्वाराऽभिदीप्तस्य जाठराग्नेः हृदयदेशं
प्राप्तस्य ताः प्रसिद्धाः अस्माभिर्ज्ञायमानाः श्रवणदर्शनादिरूपाः सप्तसंख्याका अर्चिषः
ज्वालाः तद्वत्प्रकाशिका इत्येतत्, भवन्ति - प्रादुर्भूताः भवन्ति । ताश्च श्रवणद्वयम्,
चक्षुर्द्वयम्, घ्राणद्वयम्, आस्यं च एकम् इति सप्तसंख्याः शीर्षण्या अर्चिषः, शब्दादिविषयप्रकाशकत्वात्
श्रवणादिषु अर्चिष्ट्वम् आरोपितम् । अन्नरसम् इन्द्रियाणाम् आप्यायनं भवत्यो भवन्ति
इति शब्देन प्रादुर्भूतिः कथिता इत्यनुसन्धेयम् ।।
3.6
हृदि ह्येष आत्मा । अत्रैतदेकशतं नाडीनाम् । तासां शतं शतमेकैकस्यां1
द्वासप्ततिः द्वासप्ततिः प्रतिशाखानाडीसहस्राणि भवन्ति । आसु व्यानश्चरति ।।
B.3.6
"	आ.भा. - मुख्यप्राणो व्यानात्मकं स्वात्मभेदं प्रकल्प्य सर्वासु नाडीषु स्थितः सन्"
अधितिष्ठति इति प्रतिपादयितुं तासां नाडीनां प्रदेशं दर्शयति - प्रथमं हृदि ह्येष इति
। एष आत्मा जीवात्मा हृदि - हृदये पुण्डरीकाकारहृदयाकाशे वर्तते । अत्र - हृदयप्रदेशे
नाडीनाम् एकशतम् विद्यत इति शेषः । प्रधानभूता नाड्य एकाधिकशतसंख्याका हृदयप्रदेशे वर्तन्त
इत्यर्थः । तासाम् प्रधाननाडीनां मध्ये, एकैकस्यां नाड्यां शतं शतम् प्रभेदाः सन्ति
प्रधाननाड्या एकैकस्याः प्रभेदाः शाखानाडीरूपाः शतसंख्यान्विताः सन्ति इत्यर्थः । तेन
शाखानाड्य एकशताधिकदशसहस्रसंख्याका भवन्ति इति भावः । द्वासप्ततिर्द्वासप्ततिः प्रतिशाखानाडीसहस्राणि
भवन्ति । शाखानाडीनाम् उक्तसंख्याकानां मध्ये एकैकस्याः शाखानाड्या अवान्तरप्रभेदाः
प्रतिशाखानाडीरूपा द्विसहस्राधिकसप्ततिसहस्रसंख्याकाः सन्ति इत्यर्थः । ततश्च मूलनाड्यः
शाखानाड्यः प्रतिशाखानाड्यश्च सर्वा मिलित्वा द्वासप्ततिकोटयो1 द्वासप्ततिलक्षाणि दशसहस्राणि
शतद्वयमेका च भवन्ति इति भावः । शतं शतम् इति वीप्सा प्रत्येकं प्रधाननाडीसम्बन्धार्था
। द्वासप्ततिर्द्वासप्ततिः इति वीप्सा प्रत्येकं शाखानाडीसम्बन्धार्था । तासु प्रोक्तसंख्यावतीषु
मूलशाखा प्रतिशाखानाडीषु व्यानश्चरति । मुख्यप्राणो व्यानरूपं स्वात्मभेदं कृत्वा तेन
रूपेण तासु त्रिविधासु नाडीषु भ्रमति इत्यर्थः ।।
3.7
अथैकयोर्ध्व उदानः पुण्येन पुण्यं लोकं नयति; पापेन पापम्; उभाभ्यामेव
मनुष्यलोकम् ।।
B.3.7
"	आ.भा. - आत्मानं वा प्रविभज्य कथम्? इति प्रश्नस्य अवशिष्टांशं प्रतिवचनम् `केनोत्क्रमत'"
इति प्रश्नस्य प्रतिवचनेन सहैव दातुमुपक्रमते - अथ इति । अनन्तरं व्यानसंचारप्रदेशनिरूपणानन्तरम्
इत्यर्थः । एकया - सुषुम्नाभिधानया ऊर्ध्वमुखया मूर्धानमभिसृतया नाड्या, उक्तनाडीषु
अन्यतमया ऊर्ध्वः - ऊर्ध्वगमनवान् उदानः सन् मुख्यप्राण उदानरूपमात्मप्रविभागं कृत्वा
तेन रूपेण इति यावत् । संचरन् पुण्येन शास्त्रविहितेन कर्मणा पुण्यं लोकम् - स्वर्गादिकं
नयति प्रेतान् प्राणिन इति शेषः । पापेन - शास्त्रनिषिद्धेन कर्मणा प्रेतान् पापं लोकम्
- नरकादिकं नयति । उभाभ्यामेव पुण्यपापाभ्यां संमिश्राभ्यां धर्माभ्यां मनुष्यलोकम्
- मानवशरीरं सुकृतदुष्कृतोभयफलकं नयति प्रापयति इत्यर्थः । अत्र मन्त्रे `केनोत्क्रमत'
इति प्रश्नस्य प्रधानतया उत्तरम् अभिहितम् । आत्मानम् उदानरूपेण प्रविभज्येत्यंशः कथमात्मानं
प्रविभज्येति प्रश्नस्योत्तरम् इत्यनुसन्धेयम् ।।
3.8
आदित्यो ह वै बाह्यः प्राण उदयति एष ह्येनं चाक्षुषं प्राणमनुगृह्णानः;
पृथिव्यां या देवता, सैषा पुरुषस्यापानमवष्टभ्य । अन्तरा यदाकाशः स
समानः । वायुर्व्यानः ।।
B.3.8
"	आ.भा. - कथं बाह्यम् अभिधत्ते कथमध्यात्मम् इत्यस्य प्रश्नस्य उत्तरं वदति - आदित्य"
इति । ह वै शब्दौ प्रसिद्ध्यर्थकौ । प्रसिद्धो मुख्यः प्राणो बाह्य आदित्यः सन् बहिः
आदित्यरूपेण इत्यर्थः । उदयति इति - उदयं प्राप्नोति । किं कुर्वन् इत्यत्राह - एष हि
दृश्यमान आदित्यरूपः प्राण एनं चाक्षुषं प्राणम् - पूर्वोक्तं चक्षुर्वर्तिनं चक्षुश्श्रोत्रे
मुखनासिकाभ्यां प्राणः (प्र. उ. 3-5) इत्यत्रोक्तं प्राणमाध्यात्मिकं प्राणवायुम् अनुगृह्णानः
चक्षुषा प्रत्यक्षरूपे कार्ये कारयितव्ये आलोकरूपसहकारिप्रदानेन साहाय्यमाचरन् इत्यर्थः
। वर्तत इति शेषः । अत्र कथं बाह्यम् इत्यस्य उत्तरम् उदयति इत्यन्तेन दत्तम् अंशतः
। चाक्षुषं प्राणमनुगृह्णान इत्यन्तेन कथमध्यात्ममिति प्रश्नस्य उत्तरम् उक्तमिति ध्येयम्
। एवमुत्तरत्रापि चिन्त्यम् । पृथिव्यां या देवता पृथिव्यभिमानिनी देवता  इत्यर्थः ।
बाह्यपृथिवीगतदेवतारूपेण मुख्यः प्राणो बाह्यमभिधत्त इति योजना कार्या । बाह्यधारणं
कुरुत इति तदर्थः । सैषा देवता - पृथिव्यभिमानिनी देवता - पुरुषस्य शरीरभृतः अपानम्
- आध्यात्मिकमपानवायुम्, अवष्टभ्य वर्तते अपानवायुः अधः अपकृष्यानुग्रहं कुर्वाणो वर्तते
। अत एव शरीरपातो न भवति । पृथिव्या धारणशक्त्या शरीरस्य धृतत्वादिति भावः । अन्तरा
- द्यावापृथिव्योः मध्ये यदाकाशो बाह्याकाशः, तेन बाह्येन रूपेण मुख्यप्राणो बाह्यधारणं
कुरुत इत्यर्थः । सः बाह्याकाशस्वरूपो मुख्यप्राणः समानः - समानानुग्राहकतया समानपदेन
व्यपदिश्यते । आध्यात्मिकं
समानवायुम् अनुगृह्णानो विद्यत इत्यर्थः । वायुः बाह्यो वायुः स व्यानो व्यानवायुमाध्यात्मिकम्
अनुगृह्णाति अतः व्यानशब्देन व्यपदिश्यते । मुख्यप्राणो बाह्यरूपेण बाह्यधारणं कुरुते,
शरीरगतव्यानवायुम् अनुगृह्णानः सन् वर्तते अतः अध्यात्मधारणं च कुरुत इत्यर्थः ।।
3.10
तेजो ह वा उदानः । तस्मादुपशान्ततेजाः पुनर्भवमिन्द्रियैर्मनसि
सम्पद्यमानैः।। 10 ।।
यच्चित्तस्तेनैष प्राणमायाति । प्राणस्तेजसा युक्तः स ह्यात्मना यथासंकल्पितं
लोकं नयति ।। 11 ।।
B.3.10
"	आ.भा. - प्रसिद्धं यत् बाह्यं तेजः - सामान्यात्मकं तेज इत्यर्थः । आदित्यशब्देन पूर्वं"
तेजोविशेष उक्तः न सामान्यम् इति न पुनरुक्तिः । उदानः - उदानवायुम् आध्यात्मिकम् अनुगृह्णाति
इत्यत उदानशब्देन व्यपदिश्यते । मुख्यप्राणः सामान्यतेजोरूपेण बाह्येन बाह्यधारणं कुरुते
।  उदानवायुं शरीरगतम् अनुगृह्णानो वर्तते । तस्मात् - अध्यात्मधारणं च कुरुत इत्यर्थः
। बाह्यतेजोरूपेण मुख्यप्राणस्य उदानवाय्वनुग्रहे लिङ्गं प्रदर्शयति । तस्मात् यत उत्क्रमणस्वभावोऽपि
उदानो वायुः बाह्यतेजोऽनुग्रहेणैव न शरीरान्निष्क्रामति बाह्यतेजोऽनुग्रहाभावे तु
उदानोत्क्रमणे सति प्राणी उपशान्ततेजा - विगतजाठराग्निप्रयुक्तशरीरौष्ण्यः सन् इन्द्रियैः
- वागादिभिः, मनसि सम्पद्यमानैः वाङ्मनसि सम्पद्यते मनः प्राणे (छां.उ.6-8-6) इत्युक्तरीत्या
मनसा सह संसर्गविशेषप्राप्तैः इन्द्रियैः उपलक्षितः सन् पुनर्भवम् - पुनरुत्पत्तिं शरीरान्तरम्
इत्यर्थः । प्राप्नोति इति शेषः । अत्रापि बाह्यतेजोरूपेण मुख्यप्राणस्य बाह्यधारणमुक्तम्
। उदानानुग्रहरूपेण तु अध्यात्मधारणमुक्तम् इति ध्येयम् ।।
"	उपशान्ततेजाः शरीरान्तरं प्रतिपद्यत इत्युक्तम्, तत्केन प्रकारेण इत्यत्राह - मुमूर्षुर्जीवो"
यच्चित्ताः यस्मिन् चित्तं यस्य स यच्चित्तो यत्कामनावान् भवति । चित्तशब्दस्य चित्तसंकल्पपरत्वात्
। तेन - संकल्पविषयमनुष्यदेवादिशरीरकामेन युक्तः प्राणमायाति - मुख्यप्राणसंसर्गविशेषं
प्राप्नोति एष जीवः । तं स प्राणः तेजसा उदानानुग्राहकेण पूर्वोक्तेन भूतसूक्ष्मेण सामान्यात्मकेन
तेजसा युक्तः आत्मना - इन्द्रियसंश्लेषविशेषविशिष्टेन मनसा सह, यथासंकल्पितम् - संकल्पविषयभूतं
मनुष्यदेवादिशरीरं तत्तल्लोकगतं नयति - प्रापयति ।।
3.11
य एवं विद्वान् प्राणं वेद, न हास्य प्रजा हीयते; अमृतो भवति । तदेष श्लोकः ।।
B.3.11
"	आ.भा. - यः - कोऽपि, विद्वानेवम् - पूर्वोक्तप्रकारेण कुतः प्राण उत्पद्यते? केन आयाति?"
कथं प्रातिष्ठते? केन उत्क्रमते? कथं बाह्यमध्यात्मं च अभिधत्ते? इति प्रश्नोत्तररूपेण
उक्तैः उत्पत्तिसमागमनप्रतिष्ठादिविशेषणैः विशिष्टं प्राणम् - मुख्यप्राणम्, वेद - जानाति
। उपास्त इत्येतत् । अस्योपासकस्य प्रजा - पुत्र-पौत्रादिरूपा, न हीयते - न छिद्यते
। प्रजाहानिः न भवति इत्यर्थः । अमृतो भवति - परमात्मोपासनाद्वारा मुक्तोऽपि भवति इत्यर्थः
। अत्र मुक्तिः मुख्यं फलम् । प्राणोत्पत्तिकारणतया परमात्मविज्ञानात् । प्रजाविच्छेदराहित्यं
तु फलमानुषङ्गिकं  भवति इति  ध्येयम् । तदेष श्लोकः, तत् - तस्मिन् अर्थे एतत्खण्डे
प्रश्नोत्तररूपेण प्रतिपादिते वस्तुनि प्राणोत्पत्त्यागत्यादिरूपः एषः - वक्ष्यमाणः,
श्लोकः - मन्त्रो भवति - एतदर्थप्रतिपादको भवति अग्निमो मन्त्रः संक्षेपेण इत्यर्थः ।।
3.12
उत्पत्तिमायतिं स्थानं विभुत्वं चैव पंचधा ।
"अध्यात्मं चैव प्राणस्य विज्ञायामृतमश्नुते । विज्ञायामृतमश्नुत इति । 	"
B.3.12
"	आ.भा. - प्राणस्य - परमात्मनः सकाशात् उत्पत्तिमायतिम् - मनःसंकल्पजाभ्यां निमित्तभूताभ्याम्"
अस्मिन् शरीर आगमनम् । स्थानम् - पायूपस्थादिषु स्थानेषु स्थितिम् । विभुत्वम् - सम्राडेवाधिकृतान्
इत्यादिना सदृष्टान्तमितरप्राणापेक्षया स्वामित्वम् । अध्यात्मम् - शरीरमध्ये पञ्चधा
- प्राणापानादिरूपेण, बहिश्च आदित्यादिरूपेण पञ्चधा - पंचभिः प्रकारैः संनिधानं च विज्ञाय
- ज्ञात्वा, विशेषरूपेण अमृतम् - मोक्षम् अश्नुते - प्राप्नोति । द्विरुक्तिः प्रश्नार्थप्रतिवचनसमाप्तिबोधनार्था ।।
।। इति तृतीयप्रश्न आनन्दभाष्यम् ।।
4.1
अथ हैनं सौर्यायणी गार्ग्यः पप्रच्छ । भगवन् ! एतस्मिन् पुरुषे कानि
स्वपन्ति । कान्यस्मिन् जाग्रति । कतर एषः स्वप्नान् पश्यति । कस्यैतत्
सुखं भवति1 । कस्मिन्नु सर्वे सम्प्रतिष्ठिता भवन्ति2 इति ।।
B.4.1
"	आ.भा. - अथ कौशल्यप्रश्नानन्तरमेनं पिप्पलादं गुरुम्, गार्ग्यः - गर्गगोत्रोत्पन्नः"
सौर्यायणी इति नामा शिष्यः पप्रच्छ - पृष्टवान् । हे भगवन् ! पिप्पलाद! एतस्मिन् दृश्यमाने
पुरुषे पुरुषशब्देन अभिलप्यमाने शरीरे, प्राणमनः प्रभृतिसङ्घातरूपे, सुप्तोऽयं पुरुषः
इति व्यवहारकाले, कानि स्वपन्ति - स्वव्यापारोपरतानि भवन्ति । अस्मिन् पुरुषे पूर्वोक्ते
सुप्ते सति कानि जाग्रति ? - जागरणं कुर्वन्ति; स्वव्यापारपराणि भवन्ति इत्यर्थः । एषः
कतरो देवः - यो देवो द्योतनादि गुणवान् स्वाप्नान् - स्वप्ननिर्मितान् पदार्थान्, हस्त्यश्वादिरूपान्
पश्यति सः कतरः, जीवो वा मनो वा इत्यर्थः । मनसोऽपि स्वप्नावस्थायाम् इन्द्रियसहकारमनपेक्ष्यैव
स्वाप्नवस्तु प्रकाशकत्वात् । जीवे तु द्रष्टुत्वं प्रसिद्धमेवेति भावः । एतत् सुप्तोत्थितेन
पुरुषेण परामृश्यमानं सुखमहम् अस्वाप्सम् इति सुखं, कस्य किं सम्बन्धि? विषयसम्बन्धि
आत्मस्वरूपसम्बन्धि वा इत्यर्थः । सर्वे यानि स्वपन्ति यानि जाग्रति यदीयमेतत्सुखं,
ते तदन्ये च जाग्रत्स्वप्नव्यापारोपरत्यां सत्यां सुषिप्तिकाले कस्मिन् प्रतिष्ठिताः
स्थितिं लभमानाः भवन्ति । नु शब्दः शंकायाम् ।।
"4.2	"
तस्मै स होवाच - यथा गार्ग्य ! मरीचयोऽर्कस्यास्तं गच्छतः सर्वा एतस्मिन्
तेजोमण्डले एकी भवन्ति । ताः पुनरुदयतः प्रचरन्ति - एवं ह वै तत् सर्वं
परे देवे मनस्येकीभवति । तेन तर्ह्येष पुरुषो न शृणोति, न पश्यति, न
जिघ्रति, न रसयते, न स्पृशते, नाभिवदते, नादत्ते, नानन्दयते, न विसृजते,
नेयायते; स्वपिति इति आचक्षते ।।
"B.4.2	"
"	आ.भा. - सः - पिप्पलादः, तस्मै - गर्गगोत्राय, सौर्यायणी इति नाम्ने शिष्याय उवाच -"
प्रतिवचनं दत्तवान् । ह इति प्रसिद्धौ । किमित्यत्राह - हे गार्ग्य!  यथा अस्तं गच्छतः
- अदर्शनं प्राप्नुवतः अर्कस्य - सूर्यस्य सायंकालीनस्य सर्वा मरीचयः - सर्वेऽपि किरणाः,
एतस्मिन् दृश्यमाने, तेजोमण्डले - सूर्यबिम्बे एकी भवन्ति - दिग्विदिग्भ्यः परावृत्य
विवेकानर्हतया संसर्गविशेषमुपयान्ति । ताः - मरीचयः, उदयतः - उदयं गच्छत आदित्यस्य सम्बन्धिन्यः
पुनः प्रचलन्ति - दिग्विदिक्षु प्रसृता भवन्ति । एवम् - अनयैव रीत्या तत्सर्वं - इन्द्रियजातं
परे - प्रकृष्टे चक्षुरादिभ्य इन्द्रियेभ्यो; देवे - द्योतनादिगुणयुक्ते मनसि - अन्तःकरणे,
एकीभवति - स्वस्वव्यापारक्षमं यथा न भवति तथा संश्लेषविशेषमुपगच्छति;
स्वप्नसमये इति शेषः ।
"	तेन - इन्द्रियाणाम् स्वस्वव्यापाराक्षमत्वस्य तदानीं सत्वेन हेतुना, एष पुरुषो जीवः"
सुषुप्तो न शृणोति शब्दान्, श्रावणप्रत्यक्षान् न कुरुते । न पश्यति द्रष्टव्यान् घटादीन्
पदार्थान् चाक्षुषप्रत्यक्षविषयान् कर्तुं न पारयति । जाग्रद्दशायामिव तदानीम् इत्यर्थः
। न जिघ्रति गन्धादिकं घ्राणजप्रत्यक्षविषयं न विधते । न रसयते रसान् मधुरादीन् रसनाजन्यप्रत्यक्षविषयान्
न सम्पादयति । न स्पृशति - स्पर्शनेन्द्रियव्यापारं शब्दोच्चारणरूपं करोति । नादत्ते
- हस्तेन्द्रियव्यापारं वस्त्वादानात्मकं न विधत्ते । नानन्दयते - आनन्दमुपस्थेन्द्रियकार्यं
नैव तदा कुरुत इत्यर्थः । न विसृजते - अपानकार्यं मलविसर्जनरूपं नाचरति । नेयायते-गमनक्रियारूपं
पादेन्द्रियकार्यं न करोति इत्यर्थः । स्वपिति इत्येव जना एवं तदा आचक्षते-कथयन्ति ।
एतेन कानि स्वपन्ति? इत्यस्य प्रश्नस्योत्तरं प्रोक्तं भवति इन्द्रियाण्येव स्वपन्ति
इत्यात्मकम् इति बोध्यम् । स्वपिति इत्येकवचनप्रयोगस्तु इन्द्रियाणां बुहुत्वेऽपि प्रत्येकम्
एकत्वमेव तेषामित्याशयेनैव।।
4.3
प्राणाग्नय एव एतस्मिन् पुरे जाग्रति । गार्हपत्यो ह वा एषोऽपानः
व्यानोऽन्वाहार्यपचनः यत् गार्हपत्यात् प्रणीयते, प्रणयनादाहवनीयः प्राणः ।। 3 ।।
B.4.3
"	आ.भा. वागादिषु इन्द्रियेषु प्रसुप्तेषु एतस्मिन् पुरे - पुरसदृशे देहे, द्वारवत्वेन"
पुरस्य देहे सादृश्यं बोद्यम् । प्राणाग्नयः - प्राणाः पंचसंख्याकाः प्रसिद्धाः तद्रूपा
अग्नयः प्राणाग्नयो जाग्रति - शरीरधारणलक्षणं स्वव्यापारं कुर्वाणा भवन्ति ।
यद्यपि प्राणानां वायुरूपाणाम् अग्नित्वम् अप्रसिद्धं, तथाऽपि तेषु अग्नित्वारोप अग्निहोत्रदृष्टिविधानार्थः
। गार्हपत्यो ह वा एषोऽपानः, एषः - मूलाधारगतोऽपानवायुः गार्हपत्यः - गार्हपत्याग्निः
इत्यर्थः । अपानस्य गार्हपत्यत्वे हेतुमाह - यद््गार्हपत्यात्प्रणीयते प्रणयनात् यत्
- यस्मात्कारणात् प्रणयनात् गार्हपत्त्यात् प्रणीयत आहवनीय इति योजना । प्रणयनात् इति
विशेषणं गार्हपत्त्यात् इत्यस्य । प्रणीयते आहवनीयोऽस्मादिति प्रणयनो गार्हपत्यः गृहपतेः
यजमानस्य गृहसम्बन्धी वह््निः गार्हपत्यः  । तदग्निमध्यात् होमायाग्निः ऋत्विग्भिः
नीयते यज्ञकुण्डे । स नीयमानोऽग्निः आहवनीय इत्युच्यते । व्यानोऽन्वाहार्यपचनः । व्यानवायुः
अन्वाहार्यपचनो दक्षिणाग्निः इत्युच्यते । हृदयस्य पंचसु सुषिरेषु मध्ये दक्षिणासुषिरतो
व्यानस्य निर्गमनादन्वाहार्यपचनसादृश्याच्च अन्वाहार्यपचन इत्युच्यते । आहवनीयः प्राणः
- प्राणवायुरेव आहवनीय इत्यर्थः । अयं भावः - यथा गार्हपत्यात् अग्नेः आहवनीयोऽग्निः
प्रणीयते । तथैव अधःस्थितात् अपानात्  प्राणवायुः उन्नीयते हृदयात् ऊर्ध्वम्, तस्मात्
अपानो गार्हपत्यत्वेन रूपितः । प्राणरूपाहवनीयत्वेन रूपित इति ।।
"	यत् - यस्मादेतौ दृश्यमानौ उच्छ््वासनिश्वासावेव आहुती । अग्निहोत्राहुतिद्वयम् इत्यर्थः"
। एतदाहुतिद्वयम् उच्छ््वासनिश्वासात्मकं हविःस्थानीयम्, समं नयति साम्येन शरीरस्थितये
प्रापयत्याहवनीयं वह््नौ । समानोऽपि उच्छ््वासनिश्वासरूपाहुतिद्वयं नयत्याहवनीयं प्राणं
प्रतीति भावः । मनो ह वा यजमानः यागाधिकृत एव जनो यागे यजमान इत्युच्यते । स च अत्र
मनः - अन्तःकरणमेव तस्यैव शब्दादिनानाविधविषयदेशपरिभ्रमणप्रयुक्तश्रमापनोदाय स्वापाग्निहोत्रे
प्रवृत्तत्वात् । इष्टफलमेव उदानः । इष्टम्  - यागः, अत्र अग्निहोत्ररूपः तस्य फलम्
- पुण्यरूपम्, उदानः - उदानवायुरेव; यथा यागफलं पुण्यमेव यजमानम् नयति स्वर्गादिलोकं
प्रति, तथा उदान एव मनोरूपं यजमानं पुरीतद्देशवर्ति ब्रह्म गमयति
इति उदाने इष्टफलत्वम् आरोपितम् । तदाऽऽह - य एनं यजमानमहरहरिति । यः - उदानः, एनम्
- मनोरूपम्, यजमानम् - यागाधिकृतम् अहरहः - प्रतिदिनम्, स्वापकाले ब्रह्म गमयति - पुरीतद्देशवर्तिंनं
ब्रह्म प्रापयति इत्यर्थः । स्वापकाले जीवस्यैव ब्रह्मगमनम्, अन्यत्रापि यद्यपि निर्दिष्टम्
एवमेवेमाः प्रजा अहरहर्गच्छन्त्यः (छां.उ. 8-3-2) इत्यादौ ब्रह्मणो व्यापकतया पुरीतत्प्रदेशेऽपि
सत्त्वात् । मनसश्च तत्र गमनात् मनसो ब्रह्मगमनं सम्भवत्येव इति भावः ।।
"	प्राणाग्नय एव जाग्रति इत्येतदंशेन कानि जाग्रति? इति द्वितीयप्रश्नस्य उत्तरं दत्त्वा"
अपानव्यानप्राणेषु त्रितयवह््नित्वम्, उच्छ््वासनिश्वासयोः आहुतिद्वयत्वम्, समानवायौ
होतृत्वम्, मनसि यजमानत्वमुदाने च यागव्यापारभूतपुण्यत्वमारोप्य अग्निहोत्रत्वसम्पत्तिः
स्वापे दर्शिता । सा विदुषः कर्मविशेष एव भवति स्वापोऽपीति बोधनार्थ इति ध्येयम् ।।
4.4
यदुच्छ्वासनिश्वासौ एतावाहुती समं नयति इति समानः । मनो ह वाव
यजमानः । इष्यफलमेव उदानः । स एवं यजमानमहरहर्ब्रह्म गमयति ।। 4 ।।
B.4.4
"	आ.भा. वागादिषु इन्द्रियेषु प्रसुप्तेषु एतस्मिन् पुरे - पुरसदृशे देहे, द्वारवत्वेन"
पुरस्य देहे सादृश्यं बोद्यम् । प्राणाग्नयः - प्राणाः पंचसंख्याकाः प्रसिद्धाः तद्रूपा
अग्नयः प्राणाग्नयो जाग्रति - शरीरधारणलक्षणं स्वव्यापारं कुर्वाणा भवन्ति । यद्यपि
प्राणानां वायुरूपाणाम् अग्नित्वम् अप्रसिद्धं, तथाऽपि तेषु अग्नित्वारोप
अग्निहोत्रदृष्टिविधानार्थः । गार्हपत्यो ह वा एषोऽपानः, एषः - मूलाधारगतोऽपानवायुः
गार्हपत्यः - गार्हपत्याग्निः इत्यर्थः । अपानस्य गार्हपत्यत्वे हेतुमाह - यद््गार्हपत्यात्प्रणीयते
प्रणयनात् यत् - यस्मात्कारणात् प्रणयनात् गार्हपत्त्यात् प्रणीयत आहवनीय इति योजना
। प्रणयनात् इति विशेषणं गार्हपत्त्यात् इत्यस्य । प्रणीयते आहवनीयोऽस्मादिति प्रणयनो
गार्हपत्यः गृहपतेः यजमानस्य गृहसम्बन्धी वह््निः गार्हपत्यः  । तदग्निमध्यात् होमायाग्निः
ऋत्विग्भिः नीयते यज्ञकुण्डे । स नीयमानोऽग्निः आहवनीय इत्युच्यते । व्यानोऽन्वाहार्यपचनः
। व्यानवायुः अन्वाहार्यपचनो दक्षिणाग्निः इत्युच्यते । हृदयस्य पंचसु सुषिरेषु मध्ये
दक्षिणासुषिरतो व्यानस्य निर्गमनादन्वाहार्यपचनसादृश्याच्च अन्वाहार्यपचन इत्युच्यते
। आहवनीयः प्राणः - प्राणवायुरेव आहवनीय इत्यर्थः । अयं भावः - यथा गार्हपत्यात् अग्नेः
आहवनीयोऽग्निः प्रणीयते । तथैव अधःस्थितात् अपानात्  प्राणवायुः उन्नीयते हृदयात् ऊर्ध्वम्,
तस्मात् अपानो गार्हपत्यत्वेन रूपितः । प्राणरूपाहवनीयत्वेन रूपित इति ।।
"	यत् - यस्मादेतौ दृश्यमानौ उच्छ््वासनिश्वासावेव आहुती । अग्निहोत्राहुतिद्वयम् इत्यर्थः"
। एतदाहुतिद्वयम् उच्छ््वासनिश्वासात्मकं हविःस्थानीयम्, समं नयति साम्येन शरीरस्थितये
प्रापयत्याहवनीयं वह््नौ । समानोऽपि उच्छ््वासनिश्वासरूपाहुतिद्वयं नयत्याहवनीयं प्राणं
प्रतीति भावः । मनो ह वा यजमानः यागाधिकृत एव जनो यागे यजमान इत्युच्यते । स च अत्र
मनः - अन्तःकरणमेव तस्यैव शब्दादिनानाविधविषयदेशपरिभ्रमणप्रयुक्तश्रमापनोदाय स्वापाग्निहोत्रे
प्रवृत्तत्वात् । इष्टफलमेव उदानः । इष्टम्  - यागः, अत्र अग्निहोत्ररूपः तस्य फलम्
- पुण्यरूपम्, उदानः - उदानवायुरेव; यथा यागफलं पुण्यमेव यजमानम् नयति स्वर्गादिलोकं
प्रति, तथा उदान एव मनोरूपं यजमानं पुरीतद्देशवर्ति ब्रह्म गमयति इति उदाने इष्टफलत्वम्
आरोपितम् । तदाऽऽह - य एनं यजमानमहरहरिति । यः -
उदानः, एनम् - मनोरूपम्, यजमानम् - यागाधिकृतम् अहरहः - प्रतिदिनम्, स्वापकाले ब्रह्म
गमयति - पुरीतद्देशवर्तिंनं ब्रह्म प्रापयति इत्यर्थः । स्वापकाले जीवस्यैव ब्रह्मगमनम्,
अन्यत्रापि यद्यपि निर्दिष्टम् एवमेवेमाः प्रजा अहरहर्गच्छन्त्यः (छां.उ. 8-3-2) इत्यादौ
ब्रह्मणो व्यापकतया पुरीतत्प्रदेशेऽपि सत्त्वात् । मनसश्च तत्र गमनात् मनसो ब्रह्मगमनं
सम्भवत्येव इति भावः ।।
"	प्राणाग्नय एव जाग्रति इत्येतदंशेन कानि जाग्रति? इति द्वितीयप्रश्नस्य उत्तरं दत्त्वा"
अपानव्यानप्राणेषु त्रितयवह््नित्वम्, उच्छ््वासनिश्वासयोः आहुतिद्वयत्वम्, समानवायौ
होतृत्वम्, मनसि यजमानत्वमुदाने च यागव्यापारभूतपुण्यत्वमारोप्य अग्निहोत्रत्वसम्पत्तिः
स्वापे दर्शिता । सा विदुषः कर्मविशेष एव भवति स्वापोऽपीति बोधनार्थ इति ध्येयम् ।।
B.4.4
"	आ.भा. वागादिषु इन्द्रियेषु प्रसुप्तेषु एतस्मिन् पुरे - पुरसदृशे देहे, द्वारवत्वेन"
पुरस्य देहे सादृश्यं बोद्यम् । प्राणाग्नयः - प्राणाः पंचसंख्याकाः प्रसिद्धाः
तद्रूपा अग्नयः प्राणाग्नयो जाग्रति - शरीरधारणलक्षणं स्वव्यापारं कुर्वाणा भवन्ति ।
यद्यपि प्राणानां वायुरूपाणाम् अग्नित्वम् अप्रसिद्धं, तथाऽपि तेषु अग्नित्वारोप अग्निहोत्रदृष्टिविधानार्थः
। गार्हपत्यो ह वा एषोऽपानः, एषः - मूलाधारगतोऽपानवायुः गार्हपत्यः - गार्हपत्याग्निः
इत्यर्थः । अपानस्य गार्हपत्यत्वे हेतुमाह - यद््गार्हपत्यात्प्रणीयते प्रणयनात् यत्
- यस्मात्कारणात् प्रणयनात् गार्हपत्त्यात् प्रणीयत आहवनीय इति योजना । प्रणयनात् इति
विशेषणं गार्हपत्त्यात् इत्यस्य । प्रणीयते आहवनीयोऽस्मादिति प्रणयनो गार्हपत्यः गृहपतेः
यजमानस्य गृहसम्बन्धी वह््निः गार्हपत्यः  । तदग्निमध्यात् होमायाग्निः ऋत्विग्भिः नीयते
यज्ञकुण्डे । स नीयमानोऽग्निः आहवनीय इत्युच्यते । व्यानोऽन्वाहार्यपचनः । व्यानवायुः
अन्वाहार्यपचनो दक्षिणाग्निः इत्युच्यते । हृदयस्य पंचसु सुषिरेषु मध्ये दक्षिणासुषिरतो
व्यानस्य निर्गमनादन्वाहार्यपचनसादृश्याच्च अन्वाहार्यपचन इत्युच्यते । आहवनीयः प्राणः
- प्राणवायुरेव आहवनीय इत्यर्थः । अयं भावः - यथा गार्हपत्यात् अग्नेः आहवनीयोऽग्निः
प्रणीयते । तथैव अधःस्थितात् अपानात्  प्राणवायुः उन्नीयते हृदयात् ऊर्ध्वम्, तस्मात्
अपानो गार्हपत्यत्वेन रूपितः । प्राणरूपाहवनीयत्वेन रूपित इति ।।
"	यत् - यस्मादेतौ दृश्यमानौ उच्छ््वासनिश्वासावेव आहुती । अग्निहोत्राहुतिद्वयम् इत्यर्थः"
। एतदाहुतिद्वयम् उच्छ््वासनिश्वासात्मकं हविःस्थानीयम्, समं नयति साम्येन शरीरस्थितये
प्रापयत्याहवनीयं वह््नौ । समानोऽपि उच्छ््वासनिश्वासरूपाहुतिद्वयं नयत्याहवनीयं प्राणं
प्रतीति भावः । मनो ह वा यजमानः यागाधिकृत एव जनो यागे यजमान इत्युच्यते । स च अत्र
मनः - अन्तःकरणमेव तस्यैव शब्दादिनानाविधविषयदेशपरिभ्रमणप्रयुक्तश्रमापनोदाय स्वापाग्निहोत्रे
प्रवृत्तत्वात् । इष्टफलमेव उदानः । इष्टम्  - यागः, अत्र अग्निहोत्ररूपः तस्य फलम्
- पुण्यरूपम्, उदानः - उदानवायुरेव; यथा यागफलं पुण्यमेव यजमानम्
नयति स्वर्गादिलोकं प्रति, तथा उदान एव मनोरूपं यजमानं पुरीतद्देशवर्ति ब्रह्म गमयति
इति उदाने इष्टफलत्वम् आरोपितम् । तदाऽऽह - य एनं यजमानमहरहरिति । यः - उदानः, एनम्
- मनोरूपम्, यजमानम् - यागाधिकृतम् अहरहः - प्रतिदिनम्, स्वापकाले ब्रह्म गमयति - पुरीतद्देशवर्तिंनं
ब्रह्म प्रापयति इत्यर्थः । स्वापकाले जीवस्यैव ब्रह्मगमनम्, अन्यत्रापि यद्यपि निर्दिष्टम्
एवमेवेमाः प्रजा अहरहर्गच्छन्त्यः (छां.उ. 8-3-2) इत्यादौ ब्रह्मणो व्यापकतया पुरीतत्प्रदेशेऽपि
सत्त्वात् । मनसश्च तत्र गमनात् मनसो ब्रह्मगमनं सम्भवत्येव इति भावः ।।
"	प्राणाग्नय एव जाग्रति इत्येतदंशेन कानि जाग्रति? इति द्वितीयप्रश्नस्य उत्तरं दत्त्वा"
अपानव्यानप्राणेषु त्रितयवह््नित्वम्, उच्छ््वासनिश्वासयोः आहुतिद्वयत्वम्, समानवायौ
होतृत्वम्, मनसि यजमानत्वमुदाने च यागव्यापारभूतपुण्यत्वमारोप्य अग्निहोत्रत्वसम्पत्तिः
स्वापे दर्शिता । सा विदुषः कर्मविशेष एव भवति स्वापोऽपीति बोधनार्थ इति ध्येयम् ।।
4.5
अत्रैष देवः स्वप्ने महिमानमनुभवति । यद्दृष्टं दृष्टमनुपश्यति, श्रुतं
श्रुतमेवार्थमनुशृणोति, देशदिगन्तरैश्च प्रत्युनुभूतं पुनः पुनः प्रत्यनुभवति, दृष्टं
चादृष्टं च श्रुतं चाश्रुतं च अनुभूतं चाननुभूतं च सच्चासच्च सर्वं पश्यति; सर्वः
पश्यति ।।
B.4.5
"	आ.भा. - कतर एष देवः स्वप्नान् पश्यति इति प्रश्नस्य उत्तरं ददाति - अत्रैष इति । अत्र"
- अस्मिन् काले सुषुप्तितः पूर्वस्मिन् प्राणादिपंचव्यापारवति इन्द्रियव्यापाररहिते
च काल इत्यर्थः । एष देवः जीवात्मा, स्वप्ने महिमानम् - विभूतिं राजदेवादिभावलक्षणां
रथगजतुरगवत्त्वलक्षणां च अनुभवति - साक्षात्करोति, जागरे श्रोत्रादि सहायेन यः - पश्यति
सोऽधुना श्रोत्रादिरहितोऽपि द्रष्टुं समर्थं इत्यभिप्रायेण देव इति विशेषणम् । महिमानमेव
प्रपंचयितुमाह - यद्दृष्टं दृष्टमनुपश्यति - जगरे, दृष्टं दृष्टम् - पुनः पुनः यद्वस्तु
दृष्टं मित्रपुत्रादिलक्षणं तत् अनु - पश्चात् स्वप्नकाले पश्यति - अनुभवति इत्यर्थः
। श्रुतं श्रुतम्  - भूयो  जगरे श्रावणप्रत्यक्षविषयीकृतं शब्दजातमेव अनुशृणोति । स्वापेऽपि
श्रावणप्रत्यक्षगोचरं करोति इत्यर्थः । देशदिगन्तरैश्च देशाश्च दिशश्चेति देशदिशः, अन्या
देशदिशो देशदिगन्तराणि तेषु देशान्तरेषु विभिन्नासु दिक्षु च प्रत्यनुभूतम् प्रतिदिनम्
अनुभूतम् अनुभवविषयतां नीतमर्थं घटपटादिपदार्थजातं पनःपुनः प्रत्यनुभवति । पौनःपुन्येन
अनेकेषु वासरेषु स्वप्नेषु, अनेकेषु वासरेषु अनुभवति इत्यर्थः ।
"	पूर्वं दृष्टमेव नियमतोऽनुभवति स्वप्ने इत्यपि नास्ति इत्यतः अदृष्टमपि इति वदति दृष्टं"
चादृष्टं च - इह जन्मनि जागरे यद्दृष्टं तदपि पश्यति, जन्मान्तरदृष्टम् इह जन्मनि च
अदृष्टं यद्वस्तु;  तदपि पश्यति इत्यर्थः । श्रुतम् - श्रवणगोचरीकृतं पूर्वम्, अश्रुतम्
- कदाचिदपि न श्रोत्रजज्ञानविषयतां गतमपि शब्दजातमनुशृणोति इत्यर्थः। अनुभूतम् - स्वानुभवगोचरं
स्वसुखदुःखादिकम्, अननुभूतम् - स्वकीयवैकल्यादिकंच पश्यति । सत् च - विद्यमानं भूतले
यद्वस्तु तत् पश्यति, यच्च असत् - अविद्यमानं भूतं भावि वा स्वपुत्रादिकं तदपि पश्यति
इत्यर्थः । सर्वं पश्यति यदत्रोक्तं यच्च अनूक्तं सर्वं पश्यति किम् अधिककथनेन? इति
भावः । सर्वः पश्यति द्रष्टा, श्रोता, गन्ता इत्यादि सर्वरूपः सन् पश्यति । स्वप्नसृष्टश्रोत्रादिमत्त्वस्य
तदानीं तस्मिन् भावात् इति भावः ।।
4.6
स यदा तेजसाऽभिभूतो भवति, अत्रैष देवः स्वप्नान्न पश्यति । अथ तदेतस्मिन्
शरीरे एतत् सुखं भवति ।।
B.4.6
"	आ.भा. - कस्यैतत् सुखम्? इति प्रश्नं प्रतिवक्तुमाह - स यदा इति । सः - स्वप्नद्रष्टा"
जीवो यदा तेजसा - परमात्मना अभिभूतो भवति - संपरिष्वक्तो भवति । सता सोम्य तदा सम्पन्नो
भवति (छां.उ.6-8-1), तेजसा हि तदा सम्पन्नो भवति (छां.उ. 8-6-3) इति श्रुतौ तेजसा इत्यनेन
परमात्मनो ग्रहणात् इह तेजः पदं परमात्मवाचकमनुसन्धेयम् । अत्र - अस्मिन्नवसरे परमात्मना
सह परिष्वङ्गकाल एष देवो जीवः स्वप्नान् - स्वप्नगतान् पदार्थान् रथतुरगादिलक्षणान्
न पश्यति । तदानीं मनसोऽपि अपरिशेषात् तस्यापि परमात्मनि संश्लेषात् । अथ तत् - सुषुप्तोत्थितेन
परामृश्यमानं सुखमहमस्वाप्सम् इत्येवं जातीयकम् आत्मस्वरूपसम्बन्धिसुखं यत् तदेतत् सुखं
शरीरे भवति शरीरान्तर्गतमेव भवति न शरीराद््बहिर्भवति इत्यर्थः । सुषुप्तिकाले स्वात्मसुखसंवेदनमेव
"भवति यत्परामृश्यते लोकैः जागरकाले न अन्यत् तत्सुखम् इति भावः ।।	"
4.7
स यथा सोम्य वयांसि वासोवृक्ष सम्प्रतिष्ठन्ते, एवं ह वै तत्सर्वं पर आत्मनि
सम्प्रतिष्ठते ।।
B.4.7
"	आ.भा. - कस्मिन्नु सर्वे सम्प्रतिष्ठिता  इति प्रश्नं प्रतिवदति - स यथा इति । हे सौम्य"
!  प्रियदर्शन ! वयांसि - पक्षिणः वासोवृक्षम् - वासार्थो वृक्षो वासोवृक्षः तं प्रति,
निवासतरुं प्रति इत्यर्थः । वासोवृक्षशब्दे, ओकारश्छान्दसः । सम्प्रतिष्ठन्ते -
दिवाऽऽहारार्थं स्वाभीप्सितान् देशान् गत्वा ततः परावृत्ताः श्रान्ताः पक्षिणो निवासवृक्षं
श्रमापनोदाय संश्रयन्ते यथा येन प्रकारेण । एवम् - एवं प्रकारेणैव ह वै प्रसिद्धमेतत्
इत्येतत् । तत्सर्वम् यत् कार्यकारणभावम् आप्तुम् अर्थजातं शब्दादिरूपं यच्च तद््ग्रहण
जनकम् इन्द्रियं चक्षुरादि यच्च मनः प्राणपंचकं जीवश्च तत्सर्वं पर आत्मनि - परब्रह्मणि
सम्प्रतिष्ठते । सर्वे सुषुप्तिकाले एकीभवन्ति संपरिष्वक्ता भवन्ति । अविभक्तभावं गच्छन्ति इत्यर्थः ।।
4.8
पृथिवी च पृथिवीमात्रा च आपश्चापोमात्रा च तेजश्च तेजोमात्रा च वायुश्च
वायुमात्रा च आकाशश्चाकाशमात्रा च चक्षुश्च द्रष्टव्यं च श्रोत्रं च श्रोतव्यं च
घ्राणं च घ्रातव्यं च रसश्च रसयितव्यम् च त्वक् च स्पर्शयितव्यं च वाक् च
वक्तव्यं च हस्तौ च आदातव्यं च उपस्थश्चाऽऽनन्दयितव्यं च पायुश्च
विसर्जयितव्यं च पादौ च गन्तव्यं  च अहंकारश्चाहंकर्तव्यं च चित्तं च
चेतयितव्यं च तेजश्च विद्योतयितव्यं च प्राणश्च विधारयितव्यं च ।।
B.4.8
"	आ.भा. - पूर्वमन्त्रे तत्सर्वं परे आत्मनि सम्प्रतिष्ठते इत्युक्तम् । तद््गतसर्वशब्दार्थं"
विवृणुते अनेन मन्त्रेण । पृथिवी - रूपरसादिगुणपंचकविशिष्टा पंचीकृता स्थूला निरीक्ष्यमाणा
अस्मदादिभिरपि, पृथिवीमात्रा - सूक्ष्माऽपंचीकृता गन्धतन्मात्रपदव्यपदेश्या स्थूलपृथिव्याः
कारणभूता । आपः - स्थूलजलात्मिकाः । आपोमात्रा - रसतन्मात्रा, आपोमात्रा इत्यत्र छान्दसत्वात्
विभक्तेः अलुक् । तेजः
- पंचीकृतं स्थूलं तेजः सामान्यम् । तेजोमात्रा - रूपतन्मात्रा । वायुः - स्थूलो वायुः
। वायुमात्रा - स्पर्शतन्मात्रा । आकाशः - स्थूलाकाशः । आकाशमात्रा -    शब्दतन्मात्रा
। स्थूलसूक्ष्माणां कार्यकारणभावं गतानां भूतानाम् अयं प्रपंच उक्तः । अत इन्द्रियतदर्थान्
प्रपंचयति - चक्षुः रूपादिग्राहकम् इन्द्रियम् । द्रष्टव्यम् - तदीयविषया रूपादयः ।
श्रोत्रं च  - शब्दग्राहकम् इन्द्रियम् । श्रोतव्यम् - तद्विषयाः शब्दादयः । घ्राणम्
- गन्धग्राहकम् इन्द्रियम् । घ्रातव्यम् - गन्धगन्धत्वादिकं तदीयो विषयः । रसः - रसग्राहकं
रसनेन्द्रियम् । रसयितव्यम् - रसनाग्राह्यो रसादिर्विषयः । त्वक् - स्पर्शोपलम्भकम्
इन्द्रियम् । स्वर्शयितव्यम्  - त्वगिन्द्रियग्राह्यम् स्पर्शवद््द्रव्यं स्पर्शादिश्च
। एतावद््ग्रन्थेन बाह्यज्ञानेन्द्रियतदीयविषयाः प्रपंचिताः । वाक् च - वागिन्द्रियं
शब्दोच्चारणसाधनम् वक्तव्यम् - वाचोच्चारणीयानि वर्णपदबोध्यानि । हस्तौ - आदानसाधनमिन्द्रियं
पाण्यपरपर्यायम् । आदातव्यम् - पाणिनेन्द्रियेण ग्राह्यं वस्तु घटपटादिकम् । उपस्थः
- जननेन्द्रियम् । आनन्दयितव्यम् - जननेन्द्रियसाध्यः आनन्दविशेषः । पायुः - मलत्यागकारीन्द्रियं
गुदाऽपरपर्यायम् । विसर्जयितव्यम् - परित्याज्यं कोष्ठान्तर्गतनिस्सारभूतं वस्तु मलापरपर्यायम्
। पादौ - गमनसाधनम् इन्द्रियम् । गन्तव्यं ग्रामादिदेशः । एतावता कर्मेन्द्रियतद्विषयाः
प्रपंचिताः । मनः - संकल्पादिसाधनमान्तरं ज्ञानेन्द्रियम् । मन्तव्यम् - तद्विषयः सकल्पादिः
। बुद्धिः - निश्चयात्मवृत्तिविशिष्टमन्तःकरणम् । बोद्धव्यम् तदीयो विषयो यो निश्चेतव्यो
भवति । अहंकारः - अभिमानात्मकवृत्तिमदन्तःकरणम् । अहंकर्तव्यम् - तदीयो विषयो योऽभिमन्येत
। चित्तम् - स्मरणात्मकवृत्तिमदन्तःकरणम् । चेतयितव्यम् - चित्तेन स्मरणीयं वस्तु तद्विषयभूतम्
। तेजः - शरीरान्तर्गतस्तेजो धातुः यः शरीरगतोष्णतया अनुमीयते । विद्योतयितव्यम् - शरीरगतेन
तेजसा प्रकाश्यं शरीरान्तर्गतं वस्तु । प्राणः - प्राणवायुः । विधारयितव्यम् - प्राणेन वायुना
धारणीयमिदं शरीरं कार्यकारणसङ्घातरूपम् । अचेतनाः कार्यकारणरूपाः सर्वेऽपि पदार्थाः
परमात्मनि प्रतिष्ठिताः सन्ति इत्येतेन मन्त्रेण प्रपञ्च्य प्रदर्शितः ।।
4.9
एष हि द्रष्टा स्प्रष्टा श्रोता घ्राता रसयिता मन्ता बोद्धा कर्ता विज्ञानात्मा
पुरुषः। स परेऽक्षरे आत्मनि सम्प्रतिष्ठते ।।
B.4.9
"	आ.भा. - सम्प्रति चेतनस्य जीवात्मनोऽपि परब्रह्मणि प्रतिष्ठितत्त्वोक्त्या पूर्वोक्तसर्वशब्दार्थप्रपंचनमवशिष्टं"
पूरयति - एष हि प्रसिद्धोऽयं सर्वेषां नः स्वरूपमात्मा यो द्रष्टा - चाक्षुषज्ञानवान्
। स्प्रष्टा - त्वगिन्द्रियजन्यप्रत्यक्षाश्रयः । श्रोता - श्रावणप्रत्यक्षकर्ता । घ्राता
- घ्राणजन्यगन्धाद्यनुभवी । रसयिता - रसनेन्द्रियजन्यरसादिविषयकज्ञानवान् । मन्ता-मनोरूपान्तरिन्द्रियजन्यसंकल्पाद्याश्रयः।
बोद्धा - निश्चयकर्ता । कर्ता - कर्तृत्वधर्मवान् । विज्ञानात्मा - विज्ञानमात्मा स्वरूपमस्य,
विज्ञानरूपः, पुरुषो - जीवात्मा, सः - प्रसिद्धो जीवोऽपि परे - सर्वतः समुत्कृष्टे,
अक्षरे - क्षरणशून्येऽविनाशिनि आत्मनि - परब्रह्मणि, सम्प्रतिष्ठते - प्रतिष्ठितो वर्तते
। अनेन जीवात्मनोऽपि परमात्मनि प्रतिष्ठितत्त्वमुक्त्वा सर्वशब्दार्थः साकल्येन प्रपंचितः।।
4.10
परमेवाक्षरं प्रतिपद्यते स यो ह वै तदच्छायमशरीरमलोहितं शुभ्रमक्षरं
वेदयते यस्तु सोम्य ! सर्वज्ञस्सर्वो भवति । तदेष श्लोकः ।।
B.4.10
"	आ.भा. - सर्वप्रतिष्ठाधारस्य परमात्मन एवंरूपताज्ञानस्य फलमधुना वदति - परम् इति ।"
तत् पूर्वोक्तम् । अच्छायम् - छाया; कामकर्मात्मिका माया तया रहितम् । प्रकृत्यनधीनम्
इत्येतत् । अत एव अशरीरम् - प्राकृतशरीरशून्यम् । अलोहितम् - लोहितादिरूपशून्यम् । शुभ्रम्
- स्वप्रकाशं दोषगन्धरहितं वा । अक्षरम् - क्षरणविवर्जितम् अविनाशी इत्येतत् । परमात्मानम्, वेदयते -
समुपास्ते । सः - अधिकारी, परमेवाक्षरम् - परब्रह्मैव, प्रतिपद्यते - प्राप्नोति । हे
सोम्य! प्रियदर्शन ! यस्तु - परमक्षरम्, प्रतिपद्यते स सर्वज्ञो भवति; न हि तादृशं वस्तु
यत् तेन ज्ञानं न भवति । सर्वो भवति - अवाप्तसमस्तकामो भवति । तदक्षरं ब्रह्माधिकृत्य,
एषः - वक्ष्यमाणः श्लोकः - मन्त्रो भवति । वक्ष्यमाणो मन्त्रोऽक्षरब्रह्मणः सर्वाधारत्वं
तद्वेदिनः तत्प्राप्तिं सर्वज्ञत्वं सर्वकामत्वं च सङ्गृह्य प्रतिपादयति इत्यर्थः ।।
4.11
ज्ञानात्मा सह देवैश्च सर्वैः प्राणा भूतानि सम्प्रतिष्ठन्ति यत्र ।
शुभ्रमक्षरं वेदयते यस्तु सोम्य स सर्वज्ञः सर्वमेवाऽऽविवेशेति ।।
B.4.11
"	आ.भा. - विज्ञानात्मा - विज्ञानस्वरूपो जीवः, सर्वैः - चक्षुरादिभिः, देवैः - इन्द्रियैः"
अमुख्यप्राणभूतैः सह यत्र सम्प्रतिष्ठति, तथा प्राणाः - मुख्यप्राणाः प्राणापानादयः,
भूतानि स्थूलसूक्ष्मानि, यत्र- परमात्मनि सम्प्रतिष्ठन्ति - पूर्वोक्तरीत्या प्रतिष्ठितानि
सन्ति तत् स्वप्रकाशम्, अक्षरम् - क्षरणरहितं परब्रह्म, देवयते-जानाति उपास्त इत्येतत्
। यस्तु अधिकारि, हे सोम्य ! स सर्वज्ञः सन् सर्वमेव आविशति । सर्वानपि। कामानवाप्नोति
। कामान्नी कामरूप्यनुसंचरन् (तै.भृ. 43) सर्वेषु लोकेषु कामचारो भवति (छां.उ. 7-25-2)
इत्यादि श्रुत्यनुसारेण यद्यत्कामयते तेन तेन रूपेण सर्वलोकसंचरणकर्ता भवति इत्यर्थः
। अत्र विज्ञानात्मा इति पदेन विज्ञानरूपता, एष हि द्रष्टा इत्यनेन पूर्वमन्त्रोक्तेन
विज्ञातृरूपता च जीवस्य प्रतिपादिता भवति । अतः केवलविज्ञानरूपतावादिनः1 केवलविज्ञातृरूपतावादिन2श्च
मतम् अपाकृतं भवति ।।
इति चतुर्थप्रश्न आनन्दभाष्यम्
5.1
अथ हैनं शैब्यः सत्यकामः पप्रच्छ । स यो ह वै तद््भगवन् मनुष्येषु
प्रायणान्तमोंकारमभिध्यायीत, कतमं वाव स तेन लोकं जयतीति ।।
B.5.1
"	आ.भा. - अथ - सौर्यायणीप्रश्नानन्तरम्, शैब्यः - शिबेः अपत्यं पुमान्, सत्यकामः - सत्यकामनामा"
शैब्यः, पप्रच्छ - पृष्टवान् । सः यः कोऽपि उपासको जीवो, मनुष्येषु मध्ये, हे भगवन्
! पूजार्ह पिप्पलाद ! प्रायणान्तम् - प्रकर्षेण अयनम्, प्रायणम् - मरणं तदन्तो यस्य
अभिध्यानस्य तत्प्रायणान्तम् ।
क्रियाविशेषणत्वान्नपुंसकत्वम् एकवचनं च बोध्यम् । यावज्जीवम् इत्यर्थः। ओंकारम् - ओम्
इत्येतत्, अक्षरमभिध्यायीति - अभितश्चिन्तयेत् । ओंकारार्थपरमपुरुषमोंकारालम्बनेन चिन्तयति
इत्यर्थः । स ओंकाराभिध्यायी, तेन- ओंकारेणालम्बनेन ध्यानेन कतमम् - ज्ञानकर्मभ्यां
जेतव्येषु लोकेषु कं लोकं जयति - प्राप्नोति इति । (स पिप्पलाद एवं पृष्टवते सत्यकामाय
उवाच उक्तवान्।) अत्र मन्त्रे ह वा इत्यव्ययं प्रसिद्धिद्योतकम् । वाव शब्दस्तु निश्चयावबोधकः ।।
5.2
तस्मै स होवाच एतद्वै सत्यकाम ! परं चापरं च ब्रह्म यदोंकारः तस्माद्विद्वान्
एतेनैवायतनेन एकतरमन्वेति ।।
B.5.2
"	आ.भा. - हे सत्यकाम् ! यत् योऽयमोंकार एतदेव, परम अपरम् च - ब्रह्मोभयविधब्रह्मवाचकत्वात्"
ओंकारः परमपरं च ब्रह्मेति सामानाधिकरण्यनिर्देशः ।
परम् - ब्रह्म पूर्वप्रश्नोक्तम् अक्षरपदवाच्यम् । अपरं ब्रह्म - हिरण्यगर्भरूपम् ।
उभयविधस्यापि ब्रह्मणोऽभिध्यान आलम्बनम् ओंकारः। तस्मात् हेतोः, विद्वान् - ओंकारस्य
परापरब्रह्मध्यानालम्बनत्वज्ञानी उपासकः, एतेनैव - ओंकाररूपेणैव, आयतनेन - आलम्बनेन
प्रतीकेन इति यावत्। एकतरम् - परमपरं वा ब्रह्म, अन्वेति - अनुगच्छति उपास्त इत्येतत्।।
5.3
स यद्येकमात्रमभिध्यायीत स तेनैव संवेदितस्तूर्णमेव जगत्यामभिसम्पद्यते।
तमृचो मनुष्यलोकमुपनयन्ते स तत्र तपसा ब्रह्मचर्येण श्रद्धया सम्पन्नो
महिमानमनुभवति ।।
B.5.3
"	आ.भा. - प्रथमम् अपरब्रह्मोपासनफलं प्रदर्शयति - सः - उपासकः, एकमात्रम् - एका मात्रा"
यस्य तादृशं ह्रस्वमोंकारमपरब्रह्मवाचकम्, अभिध्यायीत - अभिध्यायति । उपास्त इत्येतत्
। एकमात्रविभागो यदि ह्रस्वमेव प्रणवम्
आलम्ब्य अपरं ब्रह्मोपास्ते इति भावः । सः - उपासकः, तेनैव - एकमात्रेण ओंकारेण, संवेदितः
- संवेदनं विज्ञानं प्रापितः । अपरब्रह्मसाक्षात्कारम् आपादित इत्येतत् । तूर्णम् -
शीघ्रमेव, जगत्याम् - भुवि, अभिसम्पद्यते - प्राप्नोति । किमभिसम्पद्यत इत्यत्राह -
तम् - ह्रस्वप्रणवोपासकम् । ऋचः - ऋग्वेदमन्त्राः । मनुष्यलोकम् - मानुषं शरीरम् । उपनयन्ते
- प्रापयन्ति । सः - पृथिव्यां जायमानो ह्रस्वप्रणवोपासनवशान्न पश्वादिशरीरं प्राप्नोति,
किन्तु मनुष्यशरीरमेव इत्यर्थः। सः - उपासकः, तत्र - मनुष्यशरीरे, तपसा - चान्द्रायणादिना
। ब्रह्मचर्येण - अष्टविधमैथुनविवर्जनेन । श्रद्धया - आस्तिक्यबुद्ध्या । सम्पन्न  युक्तस्सन्
महिमानम् - मानुषीं श्रेष्ठां विभूतिम् अनुभवति । मनुष्यशरीरोऽपि जीवः तपः प्रभृतिविवर्जितो
दुर्गतिम् अनुभवन् दृश्यते पृथिव्याम् । अयं तु तथा न भवति । सोऽयम् - ओंकारम् एकमात्रम्
आलम्ब्य वअपरब्रह्मोपासनप्रभाव इति भावः।।
5.4
अथ यदि द्विमात्रेण मनसि सम्पद्यते, सोऽन्तरिक्षं यजुर्भिरुन्नीयते सोमलोकम् ।
स सोमलोके विभूतिमनुभूय पुनरावर्तते ।
B.5.4
"	आ.भा. - अथ शब्दः फलान्तरकथनोपक्रमे । फलान्तरम् अभिधत्त इत्यर्थः । यदि द्विमात्रेण-दीर्घेण"
प्रणवेन अपरब्रह्मवाचकेन आलम्बनेन, मनसि सम्पद्यत - अपरं ब्रह्म मनसि ध्यायति तदा, सः
- उपासकः, यजुर्भिः-यजुर्मन्त्रैः, अन्तरिक्षम्-अन्तरिक्षगतं सोमलोकं चन्द्रलोकम्, उन्नीयते-प्राप्यते
। उपलक्षणमेतत्, ऊर्ध्वलोकानां हिरण्यगर्भलोकपर्यन्तानाम् इतरेषामपि, सः -
द्विमात्रोंकारमभिध्यायी, सोमलोके-तदुपलक्षिते लोकान्तरे वा, विभूतिभूततत्तल्लोकोचितम्
ऐश्वर्यम्, अनुभूय-भुक्त्वा, पुनरावर्तते-मनुष्यलोकं प्रति पुनः आगच्छति, पुण्यक्षये
सति अपरब्रह्मोपासकानां पुनरावृत्तिभावात् । क्षीणे पुण्ये मर्त्यलोकं विशन्ति (भ.गी.9-21) इति श्रुतेः ।।
5.5
यः पुनरेतं त्रिमात्रेणोमित्येतेनैवाक्षरेण परं पुरुषमभिध्यायीत, स तेजसि सूर्ये
सम्पन्नः यथा पादोदरस्त्वचा विनिर्मुच्यते एवं ह वै स पाप्मना
विनिर्मुक्तः स सामभिरुन्नीयते ब्रह्मलोकम् । स एतस्माज्जीवघनात् परात्परं
पुरिशयं पुरुषमीक्षते । तदेतौ श्लोकौ भवतः ।।
B.5.5
"	आ.भा. - यः - उपासकः, पुनरेतं परमपुरुषम् - परमात्मानं श्रीरामम्, त्रिमात्रेण-प्लुतोच्चारणेन"
त्रिमात्रस्य प्लुतत्वप्रसिद्धेः । ओमित्यनेनैवाक्षरेण - ओंकारेणैव आलम्बनभूतेन, अभिध्यायति
- आभिमुख्येन चिन्तयति ! उापास्त इत्येतत् । स-त्रिमात्रोंकारालम्बनेन परमपुरुषध्यानकर्ता,
तेजसि-तेजोमण्डलाकारे, सूर्ये-आदित्ये, सम्पन्नः-संगतः । तत्र गत इत्येतत् । पादोदरः,
पादः - पादेन्द्रियं गमनसाधनम्, उदरे-उदरप्रदेशे यस्य स पादोदरः सर्पः । स यथा त्वचा
- जीर्णया त्वचा कंचुकेन इत्यर्थः । विनिर्मुक्तो भवति । स्थानविशेषसंश्लेषं प्राप्य
सर्पः कंचुकं विमुंचति इत्यर्थः । ह वै शब्दौ कंचुकविमोकस्य सर्पकृतस्य प्रसिद्धिं बोधयतः
। एवम्-सर्पकंचुकविमोकदृष्टान्तेन, पाप्मना-मुक्तिप्रतिबन्धकेन पुण्यपापस्वरूपेण कर्मणा
। विनिर्मुक्तौ - विरहितो भवति इति शेषः । सर्पः इव उपासकोऽपि सूर्यमण्डलरूपस्थानविशेषन्धमेत्य
पाप्मना विनिर्मुक्तो भवति इति भावः । स पाप्मना विनिर्मुक्त उपासकः, सामभिः - साममन्त्रैः
गायनप्रधानैर्बह्मलोकं ब्रह्मणः परमात्मनः श्रीरामस्य लोकः तं ब्रह्मलोकं भगवद्धाम
साकेताभिधानम् । उन्नीयते - ऊर्ध्वं प्राप्यते । स ब्रह्मलोकम् प्राप्त उपासकः । तत्र
ब्रह्मलोके, एतस्मात्-दृश्यमानात्, जीवघनात् - मूर्तौ घनशब्दस्यानुशासितत्वात् मूर्तिर्घनः
स च जीवसम्बन्धितया जीवघनः क्षरः पुरुषः तस्मात् जीवघनात् क्षरपुरुषादपि परात् श्रेष्ठभूतात्
जीवात् अक्षरात्, परम्-श्रेष्ठतमम्,पुरिशयम्-पूः शरीरं प्राणिमात्रस्य, तत्र पुरि शेत
इति पुरिशयः तम् सर्वप्राणिहृदयगुहायाम् अन्तर्यामितया विद्यमानम्, पुरुषम्-मुख्यतया
पुरुषशब्दाभिधेयम् पुरुषसूक्तादि प्रसिद्धं भगवन्तं पुरुषोत्तमं श्रीरामचन्द्रम्, ईक्षते - पश्यति ।
"		द्वाविमौ पुरुषौ लोके क्षरश्चाक्षर एव च ।"
"		क्षरः सर्वाणि भूतानि कूटस्थोऽक्षर उच्यते ।।"
"		उत्तमः पुरुषस्त्वन्यः परमात्मेत्युदाहृतः ।"
"		यो लोकत्रयमाविश्य बिभर्त्यव्यय ईश्वरः ।।  (भ.गी.15-16-17)"
इति भगवद््गीतायाम् इह उपबृंहणं ज्ञेयम् । तत् - प्रणवायतनं ध्यानमधिकृत्य एतौ - वक्ष्यमाणौ,
श्लोकौ-मन्त्रौ, भवतः - प्रवृत्तौ स्तः ।।
5.6
तिस्रो मात्रा मृत्युमन्त्यः प्रयुक्ताः अन्योन्यसक्ता अनविप्रयुक्ताः।
क्रियासु बाह्माभ्यन्तरमध्यमासु सम्यक् प्रयुक्तासु न कम्पते ज्ञः।।
B.5.6
"	आ.भा. - तिस्रः - त्रित्वसंख्याकाः प्रणवस्य, मात्रा मृत्युमत्यो-मृत्युः"
विद्यते कार्यं यासां ताः मृत्युमत्यो मृत्युप्रदा अनर्थफलदायिका भवन्ति । कदा कस्य
इत्याकाङ्क्षायामाह  - अन्योन्यसक्ता अनविप्रयुक्ताः, प्रयुक्ता अन्योन्यम् - परस्परं
शीर्घगत्योच्चारणेन, सक्ताः - अतिश्लिष्टाः । विशेषेण कालविशेषक्षेपेण प्रुयुक्ताः विप्रयुक्ताः
न विप्रयुक्ता अनविप्रयुक्ताः, तथा न भवन्ति इति अविप्रयुक्ताः मन्दगत्योच्चारणेन अतिविश्लिष्टवर्णतया
समुच्चारिताः । एवंभूता यदि प्रयुक्ताः - उच्चरिता भवन्ति तदा तस्य प्रणवोच्चारणरहस्यज्ञानविधुरस्य
प्रयोक्तुः अनर्थावहा भवन्ति इति भावः । आसु तिसृषु मात्रासु, बाह्याभ्यन्तरमध्यमासु
क्रियासु-बहिर्भवा बाह्याः क्रियाः यज्ञहोमादिकाः, कायसम्बन्धिन्यः क्रियाः । अन्तरे
मनसि भवा आन्तराः मानसजपध्यानादिरूपाः । मध्यमाः कायमानसोः अन्तरालवर्तिन्योः वाचिक्यः
जपादिरूपाः । तासु क्रियासु, सम्यक््प्रयुक्तासु -  अत्यन्तसंश्लेषविश्लेषवर्जनपुरस्सरम्
उच्चरितासु ।  ज्ञः - तादृशप्रणवोच्चारण- रहस्यवेदी जनः, न कम्पते - फलतश्च्युतो न भवति
। तिसृणाँ मात्राणां सम्यक््प्रयोगे फललाभः असम्यक्प्रयोगे तु महाननर्थ इति भावः ।।
5.7
"ऋग्भिरेतं यजुर्भिरन्तरिक्षं सामभिर्यत्तत् कवयो वेदयन्ते । 	"
तमोंकारेणैवायतनेनान्वेति विद्वान् यत्तच्छान्तमजरममृतमभयं परं चेति
।। इति पञ्चमः प्रश्नः।।
B.5.7
"	आ.भा. - ऋग्भिः - ऋङ्मन्त्रैः, एतम्-मनुष्यलोकम्।  यजुर्भिः-यजुर्मन्त्रैः, अन्तरिक्षलोकम्"
। चतुर्मुखलोकपर्यन्तम् अन्तरिक्षोपलक्षितं लोकम् इत्यर्थः । कवयः - क्रान्तदर्शिनः
सूरयो यत् तत् वेदयन्ते-पश्यन्ति विष्णोः परमपदरूपं लोकम् । साकेताख्यम् इति यावत् ।
तम् - लोकं च, विद्वान् एतैनैव एकमात्र-द्विमात्र-त्रिमात्ररूपेण, ओंकारेणायतनेन-आलम्बनेन,
अन्वेति - अनुगच्छति । ततश्च शान्तम् - षडूर्मिविवर्जितम्।अजरम्-जराभयविनिर्मुक्तम्।
अमृतम् - मरणसम्पर्कशून्यम्। अभयम्-सर्वविधभयरहितम् । परम्-उत्कृष्टम्। सर्वतः श्रेष्ठमिति
यावत् । यत् परंब्रह्म तदपि अन्वेति प्राप्नोति इत्यर्थः ।
त्रिमात्रप्रणवायतनरूपपरमपुरुषं ध्यात्वा साकेताख्यं भगवद्धाम गत्वा तत्र शान्तत्वादिविशेषणाविशिष्टं
श्रीरामाख्यं परं ब्रह्म प्राप्तो भवति इति भावः ।।
इति पञ्चमप्रश्न आनन्दभाष्यम् ।।
6.1
अथ हैनं सुकेशा भारद्वाजः पप्रच्छ । भगवन् ! हिरण्यनाभः कौसल्यो राजपुत्रो
मामुपेत्यैनं प्रश्नमपृच्छत षोडशकलं भारद्वाज ! पुरुषं वेत्थ इति  । तमहं
कुमारम् अब्रुवम् नाहमिमं वेद; यद्यहमिमवेदिषम् कथं ते नावक्ष्यमिति ।
समूलो वा एष परिशुष्यति, योऽनृतमभिवदति । तस्मान्नार्हाम्यनृतं वक्तुम् । स
तूष्णीं रथमारुह्य प्रवव्राज । तं त्वा पृच्छामि, क्वासौ पुरुष इति ।।
B.6.1
"	आ.भा. - अथ - सत्यकामप्रश्नानन्तरम्, सुकेशा नामतो, भारद्वाजो - भरद्वाजगोत्रोत्पन्नः"
शिष्यः, एनम्-पिप्पलादम्, पप्रच्छ - पृष्टवान् । ह प्रसिद्धम्
एतत् । निश्चितं वा इत्यर्थः । भगवन् ! पूजार्ह ! पिप्पलाद, हिरण्यनाभः - हिरण्यनाभनामा,
कौसल्यः - कोसलदेशोद््भवः कोशलायाः पुत्रो वा,
राजपुत्रो-राज्ञः पुत्रो जात्या क्षत्रियः इत्यर्थः । मामुपेत्य - मत्समीपमागत्य एवं
वक्ष्यमाणम्, प्रश्नम् अपृच्छत् - पृष्टवान् । प्रश्नाकारमाह - हे भारद्वाज ! षोडशकलम्
- षोडशसंख्याकाः कला यत्र तादृशम् । कलाः प्राणाद्या वक्ष्यमाणा ज्ञेयाः । पुरुषं वेत्थ
- जानासि किम्? तम् - षोडशकलपुरुषपृच्छाकर्तारं हिरण्यनाभम्, कुमारम् - राजपुत्रम्,
अहम् अब्रुवम्-प्रोक्तवान् । किमित्याह-अहम् सुकेशा, इमम्-षोडशकलं पुरुषम् न वेद-न जानामि
। यदि अहम् इमम्-पुरुषम्, अवेदिषम्-जानीयां तर्हि, ते - तुभ्यं श्रद्धावते जिज्ञासवे
राजकुमाराय शिष्याय योग्याय, कथम्-केन हेतुना, न अवक्ष्यम्-न ब्रूयाम् इति । एतावत्कथनेऽपि
तमनृतत्वशंकयाऽविश्वस्तमिव ज्ञात्वा विश्वासोत्पादनाय पुनरुक्तवान् । समूलो मूलेन सहितः,
एष परिशुष्यति-सवासनपुण्यप्रणाशेन लोकद्वयपरिभ्रष्टो भवति, योऽनृतमसत्यमभिवदति ज्ञातमप्यर्थं
योग्याय शिष्याय न ब्रूते, अपलपति इत्यर्थः । तस्मात् अनृतवदने समूलप्रणाशरूपदोषदर्शितत्वात्,
अहम्-सुकेशाः, अनृतम्-असत्यम्, वक्तुम्-कथयितुं, न अर्हामि-न शक्नोमि । सः-हिरण्यनाभः
मयैवं प्रत्याख्यातः सन् तूष्णीम्-लज्जया किंचित् अनुक्त्वैव, रथमारुह्य प्रवव्राज-प्रकर्षेण
गतवान् । यथागतं देशम् इत्यर्थः । एतेन कस्यामप्यवस्थायां विधिवत् उपगताय योग्यशिष्याय
विद्योपदेश्यैव न अपलपनीय इति सूचितम् । तम्-षोडशकलं पुरुषं मयाऽपि विज्ञेयतया हृदये
कृतम्, त्वां - त्वां पूजार्हँ योग्यतमं गुरुम्, पृच्छामि । क्वासौ पुरुषः - असौ षोडशकलः
पुरुषः कुत्र प्रदेशे तिष्ठति? इति ।।
"	सु. कौसल्यो राजपुत्र इत्यादिना वृत्तानुवादः क्रियते । इदं च            जिज्ञासितार्थस्य"
अनुपेक्षणीयत्वज्ञापनाय । तम् - यं पुरुषम् अधिकृत्य हिरण्यनाभो माम् अपृच्छत्, तं षोडशकलं
पुरुषं पृच्छामि भवन्तम्, क्वासौ  पुरुषः।।
6.2
तस्मै स होवाच । इहैवान्तश्शरीरे सोम्य स पुरुषः, यस्मिन्नेताः षोडशकलाः
प्रभवन्तीति ।।
B.6.2
"	आ.भा. - तस्मै - सुकेशानाम्ने शिष्याय, सः - पिप्पलादः, उवाच - उक्तवान् । हे सोम्य"
! प्रियदर्शन ! सः-त्वया पृष्टः, पुरुषः इहैव-अस्मिन्नेव
दृश्यमाने, शरीरे-देहे, वर्तते इति शेषः । यस्मिन् पुरुषे यत्पुरुषनिमित्तम् इत्यर्थः।
वक्ष्यमाणाः प्राणाद्याः कलाः प्रभवन्ति-उत्पद्यन्ते, यद्वा प्रभवन्ति यस्य उपभोगकरणसमर्था भवन्ति इत्यर्थः ।।
6.3
स ईक्षांचक्रे । कस्मिन्नहमुत्क्रान्त उत्क्रान्तो भविष्यामि, कस्मिन् वा प्रतिष्ठिते
प्रतिष्ठास्यामीति1 ।।
B.6.3
"	आ.भा. - सः - षोडशकलाप्रयुक्तभोगवत्तया षोडशकलः पुरुषः, जीव इति यावत् । ईक्षांचक्रे"
- पर्यालोचितवान्, किमित्याह - कस्मिन्नुत्क्रान्ते-शरीरतो बहिर्निर्गते, अहमुत्क्रान्तः
- शरीरान्तर्गतो, भविष्यामि । कस्मिंश्च प्रतिष्ठिते - शरीरे स्थितिं लभमाने अहम्, प्रतिष्ठास्यामि
- प्रतिष्ठितो भविष्यामि इति । मदुत्क्रमणसहभूतोत्क्रमणवान् कः? मत्प्रतिष्ठानसहभूतप्रतिष्ठानवांश्च
क इति पर्यालोचनं कृतवान् इत्यर्थः ।।
B.6.4
"	आ.भा. - सः पूर्वोक्तप्रकारकपर्यालोचनकर्ता जीवः प्रथमतः, प्राणम् - मुख्यप्राणं प्राणापानादिप्रभेदपञ्चकविशिष्टम्"
असृजत - सृष्टवान् । जीवस्येदं प्राणादिसर्जनं स्वभोगकारणादृष्टद्वारैव, न साक्षात्
इति ध्येयम् । प्राणात् - प्राणस्यानन्तरम्, श्रद्धाम् - अदृष्टजनककर्मस्वास्तिक्यबुद्धिमसृजत
इत्यन्वयः । ततः, खम् - आकाशम्, शब्दमात्रगुणकं भूतज्येष्ठं सृष्टवान् । ततो वायुः -
शब्दस्पर्शगुणद्वयकं वायुं सृष्टवान् । छान्दसो विभक्तिव्यत्ययो वायुः इति । एवम्; आपः-
पृथिवीत्यादिष्वपि बोध्यम् । ततो ज्योतिः - तेजो धातुं शब्दस्पर्शरूपगुणकं व्यसृजत्
। तत आपः - शब्दस्पर्शरूपरसगुणकं जलं सृष्टवान्। ततः पृथिवी पूर्वोक्तचतुर्भिः गुणैः
सह गन्धरूपः पञ्चमो गुणो यस्य तादृशं पञ्चगुणं पृथिवीधातुमसृजत् । ततः इन्द्रियम् -
ज्ञानेन्द्रियं कर्मेन्द्रियं च सृष्टवान् । ततो मनः - अन्तरिन्द्रियं सृष्टवान् । एवं
कार्यकारणसृष्ट्यनन्तरं तदीयस्थिरताया अन्नाधीनतया व्रीहियवादिरूपम्  अन्नम् । ततः अन्नात्
- भक्ष्यमाणात् वीर्यम् - सामर्थ्यम्, शरीरेन्द्रियादीनां कर्मसु प्रवृत्त्यर्थं सृष्टवान्
। ततः शरीरादीनां विशुद्धिकरणम्, तपः - चान्द्रायणादिकम् । ततो मन्त्राः - ऋगादिमन्त्रान्
ततः कर्म ज्योतिष्टोमादिका वैदिकीः स्मार्ताश्च क्रियाः ततो लोकाः - ज्योतिष्टोमादिकर्मभिः
प्राप्यान् स्वर्गादीन् लोकान्, लोकेषु - स्वर्गादिषु, नाम स्वर्गादिनामधेयानि च सृष्टवान्
। अदृष्टद्वारा प्राणादिषोडशकलास्रष्टृत्वेन तत्प्रयुक्तभोगवत्त्वेन जीवस्य षोडशकलत्वमिति भावः ।।
6.5
स यथेमा नद्यस्स्यन्दमानास्समुद्रायणास्समुद्रं प्राप्यास्तं गच्छन्ति, भिद्येते तासां
नामरूपे, समुद्र इत्येवं प्रोच्यते-एवमेवास्य परिद्रष्टुरिमाष्षोडशकलाः पुरुषायणाः
पुरुषं प्राप्यास्तं गच्छन्ति ; भिद्येते तासां नामरूपे, पुरुष इत्येवं प्रोच्यते।स
एषोकलोऽमृतो भवति । तदेष श्लोकः।।
B.6.5
"	आ.भा. - सम्प्रति परमात्मनोऽकलत्वं दर्शयति सदृष्टान्तम् - स यथा इति । परमपुरुषस्याकलत्वे"
यो दृष्टान्तः प्रसिद्धः स दृष्टान्त इत्यर्थः । दृष्टान्तमाह- यथालोके स्यन्दमानाः
- प्रवहन्त्यः, इमाः - दृश्यमानाः, नद्यः-गङ्गायमुनादयः, समुद्रायणाः - समुद्रा एव अयनं
गतिराधारः प्राप्यस्थानं वा यासां ताः, समुद्रम्-सागरम्, प्राप्य-मिलित्वा, अस्तं गच्छन्ति-पृथग्भावेन
दर्शनं यथा तासां न भवति तथा लुप्ता भवन्ति । अदर्शने हेतुमाह - तासाम्-नदीनाम्, नामरूपे
- नाम गङ्गा यमुनादिकं, रूपं च शुक्ल कृष्णादिकं ते, भिद्येते - विनश्यत इत्यर्थः ।
समुद्रप्रवेशानन्तरं गङ्गादिनामानि रूपाणि च शुक्लादीनि तासां न भवन्ति इति भावः । समुद्र
इत्येवं प्रोच्यते - गङ्गा यमुनादिरूपवस्तुसत्वेऽपि समुद्राऽपृथक्स्थितया विवेकासम्भवात्
समुद्र इति व्यवहारास्पदत्वं प्राप्नुवन्ति । अतः समुद्र इत्येव व्यवह्रियत इति भावः
। एवमेव नदीदृष्टान्तेनैव, परिद्रष्टुः - भोक्तुः परमपुरुषसाक्षात्कारवतो वा जीवस्य,
इमाः - प्राणादयः पूर्वोक्ताः षोडशापि भोगोपकरणभूताः, कलाः । पुरुषायणाः - पुरुषः परमपुरुषः
एव अयनं गतिराधारो यासां तादृशाः परमपुरुषाधीनस्वरूपस्थितिप्रवृत्तयः अत एव, पुरुषम्-भगवन्तं
श्रीरामम्, प्राप्यास्तं गच्छन्ति - भोगसामर्थ्यविहीनतया विलुप्ता इव भवन्ति । अदर्शनं
यान्ति इति यावत् । तासाम् - कलानाम्, नामरूपे - नाम
च रूपं च ते । प्राणादिकानि नामानि यथा स्वं प्राणादीनां स्वरूपाणि च भिद्येते विनश्यतः
। अत एव पुरुष इत्येवं प्रोच्यते । पुरुषाऽपृथक्स्वरूपस्थितिप्रवृत्तिकतया पुरुषशब्देनैव
व्यवहारो भवति, न प्राणादीनां प्राक्तननामरूपैः इति भावः । अत एव परमात्मा, अकलः - कलारहित
इत्युच्यते । -अमृतः - मरणधर्मरहितश्च उच्यते । प्राणादि - कलासम्बन्धाधीनत्वान्मरण
जन्मादिव्यवहारस्य इति भावः । तदेष श्लोकः । तत् - अकलत्वामृतत्वादिविशिष्टं परंब्रह्माधिकृत्य,
एषः - वक्ष्यमाणः, श्लोकः - मन्त्रः प्रवृत्त इत्यर्थः ।।
6.6
अरा इव रथनाभौ कला यस्मिन् प्रतिष्ठिताः ।
तं वेद्यं पुरुषं वेद मा वो मृत्युः परिव्यथा इति ।।
B.6.6
"	आ.भा. - रथनाभौ - रथसम्बन्धिचक्रस्य मध्यभागे नाभिरिव स्थितः स्थूलः परितश्छिद्रनिचितः"
काष्ठविशेषो रथनाभिः । तत्र अराः - नाभिनेम्यन्तरालवर्तिनः क्षुद्राः काष्ठविशेषाः यथा
प्रतिष्ठिताः - प्रोता भवन्ति तथैव यत्र परमपुरुषे कलाः - प्राणादयः प्रतिष्ठिताः ।
प्राणादीनाम् उपादानं तु वस्तुतः परमपुरुष एव स्रष्टाऽपि मुख्यः स एव । जीवस्य तु भोगाधायकत्वेन
सम्बन्धित्वात् अदृष्टद्वारा सर्जकत्वाच्च षोडशकलत्वम्, अतः कला अपि परमपुरुषोपादानकतया
तत्रैव प्रतिष्ठिता भवन्ति । तत्रैव संश्लेषविशेषप्राप्तौ सत्यां लयवन्तोऽपि भवन्ति
। अतः कलानां तत्र प्रतिष्ठितत्वम् उच्यते । तम् - सर्वासां कलानाम् आत्मभूतम्, वेद्यम्
- मुमुक्षुभिः परिज्ञेयम्, पुरुषम् - निरुपाधिकपुरुषशब्दाभिलप्यं वेत्थ विजानीयाः ।
एवं रीत्या विजानतां फलमाह - हे शिष्याः ! वः - एवं प्रकारेण
परमपुरुषज्ञानवतो युष्मान्, मृत्युः - संसाररूपः, मा परिव्यथाः - न परितो व्यथयतु ।
मृत्युप्रयुक्ता व्यथा भवतां परमात्मतत्त्ववेदिनां न भवतु इति भावः ।।
6.7
तान् होवाच - एतावदेवाहमेतत् परं ब्रह्म वेद, नातः परमस्तीति ।।
B.6.7
"	आ.भा. - एवम् तान् - शिष्यान् सुकेशादीन् उपदिश्य, उवाच-प्रोक्तवान् भगवान् पिप्पलादो"
गुरुः । किमित्याह - एतत्परम् ब्रह्म अधिकृत्य, अहम् - पिप्पलादः एतावदेव वेद - जानामि,
ह निश्चितमेतत् । अहम् एतावदेव जानामि इत्युक्तौ कदाचित् इतोऽपि अधिकं वेदितव्यं भवेत्
इति शंका सम्भवेत् अतः तन्निराकर्तुमाह - नातः परमस्तीति अतः अस्मात् विज्ञानात् परब्रह्मणः,
परम् - उत्कृष्टं वेदितव्यं नास्ति इति ।।
6.8
ते तमर्चयन्तः त्वं हि नः पिता योऽस्माकमविद्यायाः परं पारं तारयसीति ।
नमः परमऋषिभ्यो नमः परमऋषिभ्यः ।।
B.6.8
"	आ.भा. - ते - सुकेशादयः षडपि शिष्याः तं  - गुरुं पिप्पलादम् अर्चयन्तः - पूजयन्तो"
गुरुचरणकमलयोः पुष्पाञ्जलिप्रक्षेपेण शिरःप्रणिपातादिना सेवमाना इत्येतत् । ऊचुः इति
शेषः । किम् ऊचुः इत्यत्राह - त्वं हि - त्वमेव, नः - अस्माकम्, शिष्याणाम्, पिता-जन्मतो
बीजप्रदः पिता शरीरमात्रं ददाति तच्च जरामरणादिनानाविधदुःखपरिभूतम्, त्वं तु जन्ममरणाद्यन्तकरं
विज्ञानजन्मदत्तवानसि । ततः शरीरप्रदपित्रपेक्षयाऽपि श्रेष्ठः पिताऽसि इति भावः। पितृत्वे
हेतुमूचुः - विद्यायाः कामकर्मात्मिकाया मायायाः, परं पारं तीरं तारयसि -
प्रापयसि । विद्यायऽविद्यापारप्रापकत्वात्् पितासि इति भावः । नमः परमऋषिभ्यो ब्रह्मविद्यासम्प्रदायप्रवर्तकेभ्यः
तत्त्वप्रदेभ्यो नमः - नमस्कारः । द्विरुक्तिः आदरार्था उपनिषत्समाप्तिद्योतनार्था वा ।।
।। इति षष्ठप्रश्न आनन्दभाष्यम् ।।
। इति श्रीरामानन्दाचार्य विरचितं प्रश्नोपनिषदानन्दभाष्यं सम्पूर्णम् ।