3.1.1  
P II.1.2 - 3.13 R III.3 - 12 अधिकारेण इयम् प्रत्ययसञ्ज्ञा क्रियते . सा प्रकृत्युपपदोपाधीनाम् अपि प्राप्नोति . तस्याः प्रतिषेधः वक्तव्यः . प्रकृति . गुप्तिज्किभ्यः सन् . उपपद . स्तम्बकर्णयोः रमजपोः . उपाधि . हरतेः दृतिनाथयोः पशौ . एतेषाम् प्रतिषेधः वक्तव्यः . किम् च स्यात् यदि एतेषाम् अपि प्रत्ययसञ्ज्ञा स्यात् . परत्वम् आद्युदात्तत्वम् अङ्गसञ्ज्ञा इति एते विधयः प्रसज्येरन् . अतः उत्तरम् पठति . प्रत्ययाधिकारे प्रकृत्युपपदोपाधीनाम् अप्रतिषेधः . अधिकारेण अपि प्रत्ययसञ्ज्ञायाम् सत्याम् प्रकृत्युपपदोपाधीनाम् अप्रतिषेधः . अनर्थकः प्रतिषेधः अप्रतिषेधः . प्रत्ययसञ्ज्ञा कस्मात् न भवति . निमित्तस्य निमित्तिकार्यार्थत्वात् अन्यत्र अपि . निमित्तानि हि निमित्तिकार्यार्थानि भवन्ति . किम् पुनः निमित्तम् कः वा निमित्ती . प्रकृत्युपपओपाधयः निमित्तम् प्रत्ययः निमित्ती . अन्यत्र अपि च एषः न्यायः दृष्टः . क्व अन्यत्र . लोके . तत् यथा . बहुषु आसीनेषु कः चित् कम् चित् पृच्छति . कतमः देवदत्तः . कतरः यज्ञदत्तः इति . सः तस्मै आचष्टे . यः अश्वे यः पीठे इति उक्ते निमित्तस्य निमित्तिकार्यार्थत्वात् अध्यवस्यति अयम् देवदत्तः अयम् यज्ञ्दत्त इति . न इदानीम् अश्वस्य पीठस्य वा देवदत्तः इति सञ्ज्ञा भवति . किम् पुनः निमित्तम् कः वा निमित्ती . निर्ज्ञातः अर्थः निमित्तम् अनिर्ज्ञातार्थः निमित्ती . इह च प्रत्ययः अनिर्ज्ञातः प्रकृत्युपपदोपाधयः निर्ज्ञाताः . क्व . धातूपदेशे प्रातिपदिकोपदेशे च . ते निर्ज्ञाताः निमित्तत्वेन उपादीयन्ते . प्रधाने कार्यसम्प्रत्ययात् वा सिद्धम् . अथ वा प्रधाने कार्यसम्प्रत्ययः भविष्यति . किम् च प्रधानम् . प्रत्ययः . तत् यथा . बहुषु यात्सु कः चित् कम् चित् पृच्छति . कः याति इति . सः आह राजा इति . राजा इति उक्ते प्रधाने कार्यसम्प्रत्ययात् यः पृच्छति यः च आचष्टे उभयोः सम्प्रत्ययः भवति . किङ्कृतम् पुनः प्राधान्यम् . अर्थकृतम् . यथा पुनः लोके अर्थकृतम् प्राधान्यम् शब्दस्य इदानीम् किङ्कृतम् प्राधान्यम् . शब्दस्य अपूर्वोपदेशः प्राधान्यम् . यस्य अपूर्वोपदेशः सः प्रधानम् . प्रकृत्युपपदोपाधयः च उपदिष्टाः . क्व . धातूपदेशे प्रातिपदिकोपदेशे च . यदि एव निमित्तस्य निमित्तिकार्यार्थत्वात् अथ अपि प्रधाने कार्यसम्प्रत्ययात् प्रकृत्युपपदोपाधीनाम् न भवति विकारागमानाम् तु प्राप्नोति . हनः त च . त्रपुजतुनोः षुक् इति . एतेषाम् हि अपूर्वोपदेशात् प्राधान्यम् . निमित्तिनः च एते . विकारागमेषु च परविज्ञानात् . विकारागमेषु च परविज्ञानात् प्रत्ययसञ्ज्ञा न भविष्यति . प्रत्ययः परः बह्वति इति उच्यते . न च विकारागमाः परे सम्भवन्ति . किम् पुनः कारणम् समाने अपूर्वोपदेशे प्रत्ययः परः विकारागमाः न परे . षष्ठीनिर्दिष्टस्य च तद्युक्तत्वात् . षष्ठीनिर्दिष्तम् विकारागमयुक्तम् पञ्चमीनिर्द्ष्टात् च प्रत्ययः विधीयते . प्रत्ययविधानानुपपत्तिः तु . प्रत्ययविधिः तु न उपपप्द्यते . क्व . यत्र विकारागमाः विधीयन्ते . हनः त च . तर्पुजतुनोः षुक् . किम् पुनः कारणम् न सिध्यति . विकारागमयुक्तत्वात् अपञ्चमीनिर्दिष्टत्वात् च . तस्मात् तत्र पञ्चमीनिर्देशात् सिद्धम् . तस्मात् तत्र पञ्चमीनिर्देशः कर्तव्यः . न कर्तव्यः . इह तावत् हनः ते इति . धातोः इति वर्तते. इह त्रपुजतुनोः षुक् इति . प्रातिपदिकात् इति वर्तते . यदि एवम् हनः त च धातोः क्यप् भवति इति धातुमात्रात् क्यप् प्राप्नोति . न एषः दोषः . आचार्यप्रवृत्तिः ज्ञापयति न धातुमात्रात् क्यप् भवति इति यत् अयम् एतिस्तुशस्वृदृजुषः क्यप् इति परिगणनम् करोति . अथ वा हन्तिम् एव अत्र धातुग्रहणेन अभिसम्भन्त्स्यामः . हनः तः भवति . धातोः क्यप् भवति . कस्मात् . हन्तेः इति . अर्थाश्रयत्वात् वा . अथ वा अर्थाश्रयः प्रत्ययविधिः . यः तम् अर्थम् सम्प्रत्याययति सः प्रत्ययः . किम् वक्तव्यम् एतत् . न हि . कथम् अनुच्यमानम् गँस्यते . प्रत्ययः इति महती सञ्ज्ञा क्रियते . सञ्ज्ञा च नाम यतः न लघीयः . कुतः एतत् . लघ्वर्थम् हि सञ्ज्ञाकरणम् . तत्र महत्याः सञ्ज्ञायाः करणे एतत् प्रयोजनम् अन्वर्थसञ्ज्ञा यथा विज्ञायेत . प्रत्याययिति इति प्रत्ययः . यदि प्रत्याययिति इति प्रत्ययः अविकादीनाम् प्रत्ययसञ्ज्ञा न प्राप्नोति . न हि ते किम् चित् प्रत्याययन्ति . एवम् तर्हि प्रत्याय्यते प्रत्ययः इति . एवम् अपि सनादीनाम् न प्राप्नोति . एवम् तरि उभयसाधनः अयम् कर्तृसाधनः कर्मसाधनः च . एवम् अपि कुतः एतत् समाने अपूर्वोपदेशे त्रापुषम् जातुषम् इति अत्र अकारः तम् अर्थम् सम्प्रत्याययति न पुनः षकारः इति . अन्यत्र अपि अकारेण तस्य अर्थस्य वचनात् मन्यामहे अकारः तम् अर्थम् सम्प्रत्याययतिन षकारः इति . क्व अन्यत्र . बिल्वादिभ्यः अण् . बैल्वः .
3.1.2  
P II.3.15 - 6.2 R III.12 - 19 किमर्थम् इदम् उच्यते . परः यथा स्यात् . पूर्वः मा भूत् इति . न एतत् अस्ति प्रयोजनम् . यम् इच्छति पूर्वम् आह तम् : विभाषा सुपः बहुच् पुरस्तात् तु इति . मध्ये तर्हि मा भूत् इति . मध्ये अपि यम् इच्छति आह तम् : अव्ययसर्वनाम्नाम् अकच् प्राक् टेः इति . यः इदानीम् अन्यः प्रत्ययः शेषः सः अन्तरेण वचनम् परः एव भविष्यति इति ना अर्थः परवचनेन . एवम् अपि येषाम् एव प्रत्ययानाम् देशः नियम्यते ते एव नियतदेशाः स्युः . यः इदानीम् अनियतदेशः सः कदा चित् पूर्वः कदा चित् परः कदा चित् मध्ये स्यात् . तत् यथा मातुः वत्सः कदा चित् अग्रतः कदा चित् पृष्ठतः कदा चित् पार्श्वतः भवति . परः एव यथा स्यात् इति एवमर्थम् परवचनम् . परवचनम् अनर्थकम् पञ्चमीनिर्दिष्टत्वात् परस्य . परग्रहणम् अनर्थकम् . किम् कारणम् . पञ्चमीनिर्दिष्टत्वात् परस्य कार्यम् उच्यते . तत् यथा द्व्यन्तरुपसर्गेभ्यः अपः ईत् . विषमः उपन्यासः . सतः तत्र परस्य कार्यम् उच्यते . इह इदानीम् कस्य सतः परस्य कार्यम् भवितुम् अर्हति . इह अपि सतः एव. कथम् . परत्वम् स्वाभाविकम् . अथ वाचनिके परत्वे सति अर्थः स्यात् परग्रहणेन . वाचनिके च न अर्थः . एतत् हि तस्य परस्य कार्यम् यत् असौ परः स्यात् . अथ वा यत् अस्य परस्य सतः सञ्ज्ञा स्यात् . यत्र तर्हि पञ्चमी न अस्ति तदर्थम् अयम् योगः वक्तव्यः . क्व च पञ्चमी न अस्ति . यत्र विकारागमाः शिष्यन्ते . क्व च विकारागमाः शिष्यन्ते . हनः त च . त्रपुजतुनोः षुक् इति . विकारागमेषु च उक्तम् . किम् उक्तम् . प्रत्ययविधानानुपपत्तिः तु . तस्मात् तत्र पञ्चमीनिर्देशात् सिद्धम् इति . अत्यन्तापरदृष्टानाम् वा परभूतलोपार्थम् . अत्यन्तापरदृष्टानाम् तर्हि परभूतलोपार्थम् परग्रहणम् कर्तव्यम् . ये एते अत्यन्तापरदृष्टाः क्विबादयः लुप्यन्ते तेषाम् परभूतानाम् लोपः यथा स्यात् . अपरभूतानाम् मा भूत् . किम् पुनः अत्यन्तापरदृष्टानाम् परभूतलोपवचने प्रयोजनम् . किति णिति इति कार्याणि यथा स्युः इति . एतत् अपि न अस्ति प्रयोजनम् . आचार्यप्रवृत्तिः ज्ञापयति अत्यन्तापरदृष्टाः परभूताः लुप्यन्ते इति यत् अयम् तेषु कादीन् अनुबन्धान् आसजति . कथम् कृत्वा ज्ञापकम् . अनुबन्धासञ्जने एतत् प्रयोजनम् किति णिति इति कार्याणि यथा स्युः इति . यदि च अत्र अत्यन्तापरदृष्टाः परभूताः लुप्यन्तेततः अनुबन्धासञ्जनम् अर्थवत् भवति . प्रयोगनियमार्थम् वा . प्रयोगनियमार्थम् तर्हि परग्रहणम् कर्तव्यम् . परभूतानाम् प्रयोगः यथा स्यात् . अपरभूतानाम् मा भूत् इति . अस्ति पुनः किम् चित् अनिष्टम् यदर्थः नियमः स्यात् . अस्ति इति आह . प्रकृतेः अर्थाभिधाने प्रत्ययादर्शनात् . प्रकृतेः अर्थाभिधाने अप्रत्ययिकाः दृश्यन्ते . क्व सः देवदत्तः क्व सः यज्ञ्दत्तः बभ्रुः मण्डुः लमकः इति . बाभ्रव्यः माण्डव्यः लामकायनः इति प्रयोक्तव्ये बभ्रुः मण्डुः लमकः इति प्रयुज्यते . द्वयसजादीनाम् च केवलदृष्टत्वात् . द्वयसजादीनाम् च केवलानाम् प्रयोगः दृश्यते . किम् अस्य द्वयसम् . किम् अस्य मात्रम् . का अद्य तिथी इति . द्वयसजादयः वै वृत्तिजसदृशाः अवृत्तिजाः यथा बहुः तथा . वावचने च अनुत्पत्त्यर्थम् . वावचने च अनुत्पत्त्यर्थम् परग्रहणम् कर्तव्यम् . वा वचनेन अनुत्पत्तिः यथा स्यात् . अथ क्रियमाणे अपि वै परग्रहणे कथम् इव वावचनेन अनुत्पत्तिः लभ्या . क्रियमाणे परग्रहणे वावचनेन वा परः इति एतत् अभिसम्बध्यते . अक्रियमाणे पुनः परग्रहणे वावचनेन किम् अन्यत् शक्यम् अभिसम्बन्धुम् अन्यत् अतः सञ्ज्ञायाः . न च सञ्ज्ञायाः भावाभावौ इष्येते . वावचने च उक्तम् . किम् उक्तम् . वावचनानर्थक्यम् च तत्र नित्यत्वात् सनः इति . प्रयोगनियमार्थम् एव तर्हि परग्रहणम् कर्तव्यम् . अथ एतस्मिन् प्रयोगनियमे सति किम् अयम् प्रत्ययहियमः . प्रकृतिपरः एव प्रत्ययः प्रयोक्तव्यः अप्रकृतिपरः न इति . आहोस्वित् प्रकृतिनियमः . प्रत्ययपरा एव प्रकृतिः प्रयोक्तव्या अप्रत्यया न इति . कः च अत्र विशेषः . तत्र प्रत्ययनियमे प्र्कृतिनियमाभावः . तत्र प्रत्ययनियमे सति प्र्कृतिनियमः न प्राप्नोति . अप्रत्ययिकायाः प्रकृतेः प्रयोगः प्राप्नोति . क्व सः देवदत्तः क्व सः यज्ञ्दत्तः बभ्रुः मण्डुः लमकः इति . अस्तु तर्हि प्रकृतिनियमः . प्रकृतिनियमे प्रत्ययानियमः . प्रकृतिनियमे सति प्रत्ययस्य नियमः न प्राप्नोति . किम् अस्य द्वयसम् . किम् अस्य मात्रम् . का अद्य तिथी इति . अप्रकृतिकस्य प्रत्ययस्य प्रयोगः प्राप्नोति . सिद्धम् तु उभयनियमात् . सिद्धम् एतत् . कथम् . उभयनियमात् . उभयनियमः अयम् . प्रकृतिपरः एव प्रत्ययः प्रयोक्तव्यः प्रत्ययपरा एव च प्रकृतिः इति . किम् वक्तव्यम् एतत् . न हि . कथम् अनुच्यमानम् गँस्यते . परग्रहणसामर्थ्यात् . अन्तरेण अपि परग्रहणम् स्यात् अयम् परः . परः एव यथा स्यात् इति एवमर्थम् परग्रहणम् .
3.1.3  
P II.6.4 - 14 R III.20 - 21 किमर्थम् इदम् उच्यते . आद्युदात्तः यथा स्यात् . अन्तोदात्तः मा भूत् इति . न एतत् अस्ति प्रयोजनम् . यम् इच्छति अन्तोदात्तम् करोति तत्र चकारम् अनुबन्धम् आह च चितः अन्तः उदात्तः इति . मध्योदात्तः तर्हि मा भूत् इति . मद्योदात्तम् यम् इच्छति तत्र रेफम् अनुबन्धम् करोति आह च उपोत्तमम् रिति इति . अनुदात्तः तर्हि मा भूत् इति . अनुदात्तम् अपि यम् इच्छति तत्र पकारम् अनुबन्धम् करोति आह च अनुदात्तौ सुप्पितौ इति . स्वरितः तर्हि मा भूत् इति . स्वरितम् अपि यम् इच्छति करोति तत्र तकारम् अनुबन्धम् आह च तित् स्वरितम् इति . यः इदानीम् अतः अन्यः प्रत्ययः शेषः सः अन्तरेण अपि वचनम् आद्युदात्तः एव भविष्यति इति न अर्थः आद्युदात्तवचनेन . एवम् अपि येषाम् एव प्रत्ययानाम् स्वरः नियम्यते ते एव नियतस्वराः स्युः . यः इदानीम् अनियतस्वरः सः कदा चित् आद्युदात्तः कदा चित् अन्तोदात्तः कदा चित् मध्योदात्तः कदा चित् अनुदात्तः कचा चित् स्वरितः स्यात् . आद्युदात्तः एव यथा स्यात् इति एवम् अर्थम् इदम् उच्यते . एषा परिभाषा आश्रयितव्या . एतस्याम् च सत्याम् शक्यम् प्रत्ययसन्नियोगेन आद्युदात्तत्वम् अवक्तुम् . चित्करणात् . चापि चित्करणसामर्थ्यात् अन्तोदात्तत्वम् भविष्यति .
3.1.5  
P II.10.22 - 11.9 R III.30 -31 गुपादिषु अनुबन्धकरणम् किमर्थम् . गुपादिषु अनुबन्धकरणम् आत्मनेपदार्थम् . गुपादिषु अनुबन्धाः क्रियन्ते आत्मनेपदम् यथा स्यात् . क्रियमाणेषु अपि अनुबन्धेषु आत्मनेपदम् न एव प्राप्नोति . किम् कारणम् . सना व्यवहितत्वात् . पूर्ववत् सनः इति एवम् भविष्यति . पूर्ववत् सनः इति उच्यते . न चे एतेभ्यः प्राक् सनः आत्मनेपदम् न अपि परस्मैपदम् पश्यामः . एवम् तर्हि अनुबन्धकरणसामर्थ्यात् भविष्यति . अथ वा अवयवे कृतम् लिङ्गम् समुदायस्य विशेषकम् भविष्यति . तत् यथा गोः सक्थनि कर्णे वा कृतम् लिङ्गम् गोः विशेषकम् भवति . यदि अवयवे कृतम् लिङ्गम् समुदायस्य विशेषकम् भवति जुगुप्सयति मीमाँसयति इति अत्र अपि प्राप्नोति . अवयवे कृतम् लिङ्गम् कस्य समुदायस्य विशेषकम् भवति . यम् समुदायम् यः अवयवः न व्यभिचरति . सनम् च न व्हभिचरति . णिचम् पुनः व्यभिचरति . तत् यथा तत् यथा गोः सक्थनि कर्णे वा कृतम् लिङ्गम् गोः विशेषकम् भवति न गोमण्डलस्य .
3.1.6  
. P II.11.11 - 25 R III.31 - 32 अभ्यासदीर्घत्वे अवर्णस्य दीर्घप्रसङ्गः . अभ्यासदीर्घत्वे अवर्णस्य दीर्घत्वम् प्राप्नोति . मीमाँसते . ननु चे इत्त्वे कृते दीर्घत्वम् भविष्यति . कथम् पुनः उत्पत्तिसन्नियोगेन दीर्घत्वम् उच्यमानम् इत्त्वम् प्रतीक्षते . अथ कथम् अभ्यासम् प्रतीक्षते . वचनात् अभ्यासम् प्रतीक्षते . इत्त्वम् पुनः न प्रतीक्षते . न वा अभ्यासविकारेषु अपवादस्य उत्सर्गाबाधकत्वात् . न वा एषः दोषः . किम् कारणम् . अभ्यासविकारेषु अपवादस्य उत्सर्गाबाधकत्वात् . अभ्यासविकारेषु अपवादाः उत्सर्गान् न बाधन्ते इति एवम् दीर्घत्वम् उच्यमानम् इत्त्वम् न बाधिष्यते . अथ वा मान्बधदान्शन्भ्यः ई च अभ्यासस्य इति वक्ष्यामि . एवम् अपि हलादिशेषापवादः ईकारः प्राप्नोति . ई च अचः इति वक्ष्यामि . अथ वा मान्बधदान्शन्भ्यः दीर्घः च इतः अभ्यासस्य इति वक्ष्यामि . सिध्यति . सूत्रम् तर्हि भिद्यते . यथान्यासम् एव अस्तु . ननु च उक्तम् अभ्यासदीर्घत्वे अवर्णस्य दीर्घप्रसङ्गः इति . परिहृतम् एतत् न वा अभ्यासविकारेषु अपवादस्य उत्सर्गाबाधकत्वात् इति . अथ वा न एवम् विज्ञायते दीर्घः च अभ्यासस्य इति . कथम् तर्हि . दीर्घः च आभ्यासस्य इति . किम् इदम् आभ्यासस्य इति . अभ्यासविकारः आभ्यासः तस्य इति .
3.1.7  
. P II.12- 14.7 R III.33 - 39 धातोः इति किमर्थम् . प्रकर्तुम् ऐच्छत् प्राचिकीर्षत् . सोपसर्गात् मा भूत् . कर्मग्रहणात् सन्विधौ धातुग्रहणानर्थक्यम् . कर्मग्रहणात् सन्विधौ धातुग्रहणम् अनर्थकम् . कर्मणः समानकर्तृकात् इच्छायाम् वा सम्भवति इति एव धातोः उत्पत्तिः भविष्यति . सोपर्सर्गम् वै कर्म . ततः उत्पत्तिः प्राप्नोति . सोपसर्गम् कर्म इति चेत् कर्मविशेषकत्वात् उपसर्गस्य अनुपसर्गम् कर्म . सोपसर्गम् कर्म इति चेत् कर्मविशेषकः उपसर्गः . अनुपसर्गम् हि कर्म . अवश्यम् च एतत् एवम् विज्ञेयम् अनुपसर्गम् कर्म इति . सोपसर्गस्य हि कर्मत्वे धात्वधिकारे अपि सनः अविधानम् अकर्मत्वात् . यः हि मन्यते सोपसर्गम् कर्म इति क्रियमाणे अपि तस्य धातुग्रहणे सनः अविधिः स्यात् . किम् कारणम् . अकर्मत्वात् . इदम् तर्हि प्रयोजनम् . सुबन्तात् उत्पत्तिः मा भूत् . सुबन्तात् च अप्रसङ्गः क्यजादीनाम् अपवादत्वात् . सुबन्तात् च सनः अप्रसङ्गः . किम् कारणम् . क्यजादीनाम् अपवादत्वात् . सुबन्तात् क्यजादयः विधीयन्ते . ते अपवादत्वात् बाधकाः भविष्यन्ति . अनभिधानात् वा . अथ वा अनभिधानात् सुबन्तात् उत्पत्तिः न भविष्यति . न हि सुबन्तात् उत्पद्यमानेन सना इच्छाया अभिधानम् स्यात् . अनभिधानात् ततः उत्पत्तिः न भविष्यति . इयम् तावत् अगतिका गतिः यत् उच्यते अनभिधानात् इति . यत् अपि उच्यते सुबन्तात् च अप्रसङ्गः क्यजादीनाम् अपवादत्वात् इति . भवेत् कस्मात् चित् अप्रसङ्गः स्यात् आत्मेच्छायाम् . परेच्छायाम् तु प्राप्नोति : राज्ञः पुत्रम् इच्छति इति . एवम् तर्हि इदम् इह व्यपदेश्यम् सत् आचार्यः न व्यपदिशति . किम् . समानकर्तृकात् इति उच्यते . न च सुबन्तस्य समानः कर्ता अस्ति . एवम् अपि भवेत् कस्मात् चित् अप्रसङ्गः यस्य कर्ता न अस्ति . इह तु प्राप्नोति : आसितुम् इच्छति शयितुम् इच्छति . इच्छायाम् अर्थे सन् विधीयते इच्छार्थेषु च तुमुन् . तत्र तुमुना उक्ततत्वात् तस्य अर्थस्य सन् न भविष्यति . एवम् अपि इह प्राप्नोति : आसनम् इच्छति शयनम् इच्छति इति . इह यः विशेषः उपाधिः वा उपादीयते द्योत्ये तस्मिन् तेन भवितव्यम् . यः च इह अर्थः गम्यते आसितुम् इच्छति शयितुम् इच्छति स्वयम् ताम् क्रियाम् कर्तुम् इच्छति इति न असौ इह गम्यते आसनम् इच्छति शयनम् इच्छति इति . अन्यस्य अपि आसनम् इच्छति इति एषः अपि अर्थः गम्यते . अवश्यम् च एतत् एवम् विज्ञेयम् . यः हि मन्यते अद्योत्ये तस्मिन् तेन भवितव्यम् इति क्रियमाणे अपि तस्य धातुग्रहणे इह प्रसज्येत : सङ्गतम् इच्छति देवदत्तः यज्ञदत्तेन इति . कर्मसमानकर्तृकग्रहणानर्थक्यम् च इच्छाभिधाने प्रत्ययविधानात् . कर्मसमानकर्तृकग्रहणम् च अनर्थकम् . किम् कारणम् . इच्छाभिधाने प्रत्ययविधानात् . इच्छायाम् अभिधेयायाम् सन् विधीयते . अकर्मणः हि असमानकर्तृकात् वा अनभिधानम् . इच्छायाम् अभिधेयायाम् सन् विधीयते . न च अकर्मणः असमानकर्तृकात् वा उत्पद्यमानेन सना इच्छाया अभिधानम् स्यात् . अनभिधानात् ततः उत्पत्तिः न भविष्यति . अङ्गपरिमाणार्थम् तु . अङ्गपरिमाणार्थम् तर्हि अन्यतरत् कर्तव्यम् कर्मग्रहणम् धातुग्रहणम् वा . अङ्गपरिमाणम् ज्ञास्यामि इति . किम् पुनः अत्र ज्यायः . धातुग्रहणम् एव ज्यायः . अङ्गपरिमाणम् च एव विज्ञातम् भवति . अपि च धातोः विहितः प्रत्ययः शेषः आर्धधातुकसञ्ज्ञः भवति इति सनः आर्धधातुकसञ्ज्ञा सिद्धा भवति . यत् च अपि एतत् उक्तम् कर्मग्रहणात् सन्विधौ धातुग्रहणानर्थक्यम् सोपसर्गम् कर्म इति चेत् कर्मविशेषकत्वात् उपसर्गस्य अनुपसर्गम् कर्म सोपसर्गस्य हि कर्मत्वे धात्वधिकारे अपि सनः अविधानम् अकर्मत्वात् इति स्वपक्षः अनेन वर्णितः . युक्तम् इह द्रष्टव्यम् किम् न्याय्यम् कर्म इति . एतत् च अत्र युक्तम् यत् सोपसर्गम् कर्म स्यात् . ननु च उक्तम् सोपसर्गस्य हि कर्मत्वे धात्वधिकारे अपि सनः अविधानम् अकर्मत्वात् इति . न एषः दोषः . कर्मणः इति न एषा धातुसमानाधिकरणा पञ्चमी . कर्मणः धातोः इति . किम् तर्हि . अवयवयोगा एषा षष्ठी . कर्मणः यः धातुः अवयवः . यदि अवयवयोगा एषा षष्ठीकेवलात् उत्पत्तिः न प्राप्नोति . चिकीर्षति जिहीर्षति इति . एषः अपि व्यपदेशिवद्भावेन कर्मणः धातुः अवयः भवति . कामम् तर्हि अनेन एव हेतुना क्यच् अपि कर्तव्यः . महान्तम् पुत्रम् इच्छति . कर्मणः यत् सुबन्तम् अवययः इति . न कर्तव्यः . असामर्थ्यात् न भविष्यति . कथम् असामर्थ्यम् . सापेक्षम् असमर्थम् भवति इति . वावचनानर्थक्यम् च तत्र नित्यत्वात् सनः . वावचनम् च अनर्थकम् . किम् कारणम् . तत्र नित्यत्वात् सनः . इह हि द्वौ पक्षौ वृत्तिपक्षः अवृत्तिपक्षः च . स्वभावतः च एतत् भवति वाक्यम् च प्रत्ययः च . तत्र स्वाभाविके वृत्तिविषये नित्ये प्रत्यये प्राप्ते वावचनेन किम् अन्यत् शक्यम् अभिसम्बन्धुम् अन्यत् अतः सञ्ज्ञायाः . न च सञ्ज्ञायाः भावाभावौ इष्येते . तस्मात् न अर्थः वावचनेन . सरूपः प्रत्ययः न इष्टः . सनन्तात् न सन् इष्यते .
3.1.8  
P II.16.2 - 17.12 R III.45 - 48 किमर्थः चकारः . स्वरार्थः . चितः अन्तः उदात्तः भवति इति अन्तोदात्तत्वम् यथा स्यात् . न एतत् अस्ति प्रयोजनम् . एकाच् अयम् . तत्र न अर्थः स्वरार्थेन चकारेण अनुबन्धेन . प्रत्ययस्वरेण एव सिद्धम् . विशेषणार्थः तर्हि . क्व विशेषणार्थेन अर्थः . अस्य च्वौ क्यचि च इति . क्ये च इति उच्यमाने अपि काकः श्येनायते अत्र अपि प्रसय्जेत . न एतत् अस्ति . तदनुबन्धकग्रहणे अतदनुबन्धकस्य ग्रहणम् न इति एवम् एतस्य न भविष्यति . सामान्यग्रहणाविघातार्थः तर्हि . क्व च सामान्यग्रहणाविघातार्थेन अर्थः . नः क्ये इति . अथ आत्मन्ग्रहणम् किमर्थम् . आत्मेच्छायाम् यथा स्यात् . परेच्छायाम् मा भूत् इति . राज्ञः पुत्रम् इच्छति इति . क्रियमाणे अपि आत्मग्रहणे परेच्छायाम् प्राप्नोति . किम् कारणम् . आत्मनः इति इयम् कर्तरि षष्ठी . इच्छा इति अकारः भावे . सः यदि एव आत्मनः इच्छा अथ अपि परस्य आत्मेच्छा एव असौ भवति . न आत्मग्रहणेन इच्छा अभिसम्बध्यते . किम् तर्हि . सुबन्तम् अभिसम्बध्यते . आत्मनः यत् सुबन्तम् इति . यदि आत्मग्रहणम् क्रियते छन्दसि परेच्छायाम् न प्राप्नोति . म त्वा वृकाः अघाय्वः विदन् . तस्मात् न अर्थः आत्मग्रहणेन . इह कस्मात् न भवति : राज्ञः पुत्रम् इच्छति इति . असामर्थ्यात् . कथम् असामर्थ्यम् . सापेक्षम् असमर्थम् भवति इति . छन्दसि अपि तर्हि न प्राप्नोति . म त्वा वृकाः अघाय्वः विदन् . अस्ति अत्र विशेषः . अन्तरेण अपि अत्र तृतीयस्य पदस्य प्रयोगम् परेच्छा गम्यते . कथम् पुनः अन्तरेण अपि अत्र तृतीयस्य पदस्य प्रयोगम् परेच्छा गम्यते . ते च एव वृकाः एवमात्मकः हिँस्राः . कः च आत्मनः अघम् एषितुम् अर्हति . अतः अन्तरेण अपि अत्र तृतीयस्य पदस्य प्रयोगम् परेच्छा गम्यते . यथा एव तर्हि छन्दसि अघशब्दात् परेच्छायाम् ख्यच् भवति एवम् भाषायाम् अपि प्राप्नोति . अघम् इच्छति इति . तस्मात् आत्मग्रहणम् कर्तव्यम् . छन्दसि कथम् . आचार्यप्रवृत्तिः ज्ञापयति भवति छन्दसि अघशब्दात् परेच्छायाम् क्यच् इति यत् अयम् अश्वाघस्यात् इति क्यचि प्रत्कृते ईत्वबाधनार्थम् आकारम् शास्ति . अथ सुब्ग्रहणम् किमर्थम् . सुबन्तात् उत्पत्तिः यथ स्यात् . प्रातिपदिकात् मा भूत् इति . न एतत् अस्ति प्रयोजनम् . न अस्ति अत्र विशेषः सुबन्तात् उत्पत्तौ सत्याम् प्रातिपदिकात् वा अयम् अस्ति विशेषः . सुबन्तात् उत्पत्तौ सत्याम् पदसञ्ज्ञा सिद्धा भवति . प्रातिपदिकात् उत्पत्तौ सत्याम् पदसञ्ज्ञा न प्राप्नोति . ननु च प्रातिपदिकात् उत्पत्तौ सत्याम् पदसञ्ज्ञा सिद्धा . कथम् . आरभ्यते नः क्ये इति . तत् च अवश्यम् कर्तव्यम् सुबन्तात् उत्पत्तौ सत्याम् नियमार्थम् . तत् एव प्रातिपदिकात् उत्पत्तौ सत्याम् विध्यर्थम् भविष्यति . इदम् तर्हि प्रयोजनम् . सुबन्तात् उत्पत्तिः यथ स्यात् . धातोः मा भूत् इति . एतत् अपि न अस्ति प्रयोजनम् . धातोः सन् विधीयते . सः बाधकः भविष्यति . अनवकाशाः हि विधयः बाधकाः भवन्ति सावकाशः च सन् . कः अवकाशः . परेच्छा . न परेच्छायाम् सना भवितव्यम् . किम् कारणम् . समानकर्तृकात् इति उच्यते . यावत् च इह आत्मग्रहणम् तावत् तत्र समानकर्तृकग्रहणम् . इदम् तर्हि प्रयोजनम् . सुबन्तात् उत्पत्तिः यथ स्यात् . वाक्यात् मात् भूत् इति . महान्तम् पुत्रम् इच्छति इति . न वा भवति महापुत्रीयति इति . भवति यदा एतत् वाक्यम् भवति . महान् पुत्रः महापुत्रः . महापुत्रम् इच्छति महापुत्रीयति इति . यदा तु एतत् वाक्यम् भवति महान्तम् पुत्रम् इच्छति इति तदा न भवितव्यम् तदा च प्राप्नोति . तदा मा भूत् इति . भवति तत्र वृत्तिः . तत् यथा मुण्डयति माणवकम् इति . गम्यते .
3.1.9  
P II.19.25 - 20.15 R III.56 - 57 किमर्थः चकारः . स्वरार्थः . चितः अन्तः उदात्तः भवति इति अन्तोदात्तत्वम् यथा स्यात् . न एतत् अस्ति प्रयोजनम् . धातुस्वरेण अपि एतत् सिद्धम् . ककारस्य तर्हि इत्सञ्ज्ञापरित्राणार्थः आदितः चकारः कर्तव्यः . अतः उत्तरम् पठति . काम्यचः चित्करणानर्थक्यम् कस्य इदर्थाभावात् . काम्यचः चित्करणम् अनर्थकम् . ककारस्य तर्हि इत्सञ्ज्ञा कस्मात् न भवति . इदर्थाभावात् . इत्कार्याभावात् अत्र इत्सञ्ज्ञा न भविष्यति . ननु च लोपः एव इत्कार्यम् . अकार्यम् लोपः . इह हि शब्दस्य कार्यार्थः वा भवति उपदेशः श्रवणार्थः वा . कर्यम् च इह न अस्ति . कार्ये असति यदि श्रवणम् अपि न स्यात् उपदेशः अनर्थकः स्यात् . इदम् तर्हि इत्कार्यम् . अग्निचित्कम्यति . किति इति गुणप्रतिषेधः यथा स्यात् . न एतत् अस्ति प्रयोजनम् . सार्वधातुकार्धधातुकयोः अङ्गस्य गुणः उच्यते . धातोः च विहितः प्रत्ययः शेषः आर्धधातुकसञ्ज्ञाम् लभते . न च अयम् धातोः विधीयते . इदम् तर्हि . उपयट्काम्यति . किति इति सम्प्रसारणम् यथा स्यात् .. एतत् अपि न अस्ति प्रयोजनम् . यजादिभिः अत्र कितम् विशेषयिष्यामः . यजादीनाम् यः कित् इति . कः च यजादीनाम् कित् . यजादिभ्यः यः विहितः इति . अथ अपि कथम् चित् इत्कार्यम् स्यात् . एवम् अपि न दोषः . क्रियते न्यासे एव द्विचकारकः निर्देशः . सुपः आत्मनः क्यच् च्काम्यत् च इति . अथ वा छान्दसम् एतत् . दृष्टानुविधिः छन्दसि भवति . न च अत्र सम्प्रसारणम् दृश्यते .
3.1.10 
P II.20.17 - 19 R II.57 अधिकरणात् च . अधिकरणात् च इति वक्तव्यम् . प्रासादयति कुट्याम् कुटीयति प्रासादे इति अत्र अपि यथा स्यात् .
3.1.11 
. P II.20.21 - 7 R III.58 सलोपसन्नियोगेन अयम् क्यङ् विधीयते . तेन यत्र एव सलोपः तत्र एव स्यात् . पयायते . इह न स्यात् . अपि काकः श्येनायते . न एषः दोषः . प्रधान्शिष्टः क्यङ् . अन्वाचयशिष्टः सलोपः . यत्र च सकारम् पश्यसि इति . तत् यथ . कः चित् उक्तः ग्रामे भिक्षाम् चर देवदत्तम् च आनय इति . सः ग्रामे भिक्षाम् चरति . यदि देवदत्तम् पश्यति तम् अपि आनयति . सलोपः वा . सलोपः वा इति वक्तव्यम् . पयायते पयस्यते . ओजोप्सरसोः नित्यम् . ओजोप्सरसोः नित्यम् सलोपः वक्तव्यः . ओजाय्मानम् य्ः हिम् जघान . अप्सरायते . अप्रः आह सलोपः अप्सरसः एव . पयस्यते इति एव भवितव्यम् इति . कथम् ओजाय्मानम् य्ः हिम् जघन इति . छान्दसः प्रयोगः . छन्दसि च दृष्टानुविधिः विधीयते . अनुबन्धान् आसङ्क्ष्यामि इति . गल्भ क्लीब होड .
3.1.12 
(3.1.12.1 P II.21.20 - 22 R III.60 हलः लोपसन्नियोगेन अयम् क्यङ् विधीयते . तेन यत्र एव हलः लोपः तत्र एव प्रसज्येत . न एषः दोषः . प्रधानशिष्टः क्यङ् . अन्वाचयशिष्टः हलः लोपः . यत्र च हलम् पश्यसि इति . (3.1.12.2). P II.21.23 - 22.17 R III.60 - 61 भृशादिषु अभूततद्भावग्रहणम् . भृशादिषु अभूततद्भावग्रहणम् कर्तव्यम् . इह मा भूत् . क्व दिवा भृशाः भवन्ति इति . च्विप्रतिषेधानर्थक्यम् च भवत्यर्थे क्यङ्वचनात् . च्विप्रतिषेधः च अनर्थकः . किम् कारणम् . भवत्यर्थे क्यङ्वचनात् . भवत्यर्थे हि क्यङ् विधीयते . भवतियोगे च्विविधानम् . भवतिना योगे च्विः विधीयते . तत्र च्विना उक्तत्वात् तस्य अर्थस्य क्यङ् न भविष्यति . डाजन्तात् अपि तर्हि न प्राप्नोति . पटपटायते . डाच् अपि हि भवतिना योगे विधीयते . भवत्यर्थे क्यष् . डाचि वचनप्रामाण्यात् . डाचि वचनप्रामाण्यात् भविष्यति . किम् वचनप्रामाण्यम् . लोहितादिडाज्भ्यः क्यष् इति . इह किम् चित् अक्रियमाणम् चोद्यते किम् चित् क्रियमाणम् प्रत्याख्यायते . सः सूत्रभेदः कृतः भवति . यथान्यासम् एव अस्तु . ननु च उक्तम् इह कस्मात् न भवति क्व दिवा भृशाः भवन्ति इति . नञिवयुक्तम् अन्यसदृशाधिकरणे तथा हि अर्थगतिः . नञ्युक्तम् इवयुक्तम् व यत् किम् चित् इह दृश्यते तत्र अन्यस्मिन् तत्सदृशे कार्यम् विज्ञायते . तथा हि अर्थः गम्यते . अब्राह्मणम् आनय इति उक्ते ब्राह्मणसदृशः आनीयते . न असौ लोष्टम् आनीय कृती भवति . एवम् इह अपि अच्वेः इति च्विप्रतिषेधात् अन्यस्मिन् अच्व्यन्ते च्विसदृशे कार्यम् विज्ञास्यते . किम् च अतः अन्यत् अद्व्यन्तम् च्विसदृसम् . अभूततद्भावः . प्रयुज्यते . यत्र तर्हि एकेन . उत्पुच्छयते . अत्र अपि अनेकेन . पुच्छात् उदसने पुच्छात् व्यसने पुच्छात् पर्यसने इति .
3.1.13 
P II.23.22 - 24.19 R III.64 - 66 किमर्थः ककारः . क्ङिति इति गुणप्रतिषेधः यथा स्यात् . न एतत् अस्ति प्रयोजनम् . सार्वधातुकार्धधात् उकयोः अङ्गस्य गुणः उच्यते . धातोः च विहितः प्रत्ययः शेषः आर्धधातुकसञ्ज्ञाम् लभते . न च अयम् धातोः विधीयते . लोहितादीनि प्रातिपदिकानि . सामान्यग्रहणार्थः तर्हि . क्व सामान्यग्रहणेन अर्थः . नः क्ये इति . न अयम् नान्तात् विधीयते . इह तर्हि . यस्य हलः क्यस्य विभाषा इति . न अयम् हलन्तात् विधीयते . इह तर्हि . आपत्ययस्य च तद्धिते अनाति क्यच्व्योः च इति . न अयम् आपत्यात् विधीयते . इह तर्हि . क्यात् छन्दसि इति . यात् छन्दसि इति एतावत् वक्तव्यम् चरण्युः तुरण्य्ः भुरण्य्ः इति एवमर्थम् . इदम् तर्हि प्रयोजनम् . यत् तत् अकृत्यकारे इति दीर्घत्वम् तत्र क्ङिद्ग्रहणम् अनुवर्तते . तत् इह अपि यथा स्यात् . लोहितायते . किम् पुनः कारणम् तत्र क्ङिद्ग्रहणम् अनुवर्तते . इह मा भूत् . उरुया धृष्णुया इति . यदि क्ङिद्ग्रहणम् अनुवर्तते ;इत्र्यम् इति पितुः रीङ्भावः न प्राप्नोति . रीङ्भावे क्ङिद्ग्रहणम् निवर्तिष्यते . यदि निवर्तते कथम् असूया वसूया च यमामहे . असूयतेः असूया वसूयतेः वसूया . अथ वा छान्दसम् एतत् . दृष्टानुविधिः च छन्दसि भवति इति . यदि छान्दसत्वम् हेतुः न अर्थः क्ङिद्ग्रहणेन अनुवर्तमानेन . कस्मात् न भवति उरुया धृष्णुया इति . छान्दसत्वात् . अथ वा अस्तु अत्र दीर्घत्वम् . छान्दसम् ह्रस्वत्वम् भविष्यति . तत् यथा उपगायन्तु माम् पत्नयः गर्भिणयः युवतयः इति . अथ किमर्थः षकारः . विशेषणार्थः . क्व विशेषणार्थेन अर्थः . वा क्यषः इति . वा यात् इति हि उच्यमाने अतः अपि प्रसज्येत . न एतत् असि प्रयोजनम् . परस्मैपदम् इति उच्यते . न च अतः परस्मैपदम् न अपि आत्मनेपदम् पश्यामः . सामान्यग्रहणाविघातार्थः तर्हि भविष्यति . क्व सामान्यग्रहणाविघातार्थेन अर्थः . क्यात् छन्दसि इति . यात् छन्दसि इति एवम् वक्तव्यम् चरण्युः तुरण्य्ः भुरण्य्ः इति एवमर्थम् .
3.1.14 
P II.215.2 - 11 R III.67 - 68 कष्टाय इति किम् निपात्यते . कष्टशब्दात् चतुर्थीसमर्थात् क्रमणे अनार्जवे क्य्ङ् निपात्यते . कष्टाय कर्मणे क्रामति कष्टायते . अत्यल्पम् इदम् उच्यते : कष्टाय इति . सत्त्रकक्षकष्टगहनेभ्यः कण्वचिकीर्षायाम् . सत्त्रकक्षकष्टगहनेभ्यः कण्वचिकीर्षायाम् इति वक्तव्यम् . सत्त्रायते . सत्त्र. ककष. कक्षायते . कष्ट . कष्टायते . कष्ट . गहन . गहनायते . अपरः आह:. सत्त्रादिभ्यः चतुर्थ्यन्तेभ्यः क्रमणे अनार्जवे क्यङ् वक्तव्यः . एतानि एव उदाहरणानि . सत्त्रादिभ्यः इति किमर्थम् . कुटिलाय क्रामति अनुवाकाय . चतुर्थ्यन्तेभ्यः इति किमर्थम् . अजः कष्टम् क्रामति . तत् तर्हि वक्तव्यम् . न वक्तव्यम् . न एतत् प्रत्ययान्तनिपातनम् . किम् तर्हि . तादर्थ्ये एषा चतुर्थी . कष्टाय यत् प्रातिपदिकम् . कष्टार्थे यत् प्रातिपदिकम् इति .
3.1.15 
P II.25.13 - 20 R III.68 रोमन्थे इति उच्यते . कः रोमन्थः नाम . उद्गीर्णस्य वा अवगीर्णस्य वा मन्थः रोमन्थः इति . यदि एवम् हनुचलने इति वक्तव्यम् . इह मा भूत् . कीटः रोमथम् वर्तयति . तत् तर्हि वक्तव्यम् . न वक्तव्यम् . कस्मात् न भवति . कीटः रोमथम् वर्तयति इति . अनभिधानात् . तपसः परस्मैपदम् च . तपसः परस्मैपदम् च इति वक्तव्यम् . तपः चरति तपस्यति . कथम् तपस्यते लोकजिगीषुः अग्नेः . छान्दसत्वात् भविष्यति .
3.1.16 
P II.25.22 R III.69 फेनात् च इति वक्तव्यम् . फेनायते .
3.1.17 
P II.26.2 - 8 R III.69 अटाट्ताशीकाकोटापोटासोटाप्रुष्टाप्लुष्टाग्रहणम् कर्तव्यम् . अटा . अटायते . अट्टा . अट्टायते . शीका . शीकायते . कोटा . कोटायते . पोटा . पोटायते . सोटा . सोटायते . प्रुष्टा . प्रुष्टयते . प्लुष्टा . प्लुष्टायते . सुदिनदुर्दिनाभ्याम् च . सुदिनदुर्दिनाभ्याम् च इति वक्तव्यम् . सुदिनायते . दुर्दिनायते . नीहारात् च . नीहारात् च इति वक्तव्यम् . नीहारायते .
3.1.18 
P II.26.10 - 14 R III.69 कर्तृवेदनायाम् इति किमर्थम् . इह मा भूत् . सुखम् वेदयते प्रसाधकः देवदत्तस्य . कर्तृवेदनायाम् इति उच्यमाने अपि अत्र प्राप्नोति . किम् कारणम् . कर्तुः इति इयम् कर्तरि षष्ठी . वेदनायाम् इति च अनः भावे . सः यदि एव आत्मनः वेदयते अथ अपि परस्य कर्तृवेदना एव असौ भवति . न कर्तृग्रहणेन वेदना अभिसम्बध्यते . किम् तर्हि . सुखादीनि अभिसम्बध्यन्ते . कर्तुः यानि सुखादीनि .
3.1.19 
P II.16 -23 R III.70 नमसः क्यचि द्वितीयानुपपत्तिः . नमसः क्यचि द्वितीया न उपपद्यते . नमस्यति देवान् . किम् कारणम् . नमःशब्देन योगे चतुर्थी विधीयते . सा प्राप्नोति . प्रकृत्यन्तरत्वात् सिद्धम् . नमःशब्देन योगे चतुर्थी विधीयते नमस्यतिशब्दः च अयम् . ननु च नमस्यतिशब्दे नमःशब्दः अस्ति . तेन योगे प्राप्नोति . न एषः दोषः . अर्थवतः नमःसाब्दस्य ग्रहणम् . न च नमस्यतिशब्दे नमःशब्दः अर्थवान् . अथ वा उपपदविभक्तेः कारकविभक्तिः बलीयसी इति द्वितीया भविष्यति . शक्यम् आदेशनम् अकर्तुम् . कथम् . करणे इति वर्तते . करणम् च करोतेः करोतिः च क्रियासामान्ये वर्तते .
3.1.21 
P II.27.25 - 28.11 R III.72 - 74 इमौ हलिकली स्तः इकारान्तौ . अस्ति हलशब्दः कलशब्दः च अकारान्तः . कयोः इदम् ग्रहणम् . यौ इकारान्तौ तयोः अत्वम् निपात्यते . किम् प्रयोजनम् . हलिकल्योः अत्वनिपातनम् सन्वद्भावप्रतिषेधार्थम् . हलिकल्योः अत्वनिपातनम् क्रियते सन्वद्भावः मा भूत् इति . अजहलत् अचकलत् . न एतत् अस्ति प्रयोजनम् . इकारलोपे कृते अग्लोपिनाम् न इति प्रतिषेधः भविष्यति . वृद्धौ कृतायाम् लोपः . तत् न अग्लोपि अङ्गम् भवति . इदम् इह सम्प्रधार्यम् . वृद्धिः क्रियताम् अग्लोपः इति . किम् अत्र कर्तव्यम् . परत्वात् वृद्धिः . नित्यः लोपः . कृतायाम् अपि वृद्धौ प्राप्नोति अकृतायाम् अपि प्राप्नोति . अनित्यः लोपः . अन्यस्य कृतायाम् वृद्धौ प्राप्नोति अन्यस्य अकृतायाम् . शब्दान्तरस्य च प्राप्नुवन् विधिः अनित्यः भवति . वृद्धिः अपि अनित्या . अन्यस्य कृते लोपे प्राप्नोति अन्यस्य अकृते . शब्दान्तरस्य च प्राप्नुवन् विधिः अनित्यः भवति . उभयोः अनित्ययोः परत्वात् वृद्धिः . वृद्धौ कृतायाम् लोपः . तत् न अग्लोपि अङ्गम् भवति . अत्वे पुनः सति वृद्धिः क्रियताम् लोपः इति यदि अपि परत्वात् वृद्धिः वृद्धौ कृतायाम् अपि अक् एव लुप्यते . तस्मात् सुष्ठु उच्यते हलिकल्योः अत्वनिपातनम् सन्वद्भावप्रतिषेधार्थम् .
3.1.22 
P II.28.13 - 18 R II.74 - 75 समभिहारः इति कः अयम् शब्दः . समभिपूर्वात् हरतेः भावसाधनः घञ् . समभिहरणम् समभिहारः . तत् यथ पुष्पाभिहारः फलाभिहारः इति . विषमः उपन्यासः . बह्व्यः हि ताः सुमनसः . तत्र युक्तः समभिहारः . इह पुनः एका क्रिया . यदि अपि एका सामान्यक्रिया अवयवक्रियाः तु बह्व्यः अधिश्रयणोदकासेचनतण्डुलावपनैध्कोपकर्षण्क्रियाः . ताः कः चित् कार्त्स्न्येन करोति कः चित् अकार्त्स्न्येन . यः कार्त्स्न्येन करोति सः उच्यते पापच्यते इति . पुनः पुनः वा पचति पापच्यते इति . अर्थस्य अभिधानम् भवति भवति तत्र उत्पत्तिः . तत् यथा . अटाट्यते अरार्यते अशाश्यते सोसूच्यते सोसूत्र्यते मोमूत्र्यते . . वाच्यः ऊर्णोर्णुवद्भावः यङ्प्रसिद्धिः प्रयोजनम् . आमः च प्रतिषेधार्थम् एकाचः च इडुपग्रहात् . अयम् लुनाति . भवति च . विभाषा यङ् . यदा न यङ् तदा लोट् .
3.1.25 
P II.30.17 - 31.5 R III.79 - 80 सत्याप इति किम् निपात्यते . सत्यस्य कृञि आपुक् च . सत्यस्य कृञि आपुक् च निपात्यते णिच् च . सत्यम् करोति सत्यापयति . अत्यल्पम् इदम् उच्यते . णिविदौ अर्थवेदसत्यानाम् अपुक् च . णिविदौ अर्थवेदसत्यानाम् अपुक् च इति वक्तव्यम् . अर्थापयति वेदापयति सत्यापयति . यदि आपुक् क्रियते टिलोपः प्राप्नोति . एवम् तर्हि पुक् करिष्यते . एवम् अपि टिलोपः प्राप्नोति . एवम् तर्हि आक् करिष्यते . एवम् अपि टिलोपः प्राप्नोति . एवम् तर्हि अक् करिष्यते . एवम् अपि अनाकारान्तत्वात् पुक् न प्राप्नोति . एवम् तर्हि अपुट् करिष्यते . अथ वा पुनः अस्तु आपुक् एव . ननु च उक्तम् . टिलोपः प्राप्नोति इति . आपुग्वचनसामर्थ्यात् न भविष्यति . अथ वा पुनः अस्तु पुक् एव . ननु च उक्तम् एवम् अपि टिलोपः प्राप्नोति इति . पुग्वचनसामर्थ्यात् न भविष्यति . अथ वा पुनः अस्तु आक् एव . ननु च उक्तम् एवम् अपि टिलोपः प्राप्नोति इति . आग्वचनसामर्थ्यात् न भविष्यति .
3.1.26 
P II.31.7 - 32.26 R III.80 - 86 कथम् इदम् विज्ञायते . हेतुमति अभिधेये णिच् भवति इति . आहोस्वित् हेतुमति यः धातुः वर्तते इति . युक्तम् पुनः इदम् विचारयितुम् . ननु अनेन असन्दिग्धेन प्रत्ययार्थविशेषणेन भवितव्यम् यावता हेतुमति इति उच्यते . यदि हि प्रकृतर्थविशेषणम् स्यात् हेतुमतः इति एवम् ब्रूयात् . न एतत् अस्ति . भवन्ति इह हि विषयसप्तम्यः अपि . तत् यथा . प्रमाणे यत् प्रातिपदिकम् वर्तते स्त्रियाम् यत् प्रातिपदिकम् वर्तते इति . एवम् इह अपि हेतुमति अभिधेये णिच् भवति हेतुमति यः धातुः वर्तते इति जायते विचारणा . अत उत्तरम् पठति . हेतुमति इति कारकोपादानम् प्रत्ययार्थपरिग्रहार्थम् यथा तनूकरणे तक्षः . हेतुमति इति कारकम् उपादीयते . किम् प्रयोजनम् . प्रत्ययार्थपरिग्रहार्थम् . एवम् सति प्रत्ययार्थः सुपरिगृहीतः भवति . यथा तनूकरणे तक्षः इति तनूकरणम् उपादीयते . यदि तर्हि तद्वत् प्रकृत्यर्थविशेषणम् भवति . प्रकृत्यर्थविशेषणम् हि तत् तत्र विज्ञायते . तनूकरणक्रियायाम् तक्षः इति . अस्तु प्रकृत्यर्थविशेषणम् . कः दोषः . इह हि उक्तः करोति प्रेषितः करोति इति णिच् प्राप्नोति . प्रत्ययार्थविशेषणे पुनः सति न एषः दोषः . स्वशब्देन उक्तत्वात् न भविष्यति . प्रकृत्यर्थविशेषणे अपि सति न एषः दोषः . यत्र न अन्तरेण शब्दम् अर्थस्य गतिः भवति तत्र शब्दः प्रयुज्यते . यत्र हि अन्तरेण अपि शब्दम् अर्थस्य गतिः भवति न तत्र शब्दः प्रयुज्यते . इह तर्हि पाचयति ओदनम् देवदत्तः यज्ञदत्तेन इति उभयोः कर्त्रोः लेन अभिधानम् प्राप्नोति . प्रत्ययार्थविशेषणे पुनः सति न दोषः . प्रधानकर्तरि लादयः भवन्ति इति प्रधानकर्ता लेन अभिधीयते . यः च अप्रधानम् सिद्ध तत्र कर्तरि इति एव तृतीया . इह च गमितः ग्रामम् देवदत्तः यज्ञदत्तनेअ इति अव्यतिरिक्तः गत्यर्थः इति कृत्वा गत्यर्थानाम् कर्तरि इति कर्तरि क्तः प्राप्नोति . इह च व्यतिभेदयन्ते व्यतिच्छेदयन्ते इति अव्यतिरिक्तः हिँसार्थः इति कृत्वा न गतिहिँसार्थेभ्यः इति प्रतिषेधः प्राप्नोति . अस्तु तर्हि प्रत्ययार्थविशेषणम् . यदि प्रत्ययार्थविशेषणम् पाचयति ओदनम् देवदत्तः यज्ञदत्तेन इति प्रयोज्ये कर्तरि कर्मसञ्ज्ञा प्राप्नोति . भवति हि तस्य तस्मिन् ईप्सा . इह च ग्रामम् गमयति ग्रामाय गमयति इति व्यतिरिक्तः गत्यर्थः इति कृत्वा गत्यर्थकर्मणि द्वितीयाचतुर्थ्यौ न प्राप्नुतः . इह च एधोदकस्य उपस्कारयति इति व्यतिरिक्तः करोत्यर्थः इति कृत्वा कृञः प्रतियत्ने इति षष्ठी न प्राप्नोति . इह च भेदिका देवदत्तस्य यज्ञदत्तस्य काष्ठानाम् इति प्रयोज्ये कर्तरि षष्ठी न प्राप्नोति . इह च अभिषावयति परिषावयति इति व्यतिरिक्तः सुनोत्यर्थः इति कृत्वा उपसर्गात् सुनोत्यादीनाम् इति षत्वम् न प्राप्नोति . न एषः दोषः . यत् तावत् उच्यते पाचयति ओदनम् देवदत्तः यज्ञदत्तेन इति प्रयोज्ये कर्तरि कर्मसञ्ज्ञा प्राप्नोति इति . गतिबुद्धिप्रत्यवसानार्थशब्दकर्माकर्मकाणाम् अणि इति एतत् नियमार्थम् भविष्यति . एतेषाम् एव अण्यन्तानाम् यः कर्ता सः णौ कर्मसञ्ज्ञः भवति न अन्येषाम् इति . यत् अपि उच्यते इह च ग्रामम् गमयति ग्रामाय गमयति इति व्यतिरिक्तः गत्यर्थः इति कृत्वा गत्यर्थकर्मणि द्वितीयाचतुर्थ्यौ न प्राप्नुतः इति . न असौ एवम् प्रेष्यते गच्छ ग्रामम् इति . कथम् तर्हि . साधनविशिष्टाम् असौ क्रियाम् प्रेष्यते . ग्रामम् गच्छ . ग्रामाय गच्छ इति . यत् अपि उच्यते इह च एधोदकस्य उपस्कारयति इति व्यतिरिक्तः करोत्यर्थः इति कृत्वा कृञः प्रतियत्ने इति षष्ठी न प्राप्नोति इति . न असौ एवम् प्रेष्यते उपस्कुरुष्व एधोदकस्य इति . कथम् तर्हि . साधनविशिष्टाम् असौ क्रियाम् प्रेष्यते . एधोदकस्य उपस्कुरुष्व इति . यत् अपि उच्यते इह च भेदिका देवदत्तस्य यज्ञदत्तस्य काष्ठानाम् इति प्रयोज्ये कर्तरि षष्ठी न प्राप्नोति इति . उक्तम् तत्र कृद्ग्रहणस्य प्रयोजनम् कर्तृभूतपूर्वमात्रे अपि षष्ठी यथा स्यात् इति . यत् अपि उच्यते इह च अभिषावयति परिषावयति इति व्यतिरिक्तः सुनोत्यर्थः इति कृत्वा उपसर्गात् सुनोत्यादीनाम् इति षत्वम् न प्राप्नोति इति . न असौ एवम् प्रेष्यते सुनु अभि इति . कथम् तर्हि उपसर्गविशिष्टाम् असौ क्रियाम् प्रेष्यते . अभिषुनु इति . युक्तम् पुनः इदम् विचारयितुम् . ननु अनेन असन्दिग्धेन प्रत्ययार्थविशेषणेन भवितव्यम् यावता व्यक्तम् अर्थान्तरम् गम्यते पचति पाचयति इति च . बाढम् युक्तम् . इह पचेः कः प्रधानार्थः . या असौ तण्डुलानाम् विक्लित्तिः . अथ इदानीम् तदभिसन्धिपूर्वकम् प्रेषणम् अध्येषणम् वा . युक्तम् यत् सर्वम् पच्यर्थः स्यात् . करोति . याजकाः प्रयोजयन्ति . .
3.1.27 
P II.37.2 - 38.11 R III.97 - 101 किमर्थः ककारः . क्ङिति इति गुणप्रतिषेधः यथा स्यात् . न एतत् अस्ति प्रयोजनम् . सार्वधातुकार्धधातुक् अयोः अङ्गस्य गुणः उच्यते . धातोः च विहितः प्रत्ययः शेषः आर्धधातुकसञ्ज्ञाम् लभते . न च अयम् धातोः विधीयते . कण्ड्वादीनि हि प्रातिपदिकानि . कण्ड्वादिभ्यः वावचनम् . कण्ड्वादिभ्यः वा इति वक्तव्यम् . अवचने हि नित्यप्रत्ययत्वम् . अक्रियमाणे हि वावचने नित्यः प्रत्ययविधिः प्रसज्येत . तत्र कः दोषः . तत्र धातुविधितुक्प्रतिषेधः . तत्र धातुविधेः तुकः च प्रतिषेधः वक्तव्यः स्यात् . कण्ड्वौ कण्ड्वः . अचि श्नुधातुभ्रुवाम् य्वोः इयङुवङौ इति उवङदेशः प्रसज्येत . इह च कण्ड्वा कण्ड्वे न ऊङ्धात्वोः इति प्रतिषेधः प्रसज्येत . तुक् च प्रतिषेध्यः . वल्गुः मन्तुः इति . ह्रस्वस्य पिति कृति तुक् प्राप्नोति . ह्रस्वयलोपौ च वक्तव्यौ . ह्रस्वयलोपौ च वक्तव्यौ स्याताम् . वल्गुः मन्तुः इति . किमर्थम् इदम् न ह्रस्वः एव अयम् . अन्तरङ्गत्वात् अकृद्यकारे इति दीर्घत्वम् प्राप्नोति . यलोपः . यलोपः च वक्तव्यः . कण्डूः वल्गुः मन्तुः इति . किमर्थम् इदम् न वलि इति एव सिद्धम् . वलि इति उच्यते . न च अत्र वलिम् पश्यामः . ननु चल् क्विप् वलादिः . क्विब्लोपे कृते वलाद्यभावात् न प्राप्नोति . इदम् इह सम्प्रधार्यम् . क्विब्लोपः क्रियताम् वलि लोपः इति . किम् अत्र कर्तव्यम् . परत्वात् क्विब्लोपः . नित्यः खलु अपि क्विब्लोपः . कृते अपि यलोपे प्राप्नोति अकृते अपि प्राप्नोति . नित्यत्वात् परत्वात् च क्विलोपे कृते वलाद्यभावात् न प्राप्नोति . एवम् तर्हि प्रत्ययलक्षणेन भविष्यति . वर्णाश्रये न अस्ति प्रत्ययलक्षणम् . अथ क्रियमाणे अपि वावचने यदा यगन्तात् क्विप् तदा एते दोषाः कस्मात् न भवन्ति . न एतेभ्यः तदा क्विप् द्रक्ष्यते . किम् कारणम् . अन्येभ्यः अपि दृश्यते इति उच्यते . न च एतेभ्यः तदा क्विप् दृश्यते . यथा एव तर्हि क्रियमाणे वावचने अन्येभ्यः अपि दृश्यते इति एवम् अत्र क्विप् न भवति एवम् अक्रियमाणे अपि न भविष्यति . अवश्यम् एतेभ्यः तदा क्विप् एषितव्यः . किम् प्रयोजनम् . एतानि रूपाणि यथा स्युः इति . तत् तर्हि वावचनम् कर्तव्यम् . न कर्तव्यम् . उभयम् कण्ड्वादीनि धातवः च प्रातिपदिकानि च . आतः च उभयम् . कण्डूयति इति क्रियाम् कुर्वाणे प्रयुज्यते अस्ति मे कण्डूः इति वेदनामात्रस्य सान्निध्ये . अपरः आह : धातुप्रकरणात् धातुः कस्य आसञ्जनात् अपि . आह च अयम् इमम् दीर्घम् . मन्ये धातुः विभाषितः .
3.1.30 
P II.38.13 - 40.2 R III.101 - 104 किमर्थः अयम् णकारः . वृद्ध्यर्थः . ञ्णिति इति वृद्धिः यथा स्यात् . क्रियमाणे अपि वै णकारे वृद्धिः न प्राप्नोति . किम् कारणम् . क्ङिति च इति प्रतिषेधात् . णित्करणसामर्थ्यात् भविष्यति . अतः उत्तरम् पठति . णिङि णित्करणस्य सावकाशत्वात् वृद्धिप्रतिषेधप्रसङ्गः . णिङि णित्करणम् सावकाशम् . कः अवकाशः . सामान्यग्रहणार्थः णकारः . क्व सामान्यग्रहणार्थेन अर्थः . णेः अनिटि इति . णिङि णित्करणस्य सावकाशत्वात् वृद्धिप्रतिषेधः प्राप्नोति . ङित्करणम् अपि तर्हि सावकाशम् . कः अवकाशः . सामान्यग्रहणाविघातार्थः ङकारः . क्व सामान्यग्रहणाविघातार्थेन अर्थः . अत्र एव . शक्यः अत्र सामान्यग्रहणाविघातार्थः अन्यः अनुबन्धः आसङ्क्तुम् . तत्र ङकारानुरोधात् वृद्धिप्रतिषेधः प्राप्नोति . अवशयम् अत्र आत्मनेपदार्थः ङकारः अनुबन्धः आसङ्क्तव्यः ङितः इति आत्मनेपदम् यथा स्यात् . एवम् उभयोः सावकशयोः प्रतिषेधबलीयस्त्वात् प्रतिषेधः प्राप्नोति . एवम् तर्हि आचार्यप्रवृत्तिः ज्ञापयति न कमेः वृद्धिप्रतिषेधः भवति इति यत् अयम् न कम्यमिचमाम् इति मित्सञ्ज्ञाया प्रतिषेधम् शास्ति . मित्प्रतिषेधस्य च अर्थवत्त्वात् . मित्प्रतिषेधस्य च अर्थवत्त्वात् प्रतिषेधः प्राप्नोति . अर्थवान् मित्प्रतिषेधः . कः अर्थः . णिङन्तस्य णिचि या वृद्धिः तस्याः ह्रस्वत्वम् मा भूत् इति . ननु एतस्याः अपि क्ङिति च इति प्रतिषेधेन भवितव्यम् . न भवितव्यम् . उक्तम् एतत् क्ङिति प्रतिषेधे तन्निमित्तग्रहणम् इति . एवम् तर्हि न णिङन्तस्य णिचि या वृद्धिः तस्याः ह्रस्वत्वम् प्राप्नोति . किम् कारणम् . णिङा व्यवहितत्वात् . लोपे कृते न अस्ति व्यवधानम् . स्थानिवद्भावात् व्यवधानम् एव . णिङि एव तर्हि मा भूत् इति . णिङि च न प्राप्नोति . किम् कारणम् . असिद्धम् बहिरङ्गलक्षणम् अन्तरङ्गलक्षणे इति . न एव वा पुनः णिङन्तस्य णिचि वृद्धिः प्राप्नोति . किम् कारणम् . णिङा व्यवहितत्वात् . लोपे कृते न अस्ति व्यवधानम् . स्थानिवद्भावात् व्यवधानम् एव . इदम् तर्हि प्रयोजनम् . यत् तत् चिण्णमुलोः दीर्घः अन्यतरस्याम् इति दीर्घत्वम् तत् कमेः णिङि मा भूत् इति . किम् पुनः कारणम् तत्र दीर्घः अन्यतरस्याम् इति उच्यते . न ह्रस्वः अन्यतरस्याम् इति एव उच्येत . यथाप्राप्तम् च अपि कमेः ह्रस्वत्वम् एव . तत्र अयम् अपि अर्थः . ह्रस्वग्रहणम् न कर्तव्यम् भवति . प्रकृतम् अनुवर्तते . क्व प्रकृतम् . मिताम् ह्रस्वः इति . का रूपसिद्धिः : अशमि अशामि शमम् शमम् शामम् शामम् . वृद्ध्या सिद्धम् . न सिध्यति . न सिध्यति . न उदात्तोपदेशस्य मान्तस्य अनाचमेः इति वृद्धिप्रतिषेधः प्राप्नोति . चिण्कृतोः सः प्रतिषेधः न णिचि . इदम् तर्हि . अजनि अजानि जनम् जनम् जानम् जानम् . जनिवध्योः च इति वृद्धिप्रतिषेधः प्राप्नोति . सः अपि चिण्कृतोः एव . णिज्व्यवहितेषु तर्हि यङ्लोपे च उपसङ्ख्यानम् कर्तव्यम् स्यात् . शमयन्तम् प्रयोजितवान् अशमि अशामि शमम् शमम् शामम् शामम् . शँशमयतेः अशँसमि अशँशामि शँशमम् शँशमम् शँशामम् शँशामम् . किम् पुनः कारणम् न सिध्यति . चिण्णमुल्परे णौ मिताम् अङ्गानाम् ह्रस्वः भवति इति उच्यते . यः च अत्र णिः चिण्णमुल्परः न तस्मिन् मित् अङ्गम् यस्मिन् च मित् अङ्गम् न असौ णिः णमुल्परः . णिलोपे कृते चिण्णमुल्परः . स्थानिवद्भावात् न चिण्णमुल्परः . अथ दीर्घः अन्यतरस्याम् इति उच्यमाने यावता स्थानिवद्भावः कथम् एव एतत् सिध्यति . एतत् इदानीम् दीर्घग्रहणस्य प्रयोजनम् . दीर्घविधिम् प्रति अजादेशः न स्थानिवत् इति स्थानिवद्भावप्रतिषेधः सिद्धः भवति . यदा खलु अपि आयादयः आर्धधातुके वा भवन्ति तदा णिचि णिङ् न भवति . तदर्थम् च मित्प्रतिषेधः स्यात् . तस्मात् प्रतिषेधः प्राप्नोति . उक्तम् वा . किम् उक्तम् . तद्धितकाम्योः इक्प्रकरणात् इति .
3.1.31 
. P II.40.4 - 41.19 R III.104 - 107 कथम् इदम् विज्ञायते . आयादिभ्यः यत् आर्धधातुकम् तस्मिन् अवस्थिते वा आयादीनाम् निवृत्तिः भवति . आहोस्वित् आयादिप्रकृतेः यत् आर्धधातुकम् तस्मिन् अवस्थिते वा आयादीनाम् उत्पत्तिः भवति इति . किम् गतम् एतत् इयता सूत्रेणा आहोस्वित् अन्यतरस्मिन् पक्षे भूयः सूत्रम् कर्तव्यम् . गतम् इति आह . कथम् . यदा तावत् आयादिभ्यः यत् आर्धधातुकम् तस्मिन् अवस्थिते वा आयादीनाम् निवृत्तिः भवति इति तदा अविशेषेण सर्वम् आयादिप्रकरणम् अनुक्रम्य आयादयः आर्धधातुके वा इति उच्यते . यदा अपि आयादिप्रकृतेः यत् आर्धधातुकम् तस्मिन् अवस्थिते वा आयादीनाम् उत्पत्तिः भवति इति तदा एकम् वाक्यम् तत् च इदम् च . गुपूधूपविच्छिपणिपनिभ्यः आयः आर्धधातुके वा . ऋतेः ईयङ् आर्धधातुके वा . कमेः णिङ् आर्धधातुके वा इति . कः च अत्र विशेषः . आयादिभ्यः यत् आर्धधातुकम् आयादिप्रकृतेः यत् आर्धधातुकम् इति च उभयथा अनिष्टप्रसङ्गः . आयादिभ्यः यत् आर्धधातुकम् आयादिप्रकृतेः यत् आर्धधातुकम् इति च उभयथा अनिष्टम् प्राप्नोति . यदि विज्ञायते आयादिभ्यः यत् आर्धधातुकम् तस्मिन् अवस्थिते वा आयादीनाम् निवृत्तिः भवति इति गुप्तिः जुगोप इति च इष्टम् न सिध्यति इदम् च अनिष्टम् प्राप्नोति . गोपाम् चकार गोपा इति च . इदम् तावत् इष्टम् सिद्धम् भवति . गोपायाम् चकार गोपाय इति . अथ विज्ञायते आयादिप्रकृतेः यत् आर्धधातुकम् तस्मिन् अवस्थिते वा आयादीनाम् उत्पत्तिः भवति इति गुप्तिः जुगोप इति च इष्टम् सिद्धम् भवति . इदम् च अनिष्टम् न प्राप्नोति . गोपायाम् चकार गोपाय इति . इदम् तु इष्टम् न सिध्यति . गोपयाम् चकार गोपाय इति . इदम् तावत् इष्टम् सिध्यति . गोपयाम् चकार इति . कथम् . अस्तु अत्र आयादिप्रकृतेः यत् आर्धधातुकम् लिट् . तस्मिन् अवस्थिते वा आयादयः . आम् मध्ये पतिष्यति यथा विकरणाः तद्वत् . इदम् तर्हि इष्टम् न सिध्यति गोपाया इति . सिद्धम् तु सार्वधातुके नित्यवचनात् अनाश्रित्य वाविधानम् . सिद्धम् एतत् . कथम्. अविशेषेण आयादीनाम् वाविधानम् उक्त्वा सार्वधातुके नित्यम् इति वक्ष्यामि . स्यादिबलीयस्त्वम् तु विप्रतिषेधेन तुल्यनिमित्तत्वात् . स्यादिभिः तु आयादीनाम् बाधनम् प्राप्नोति विप्रतिषेधेन . किम् कारणम् . तुल्यनिमित्तत्वात् . तुल्यम् निमित्तम् स्यादीनाम् आयादीनाम् च . स्यादीनाम् अवकाशः करिष्यति हरिष्यति . आयादीनाम् अवकाशः गोपायति धूपायति . इह उभयम् प्राप्नोति . गोपायिष्यति धूपायिष्यति इति . परत्वात् स्यादयः प्राप्नुवन्ति . न वा आयादिविधानस्य अनवकाशत्वात् . न वा एषः दोषः . किम् कारणम् . आयादिविधानस्य अनवकाशत्वात् . अनवकाशाः आयादयः उच्यन्ते च . ते वचनात् भविष्यन्ति . ननु च इदानीम् एव अवकाशः प्रकॢप्तः गोपायति धूपायति इति . अत्र अपि शप् स्यादिः भवति . यदि अपि अत्र अपि भवति न तु अत्र अस्ति विशेषः सति वा शपि असति वा . अन्यत् इदानीम् एतत् उच्यते न अस्ति विशेषः इति . यत् तु तत् उक्तम् आयादीनाम् स्यादिभिः अव्याप्तः अवकाशः इत् स न अस्ति अवकाशः . अवश्यम् खलु अपि अत्र शप् स्यादिः एषितव्यः . किम् कारणम् . गोपायन्ती धूपायन्ती इति : शप्श्यनोः नित्यम् इति नुम् यथा स्यात् इति . यदि तर्हि अनवकाशाः आयादयः आयादिभिः स्यादीनाम् बाधनम् प्राप्नोति . यथा पुनः अयम् सूत्रेभेदेन परिहारः यदि पुनः शपि नित्यम् इति उच्येत . सिध्यति . सूत्रम् तर्हि भिद्यते . यथान्यासम् एव अस्तु . ननु च उक्तम् आयादिभ्यः यत् आर्धधातुकम् आयादिप्रकृतेः यत् आर्धधातुकम् इति च उभयथा अनिष्टप्रसङ्गः इति . न एषः दोषः . आर्धधातुके इति न एषा परसप्तमी . का तर्हि . विषयसप्तमी . आर्धधातुकविषये इति . तत्र आर्धधातुकविषये आयादिप्रकृतेः आयादिषु कृतेषु यः यतः प्रत्ययः प्राप्नोति सः ततः भविष्यति .
3.1.32 
. P II.41.21 - 42.12 R III.107 - 109 अन्तग्रहणम् किमर्थम् न सनादयः धातवः इति एव उच्येत . केन इदानीम् तदन्तानाम् भविष्यति . तदन्तविधिना . अतः उत्तरम् पठति . सनादिषु अन्तग्रहणे उक्तम् . किम् उक्तम् . पदसञ्ज्ञायाम् अन्तग्रहणम् अन्यत्र सञ्ज्ञाविधौ प्रत्ययग्रहणे तदन्तविधिप्रतिषेधार्थम् इति . इदम् च अपि प्रत्ययग्रहणम् . अयम् च अपि सञ्ज्ञाविधिः . किमर्थम् पुनः इदम् उच्यते न भूवादयः धातवः इति एव सिद्धम् . न सिध्यति . पाठेन धातुसञ्ज्ञा क्रियते न च इमे तत्र पठ्यन्ते . कथम् तर्हि अन्येषाम् अपठ्यमानानाम् धातुसञ्ज्ञा भवति : अस्तेः भूः . ब्रुवः वचिः . चक्षिङः ख्याञ् इति . यदि अपि एते तत्र न पठ्यन्ते प्रकृतयः तु एषाम् तत्र पठ्यन्ते . तत्र स्थानिवद्भावात् सिद्धम् . इमे अपि तर्हि यदि अपि तत्र न पठ्यन्ते येषाम् तु अर्थाः आदिश्यन्ते ते तत्र पठ्यन्ते . तत्र स्थानिवद्भावात् सिद्धम् . न सिध्यति . आदेशः स्थानिवत् भवति इति उच्यते . न च इमे आदेशाः . इमे अपि आदेशाः . कथम् . आदिश्यते यः सः आदेशः . इमे च अपि आदिश्यन्ते . एवम् अपि षष्ठीनिर्दिष्टस्य आदेशाः स्थानिवत् भवन्ति इति उच्यते . न चे इमे षष्ठीनिर्दिष्टस्य आदेशाः . षष्ठीग्रहणम् निवर्तिष्यते . यदि निवर्तते अपवादे उत्सर्गकृतम् प्राप्नोति . कर्मणि अण् आतः अनुपसर्गे कः इति के अपि अण्कृतम् प्राप्नोति . न एषः दोषः . आचार्यप्रवृत्तिः ज्ञापयति न अपवादे उत्सर्गकृतम् भवति इति यत् अयम् श्यनादीन् कान् चित् शितः करोति . श्नम् श्ना श्नुः इति.
3.1.33 
P II.42.14 - 43.9 R III.109 - 111 इमे विकरणाः पठ्यन्ते . तत्र न ज्ञायते कः उत्सर्गः कः अपवादः इति . तत्र वक्त्यम् : अयम् उत्सर्गः अयम् अपवादः इति . इमे ब्रूमः . यक् उत्सर्गः . अपवादः शब्दादिः स्यादयः च . यदि एवम् अपवादविप्रतिषेधात् शबादिबाधनम् . अपवाद्विप्रतिषेधात् शबादिभिः स्यादीनाम् बाधनम् प्राप्नोति . शबादीनाम् अवकाशः पचति यजति . स्यादीनाम् अवकाशः पक्ष्यते यक्ष्यते . इह उभयम् प्राप्नोति . पक्ष्यति यक्ष्यति . परत्वात् शबादयः प्राप्नुवन्ति . अपवादः नाम अनेकलक्षणप्रसङ्गः . अपवादः नाम भवति यत्र अनेकलक्षणप्रसङ्गः . तत्र भावकर्मणोः यक् विधीयते कर्तरि शप् . कः प्रसङ्गः यत् भावकर्मणोः यकम् कर्तरि शबादयः बाधेरन् . एवम् तर्हि यक्शपौ उत्सर्गौ . अपवादाः श्यनादय स्यादयः च . अपवादविप्रतिषेधात् श्यनादिबाधनम् . अपवाद्विप्रतिषेधात् श्यनादिभिः स्यादीनाम् बाधनम् प्राप्नोति . श्यनादीनाम् अवकाशः दीव्यति सीव्यति . स्यादीनाम् अवकाशः पक्ष्यति यक्ष्यति . इह उभयम् प्राप्नोति . देविष्यति सेविष्यति . परत्वात् श्यनादयः प्राप्नुवन्ति . न एषः दोषः . शबादेशाः श्यनादयः करिष्यन्ते . शप् च स्यादिभिः बाध्यते . तत्र दिवादिभ्यः स्यादिविषये शप् एव न अस्ति कुतः श्यनादयः . तत् तर्हि शपः ग्रहणम् कर्तव्यम् . न कर्तव्यम् . प्रकृतम् अनुवर्तते . क्व प्रकृतम् . कर्तरि शप् इति . तत् वै प्रथमानिर्दिष्टम् षष्ठीनिर्दिष्टेन च इह अर्थः . दिवादिभ्यः इति एषा पञ्चमी शप् इति प्रथमायाः षष्ठीम् प्रकल्पयिष्यति तस्मात् इति उत्तरस्य इति . प्रत्ययविधिः अयम् . न च प्रत्ययविधौ पञ्चम्यः प्रकल्पिकाः भवन्ति . न अयम् प्रत्ययविधिः . विहितः प्रत्ययः . प्रकृतः च अनुवर्तते . अथ वा अनुवृत्तिः करिष्यते . सार्वधातुके यक् स्यतासी लृलुटोः च्लि लुङि च्लेः सिच् भवति . कर्तरि शप् स्यतासी लृलुटोः च्लि लुङि च्लेः सिच् भवति . दिवादिभ्यः श्यन् स्यतासी लृलुटोः च्लि लुङि च्लेः सिच् भवति . अथ वा अन्तरङ्गाः स्यादयः . का अन्तरङ्गता . लावस्थायाम् एव स्यादयः . सार्वधातुके श्यनादयः .
3.1.34 
P II.43.119 - 44.9 R III.111 - 112 सिP उत्सर्गः छन्दसि . सिप् उत्सर्गः छन्दसि कर्तव्यः . सनाद्यन्ते नेषत्वाद्यर्थः . सनाद्यन्ते च कर्तव्यः . किम् प्रजोजनम् . नेषत्वाद्यर्थः . इन्द्रः नः तेन नेषतु . गा वः नेष्टात् . प्रकृत्यन्तरत्वात् सिद्धम् . प्रकृत्यन्तरत्वात् सिद्धम् एतत् . प्र्कृत्यन्तरम् नेषतिः . नेषतु नेष्टात् इति दर्शनात् . नेषतु नेष्टात् इति दृश्यते . (3.1.34.2) P II.43.20 - 44.9 R III.112 - 114 अथ किमर्थः पकारः . स्वरार्थः . अनुदात्तौ सुप्पितौ इति एषः स्वरः यथा स्यात् . पित्करणानर्थक्यम् च अनच्कत्वात् . पित्करणम् च अनर्थकम् . किम् कारणम् . अनच्कत्वात् . अनच्कः अयम् . तत्र न अर्थः स्वरार्थेन पकारेण अनुबन्धेन . इटि कृते साच्कः भविष्यति . इटः अनुदात्तार्थम् इति चेत् आगमानुदात्तत्वात् सिद्धम् . आगमानुदात्तत्वेन इटः अनुदात्तत्वम् भविष्यति . एवम् तर्हि सप् अयम् कर्तव्यः . किम् प्रयोजनम् . यत् एव यासिषीष्ठाः . एकाज्लक्षणः इट्प्रतिषेधः मा भूत् इति . क्व अयम् अकारः श्रूयते . न क्व चित् श्रूयते . लोपः अस्य भविष्यति अतः लोपः आर्धधातुके इति . यदि न क्व चित् श्रूयते न अर्थः स्वरार्थेन पकारेण अनुबन्धेन . एवम् अपि कर्तव्यः एव . किम् प्रयोजनम् . अनुदात्तस्य लोपः यथा स्यात् . उदात्तस्य मा भूत् इति . किम् च स्यात् . उदात्तनिवृत्तिस्वरः प्रसज्येत . सिP बहुलम् छन्दसि णित् . सिप् बहुलम् छन्दसि णित् वक्तव्यः . सविता धर्मम् दाविषत् . प्र णः आयूँषि तारिषत् .
3.1.35 
. P II.44.11 - 18 R III.114 - 115 कास्ग्रहणे चकासः उपसङ्ख्यानम् . कास्ग्रहणे चकासः उपसङ्ख्यानम् कर्तव्यम् . चकासाम् चकार . न कर्तव्यम् . चकास्प्रतययात् इति वक्ष्यामि . चकास्ग्रहणे कासः उपसङ्ख्यानम् कर्तव्यम् . कासाम् चक्रे . सूत्रम् च भिद्यते . यथान्यासम् एव अस्तु . ननु च उक्तम् कास्ग्रहणे चकासः उपसङ्ख्यानम् इति . न एषः दोषः . चकास्शब्दे कास्शब्दः अस्ति . तत्र कास्प्रत्ययात् इति एव सिद्धम् . न सिध्यति . किम् कारणम् . अर्थवतः कास्शब्दस्य ग्रहणम् . न च चकास्शब्दे कास्शब्दः अर्थवान् . एवम् तर्हि कासि अनेकाचः इति वक्तव्यम् . किम् प्रयोजनम् . चुलुम्पाद्यर्थम् . चुलुम्पाम् चकार दरिद्राम् चकार .
3.1.36 
P II.44.20 - 46.9 R III.115 - 119 गुरुमतः आम्विधाने लिण्निमित्तात् प्रतिषेधः . गुरुमतः आम्विधाने लिण्निमित्तात् प्रतिषेधः वक्तव्यः . इयेष उवोष . गुणे कृते इजादेः च गुरुमतः अनृच्छः इति आम् प्राप्नोति . गुरुमद्वचनम् इदानीम् किमर्थम् स्यात् . गुरुमद्वचनम् किमर्थम् इति चेत् णलि उत्तमे यजादिप्रतिषेधाऋथम् . गुरुमद्वचनम् किमर्थम् इति चेत् णलि उत्तमे यजादीनाम् मा भूत् इति . इयज अहम् उवप अहम् . उपदेशवचनात् सिद्धम् . उपदेशे गुरुमतः इति वक्तव्यम् . यदि उपदेशग्रहणम् क्रियते उच्छेः आम् वक्तव्यः . व्युच्छाम् चकार इति . ऋच्छिप्रतिषेधः ज्ञापकः उच्छेः आम्भावस्य . यत् अयम् अनृच्छः इति प्रतिषेधम् शास्ति तत् ज्ञापयति आचार्यः तुग्निमित्ता यस्य गुरुमत्ता भवति तस्मात् आम् इति . स तर्हि ज्ञापकार्थः ऋच्छिप्रतिषेधः वक्तव्यः . ननु च अवश्यम् प्राप्त्यर्थः अपि वक्तव्यः . न अर्थः प्राप्त्यर्थेन . ऋच्छत्यॄताम् इति ऋच्छेः लिटि गुणवचनम् ज्ञापकम् न ऋच्छेः लिटि आम् भवति इति . न एतत् अस्ति ज्ञापकम् . अर्त्यर्थम् एतत् स्यात् . कथम् पुनः ऋच्छेः लिटि गुणः उच्यमानः अर्त्यर्थः शक्यः विज्ञातुम् . सामर्थ्यात् . ऋच्छिः लिटि न अस्ति इति कृत्वा प्रकृत्यर्थम् विज्ञायते . तत् यथा . तिष्ठतेः इत् जिघ्रतेः वा इति चङि तिष्ठतिजिघ्रती न स्तः इति कृत्वा प्रकृत्यर्थम् विज्ञायते . किम् पुनः अर्तेः गुणवचने प्रयोजनम् . आरतुः आरुः एतत् रूपम् यथा स्यात् . किम् पुनः कारणम् न सिध्यति . द्विर्वचने कृते सवर्णदीर्घत्वे च यदि तावत् धातुग्रहणेन ग्रहणम् ॠकारान्तानाम् लिटि गुणः भवति इति गुणे कृते रपरते अरतुः अरुः इति एतत् रूपम् प्रसज्येत . अथ अभ्यासग्रहणेन ग्रहणम् उः अत्त्वम् रपरत्वम् हलादिशेषः अतः आदेः इति दीर्घत्वम् आतः लोपः इटि च इति आकारलोपः अतुः उः इति वचनम् एव श्रूयेत . गुण पुनः सति गुणे कृते रपरत्वे च द्विर्वचनम् अतः आदेः इति दीर्घत्वम् . ततः सिद्धम् भवति यथा आटतुः आटुः इति . किम् पुनः सवर्णदीर्घत्वम् तावत् भवति न पुनः उः अत्त्वम् . परत्वात् उः अत्त्वेन भवितव्यम् . अन्तरङ्गत्वात् . अन्तरङ्गम् सवर्णदीर्घत्वम् . बहिरङ्गम् उः अत्त्वम् . का अन्तरङ्गता . वर्णौ आश्रित्य सवर्णदीर्घत्वम् . अङ्गस्य उः अत्त्वम् . उः अत्त्वम् अपि अन्तरङ्गम् . कथम् . वक्ष्यति एतत् . प्राक् अभ्यासविकारेभ्यः अङ्गाधिकारः इति . उभयोः अन्तरङ्गयोः परत्वात् उः अत्त्वम् . उः अत्त्वे कृते रपरत्वम् हलादिशेषः अतः आदेः इति दीर्घत्वम् परस्य रूपस्य यणादेशः . सिद्धम् भवति आरतुः आरुः इति . अथ अपि कथम् चित् अर्तेः लिटि गुणेन अर्थः स्यात् . एवम् अपि न दोषः . ऋच्छत्यॄताम् इति ऋकारः अपि निर्दिश्यते . कथम् . अयम् . ऋच्छति ऋ ऋताम् ऋच्छत्यॄताम् इति . इह अपि तर्हि प्राप्नोति . चक्रतुः चक्रुः इति . सँयोगादिग्रहणम् नियमार्थम् भविष्यति . सँयोगादेः एव अकेवलस्य न अन्यस्य अकेवलस्य इति . तत् एतत् अन्तरेण अर्तेः लिटि गुणवचनम् रूपम् सिद्धम् अन्तरेण च ऋच्छिग्रहणम् अर्तेः लिटि गुणः सिद्धः . सः एषः अनन्यार्थः ऋच्छिप्रतिषेधः वक्तव्यः उच्छेः वा आम् वक्तव्यः . उभयम् न वक्तव्यम् . उपदेशग्रहणम् न करिष्यते . कस्मात् न भवति इयेष उवोष . उक्तम् वा .किम् उक्तम् . सन्निपातलक्षणः विधिः अनिमित्तम् तद्विघातस्य इति . . कथम् . अविभक्तिकः निर्देशः . अनृच्छ उ अनृच्छो दयायासः च इति .
3.1.38 
P II.46.17 - 21 R III.120 विदेः आम् कित् . विदेः आम् कित् वक्तव्यः . विदाम् चकार . न वक्तव्यः . विदिः अकारान्तः . यदि अकारान्तः वेत्ति इति गुणः न सिध्यति . लिट्सन्नियोगेन . एवम् अपि विवेद इति न सिध्यति . एवम् तर्हि आम्सन्नियोगेन . भारद्वाजीयाः पठन्ति . विदेः आम् कित् निपातनात् वा अगुणत्वम् इति .
3.1.39 
P II.46.23 - 47.2 R III.120 - 121 श्लुवदतिदेशे किम् प्रयोजनम् . श्लुवदतिदेशे प्रयोजनम् द्वित्वेत्त्वे . बिभराम् चकार .
3.1.40 
P II.47.4 - 48.23 R III.121 - 124 किमर्थम् इदम् उच्यते . अनुप्रयोगः यथा स्यात् . न एतत् अस्ति प्रयोजनम् . आमन्तम् अव्यक्तपदार्थकम् . तेन अपरिसमाप्तः अर्थः इति कृत्वा अनुप्रयोगः भविष्यति . अतः उत्तरम् पठति . कृञः अनुप्रयोगवचनम् अस्तिभूप्रतिषेधार्थम् . कृञः अनुप्रयोगवचनम् क्रियते अस्तिभूप्रतिषेधार्थम् . अस्तिभुवोः अनुप्रयोगः मा भूत् इति . आत्मनेपदविध्यर्थम् च . आत्मनेपदविध्यर्थम् च कृञः अनुप्रयोगवचनम् क्रियते . आत्मनेपदम् यथा स्यात् . उच्यमाने अपि एतस्मिन् अवश्यम् आत्मनेपदार्थः यत्नः कर्तव्यः . अस्तिभूप्रतिषेधार्थेन च अपि न अर्थः . इष्टः सर्वानुप्रयोगः . सर्वेषाम् एव कृभ्वस्तीनाम् अनुप्रयोगः इष्यते . किम् इष्यते एव आहोस्वित् प्राप्नोति अपि . इष्यते च प्राप्नोति च . कथम् . कृञ् इति न एतत् धातुग्रहणम् . किम् तर्हि . प्रत्याहारग्रहणम् . क्व सन्निविष्टानाम् प्रत्याहारः . कृभ्वस्तियोगे इति अतः प्रभृति आ कृञः ञकारात् . सर्वानुप्रयोगः इति चेत् अशिष्यम् अर्थाभावात् . सर्वानुप्रयोगः इति चेत् अशिष्यम् कृञः अनुप्रयोगवचनम् . किम् कारणम् . अर्थाभावात् . आमन्तम् अव्यक्तपदार्थकम् . तेन अपरिसमाप्तः अर्थः इति कृत्वा अनुप्रयोगः भविष्यति . इदम् तर्हि प्रयोजनम् . कृभ्वस्तीनाम् एव अनुप्रयोगः यथा स्यात् पचादीनाम् मा भूत् इति . एतत् अपि न अस्ति प्रयोजनम् . अर्थाभावात् च अन्यस्य . अर्थाभावात् च अन्यस्य सिद्धम् . कृभ्वस्तयः क्रियासामान्यवाचिनः . क्रियाविशेषवाचिनः पचादयः . न च सामान्यवाचिनोः एव विशेषवाचिनोः एव व प्रयोगः भवति . तत्र विशेषवाचिनः उत्पत्तिः . सामान्यवाचिनः अनुप्रयोक्ष्यन्ते . लिट्परार्थम् वा . लिट्परार्थम् तर्हि कृञः अनुप्रयोगवचनम् क्रियते . लिट्परस्य एव अनुप्रयोगः यथा स्यात् . अन्यपरस्य मा भूत् इति . किम्परस्य पुनः प्राप्नोति . लट्परस्य . न लट्परस्य अनुप्रयोगेण भूतकालः विशेषितः स्यात् . निष्ठापरस्य तर्हि . ननिष्ठापरस्य अनुप्रयोगेण पुरुषोपग्रहौ विशेइषितौ स्याताम् . लुङ्परस्य तर्हि . न लुङ्परस्य अनुप्रयोगेण अनद्यतनः भूतकालः विशेषितः स्यात् . लङ्परस्य तर्हि . न लङ्परस्य अनुप्रयोगेण अनद्यतनः परोक्षः कालः विशेषितः स्यात् . अयम् तर्हि भूते परोक्षे अनद्यतने लङ् विधीयते . हशश्वतोः लङ् च इति . तत्परस्य मा भूत् इति . अतत् अपि न अस्ति प्रयोजनम् . एकस्याः आकृतेः चरितः प्रयोगः द्वितीयस्याः तृतीयस्याः च न भवति . तत् यथा गोषु स्वामि अश्वेषु च इति . न च भवति गोषु च अश्वानाम् च स्वामी इति . अर्थसमाप्तेः वा अनुप्रयोगः न स्यात् . अर्थसमाप्तेः तर्हि अनुप्रयोगः न स्यात् . आमन्तेन परिसमाप्तः अर्थः इति कृत्वा अनुप्रयोगः न स्यात् . एतत् अपि न अस्ति प्रयोजनम् . इदानीम् एव उक्तम् आमन्तम् अव्यक्तपदार्थकम् . तेन अपरिसमाप्तः अर्थः इति कृत्वा अनुप्रयोगः भविष्यति इति . विपर्यासनिवृत्त्यर्थम् वा . विपर्यासनिवृत्त्यर्थम् तर्हि कृञः अनुप्रयोगवचनम् क्रियते . ईहाम् चक्रे . चक्रे ईहाम् इति मा भूत् . व्यवहित्निवृत्त्यर्थम् च . व्यवहित्निवृत्त्यर्थम् च कृञः अनुप्रयोगवचनम् क्रियते . अन्व् एव च अनुप्रयोगः यथा स्यात् . ईहाम् चक्रे . व्यवहितस्य मा भूत् . ईहाम् देवदत्तः चक्रे इति .
3.1.43 
. P II.49.2 - 50.28 R III.125 - 130 क्व अयम् च्लिः श्रूयते . न क्व चित् श्रूयते . सिजादयः आदेशाः उच्यन्ते . यद् न क्व चित् श्रूयते किमर्थः तर्हि च्लुः उत्सर्गः क्रियते . न सिच् उत्सर्गः एव कर्तव्यः . तस्य क्सादयः अपवादाः भविष्यन्ति . अत उत्तरम् पठति . च्ल्युत्सर्गः सामान्यग्रहणार्थः . च्लिः उत्सर्गः क्रियते सामान्यग्रहणार्थः . क्व सामान्यग्रहणार्थेन अर्थः . मन्त्र घसह्वरणशवृदहाद्वृच्कृग मिजनिभ्यः लेः इति . तत्र अवरतः त्रयाणाम् ग्रहणम् कर्तव्यम् स्यात् . चङङोः सिचः च . क्सविधाने च अनिड्वचने च्लिसम्प्रत्ययार्थः . क्सविधाने च अनिड्वचने च्लिसम्प्रत्ययार्थः च्लिः उत्सर्गः क्रियते . च्लेः अनिटः क्सः सिद्धः भवति . घसॢभावे च . घसॢभावे च च्लव् एव कृते लृदितः इति अङ् सिद्धः भवति . अथ चित्करणम् किमर्थम् . च्लेः चित्करणम् विशेषणाऋथम् . च्लेः चित्करणम् क्रियते विशेषणार्थम् . क्व विशेषणार्थेन अर्थः . च्लेः सिच् इति . लेः सिच् इति उच्यमाने लिङ्लिटोः अपि प्रसज्येत . न एतत् अस्ति प्रयोजनम् . लुङि इति उच्यते . न च लुङि लिङ्लिटौ भवतः . अथ इदित्करणम् किमर्थम् . इदित्करणम् सामान्यग्रहणार्थम् . इदित्करणम् क्रियते च सामान्यग्रहणार्थम् . क्व सामान्यग्रहणार्थेन अर्थः . मन्त्रे घसह्वरणशवृदहाद्वृच्कृगमिजनिभ्यः लेः इति आमः इति च . इकारे च इदानीम् सामान्यग्रहणार्थे क्रियमाणे अवश्यम् सामान्यग्रहणाविघातार्थः चकारः कर्तव्यः . क्व सामान्यग्रहणाविघातार्थेन अर्थः चकारेण . अत्र एव . यत् तावत् उच्यते च्ल्युत्सर्गः सामान्यग्रहणार्थः इति . क्रियमाणे अपि वै च्ल्युत्सर्गे तानि एव त्रीणि ग्रहणानि भवन्ति . च्लु लुङि च्लेः सिच् लेः इति . यत् एतत् लेः इति तत् परार्थम् भविष्यति . कथम् . यत् एतत् गातिस्थाघुपाभूभ्यः सिचः परस्मैपदेषु इति अत्र सिचः ग्रहणम् एतत् लेः इति वक्ष्यामि . यदि लेः इति उच्यते धेटः चातुःशब्द्यम् प्राप्नोति . अदधत् अधात् अधासीत् . अदधात् इति अपि प्राप्नोति . न चङः लुकि द्विर्वचनेन भवितव्यम् . किम् कारणम् . चङि इति उच्यते . न च अत्र चङम् पश्यामः . प्रत्ययलक्षणेन . न लुमता तस्मिन् इति प्रत्ययलक्षणप्रतिषेधः . बहुवचने तर्हि चातुःशब्द्यम् प्राप्नोति . अदधन् अधुः अधासिषुः . अधान् इति अपि प्राप्नोति . न एषः दोषः . आतः इति जुस्भावः भविष्यति . न सिध्यति . सिज्ग्रहणम् तत्र अनुवर्तते . सिज्ग्रहणम् निवर्तिष्यते . यदि निवर्तते अभूवन् इति प्रत्ययलक्षणेन जुस्भावः प्राप्नोति . एवम् तर्हि लुक् सिजपवादः विज्ञास्यते . यदि लुक् सिजपवादः विज्ञायते मा हि दाताम् मा हि धाताम् इति अत्र आदिः सिचः अन्यतरस्याम् इति एषः स्वरः न प्राप्नोति . तस्मात् न एतत् शक्यम् वक्तुम् लुक् सिजपवादः इति . न चेत् उच्यते अभूवन् इति प्रत्ययलक्षणेन जुस्भावः प्राप्नोति . तस्मात् आतः इति अत्र सिज्ग्रहणम् अनुवर्त्यम् . तस्मिन् च अनुवर्तमाने धेटः चातुःशब्द्यम् प्राप्नोति . तस्मात् गातिस्थाघुपाभूभ्यः सिचः परस्मैपदेषु इति अत्र सिचः ग्रहणम् कर्तव्यम् . तस्मिन् च क्रियमाणे तानि एव त्रीणि ग्रहणानि भवन्ति च्लि लुङि च्लेः सिच् लेः इति . यत् अपि उच्यते क्सविधाने च अनिड्वचने च्लिसम्प्रत्ययार्थः इति . धातुम् एव अत्र अनिट्वेन विशेषयिष्यामः . धातोः अनिटः इति . कथम् पुनः धातुः नाम अनिट् स्यात् . धातुः एव अनिट् . कथम् . अनिमित्तम् वा इटः अनिटः न वा तस्मात् इट् अस्ति सः अयम् अनिट् इति . अथ धातौ विशेष्यमाणे क्व यः अनिट् इति विशेषयिष्यसि . किम् च अतः . यदि विज्ञायते निष्ठायाम् अनिटः इति भूयिष्ठेभ्यः प्राप्नोति . भूयिष्ठाः हि शलन्ताः इगुपधाः निष्ठायाम् अनिटः . अथ विज्ञायते लिटि यः अनिट् इति न कुतः चित् प्राप्नोति . सर्वे हिस् शलन्ताः इगुपधाः लिटि सेटः . किम् पुनः कारणम् धातौ विशेष्यमाणे एतयोः विशेषयोः विशेषयिष्यते . न पुनः अत्र सामान्येन इटः विधिप्रतिषेधौ . क्व सामन्येन . वलादौ आर्धधातुके . यत् अपि उच्यते घसॢभावे च इति . आर्धधातुकीयाः सामान्येन भवन्ति अनवस्थितेषु प्रत्ययेषु . तत्र आर्धधातुकसामान्ये घसॢभावे कृते लृदितः इति अङ् भविष्यति .
3.1.44 
P II.51.2 - 52.8 R III.130 - 132 किमर्थः चकारः . विशेषणार्थः . क्व विशेषणार्थेन अर्थः . सिचि वृद्धिः परस्मैपदेषु इति . सौ वृद्धिः इति उच्यमाने अग्निः वायुः इति अत्र अपि प्रसज्येत . न एतत् अस्ति प्रयोजनम् . परस्मैपदेषु इति उच्यते . न च अत्र परस्मैपदम् पश्यामः . स्वरार्थः तर्हि . चितः अन्तः उदात्तः भवति इति अन्तोदात्तत्वम् यथा स्यात् . एतत् अपि न अस्ति प्रयोजनम् . अनच्कः अयम् . तत्र न अर्थः स्वरार्थेन चकारेण अनुबन्धेन . इटि कृते साच्कः भविष्यति . तत्र प्रत्ययाद्युदात्तत्वेन इटः उदात्तत्वम् भविष्यति . न सिध्यति . आगमाः अनुदात्ताः भवन्ति इति अनुदात्तत्वम् प्राप्नोति . अतः उत्तरम् पठति . सिचः चित्करणानर्थक्यम् स्थानिवत्वात् . सिचः चित्करणम् नर्थयम् . किम् कारणम् . स्थानिवत्वात् . स्थानिवद्भावात् चित् भविष्यति . अर्थवत् तु चित्करणसामर्थ्यात् हि इटः उदात्तत्वम् . अर्थवत् तु चित्करणम् . कः अर्थः . चित्करणसामर्थ्यात् हि इटः उदात्तत्वम् भविष्यति . न अप्राप्ते प्रत्ययस्वरे आगमानुदात्तत्वम् आरभ्यते . तत् यथा एव प्रत्ययस्वरम् बाधते एवम् स्थानिवद्भावात् अपि या प्राप्तिः ताम् अपि बाधेत . तस्मात् चित्करणम् . तस्मात् चकारः कर्तव्यः . अथ इदित्करणम् किमर्थम् . इदित्करणम् नकारलोपाभावार्थम् . इदित्करणम् क्रियते नकारलोपः मा भूत् इति . अमँस्त अमँस्थाः . अनिदिताम् हलः उपधायाः क्ङिति इति . न वा हन्तेः सिचः कित्करणम् नकारलोपाभावस्य . न वा एतत् प्रयोजनम् अस्ति . किम् कारणम् . यत् अयम् हनः सिच् इति हन्तेः सिचः कित्त्वम् शास्ति तत् ज्ञापयति आचार्यः न सिजन्तस्य नकार्लोपः भवति इति . न एतत् अस्ति ज्ञापकम् . अस्ति हि अन्यत् एतस्य वचने प्रयोजनम् . किम् . सिचि एव नलोपः यथा स्यात् . परस्मिन् निमित्ते मा भूत् इति . कः पुनः अत्र विशेषः सिचि वा नलोपे सति परस्मिन् वा निमित्ते . अयम् अस्ति विशेषः . सिचि नलोपे सति नलोपस्य असिद्धत्वात् अकारलोपः न भवति . परस्मिन् पुनः निमित्ते नलोपे सति अकारलोपः प्राप्नोति . समानाश्रयम् असिद्धम् व्याश्रयम् च इदम् . ननु च परस्मिन् अपि निमित्ते नलोपे सति अकारलोपः न भविष्यति . कथम् . असिद्धम् बहिरङ्गलक्षणम् अन्तरङ्गलक्षणे इति .तत् एतत् हन्तेः सिचः कित्करणम् ज्ञापकम् एव न सिजन्तस्य नलोपः भवति इति . इदित्त्वात् वा स्थानिवत्त्वात् . अथ अपि अनेन इदिता अर्थः स्यात् . अयम् आदेशः स्थानिवद्भावात् इदित् भविष्यति. विहन्यते सः स्यात् एव . तस्मात् सुष्ठु उच्यते स्पृश्मृशकृषतृपदृपः सिच् वा इति .
3.1.45 
P II.53.7 - 25 R III.135 - 136 क्सविधाने इगुपधाभावः च्लेः गुणनिमित्तत्वात् . क्सविधाने इगुपधाभावः . किम् कारणम् . च्लेः गुणनिमित्तत्वात् . च्लिः गुणनिमित्तम् . तत्र च्लौ एव गुणे कृते इगुपधात् इति क्सः न प्राप्नोति . न वा क्सस्य अनवकाशत्वात् अपवादः गुणस्य . न वा एषः दोषः . किम् कारणम् . क्सस्य अनवकाशत्वात् . अनवकाशः क्सः गुणम् बाधिष्यते . अनिड्वचनम् अविशेषणम् च्लेः नित्यादिष्टत्वात् . अनिड्वचनम् अविशेषणम् . किम् कारणम् . च्लेः नित्यादिष्टत्वात् . नित्यादिष्टः च्लिः न क्व चित् श्रूयते . तत्र च्लेः अनिटः इति क्सः न प्राप्नोति . न वा क्सस्य सिजपवादत्वात् तस्य च अनिडाश्रयत्वात् अनिटि प्रसिद्धे क्सविद्धिः . न वा एषः दोषः . किम् कारणम् . क्सस्य सिजपवादत्वात् . सिजपवादः क्सः . सः च अनिडाश्रयः . न च अपवादविषये उपसर्गः अभिनिविशते . पूर्वम् हि अपवादाः अभिनिविशन्ते पश्चात् उत्सर्गाः . प्रकल्प्य वा अपवादविषयम् उत्सर्गः अभिनिविशते . तत् न तावत् अत्र कदा चित् सिच् भवति . अपवादम् क्सम् प्रतीक्षते . क्सस्य सिजपवादत्वात् तस्य च अनिडाश्रयत्वात् अनिट्त्वम् प्रसिद्धम् . अनिटि प्रसिद्धे क्सविद्धिः . अनिटि प्रसिद्धे क्सः भविष्यति . सिच् इदानीम् क्व भविष्यति . शेषे सिज्विधानम् . शेषे सिज्विधानम् भविष्यति . अकोषीत् अमोषीत् इति .
3.1.46 
P II.54.2 - 24 R III.136 - 138 किमर्थम् इदम् उच्यते . नियमार्थम् . श्लिषः आलिङ्गने एव क्सः यथा स्यात् . इह मा भूत् : उपाश्लिषत् जतु च काष्ठम् च . समाश्लिषत् ब्राह्मणकुलम् इति . अतः उत्तरम् पठति . श्लिषः आलिङ्गने नियमानुपपत्तिः विधेयभावात् . श्लिषः आलिङ्गने नियमस्य अनुपपत्तिः . किम् कारणम् . विधेयभावात् . कैमर्थक्यात् नियमः भवति . विधेयम् न अस्ति इति कृत्वा . इह च अस्ति विधेयम् . किम् . पुषादिपाठात् अङ् प्राप्तः . तद्बाधनार्थः क्सः विधेयः . तत्र अपूर्वः विधिः अस्तु नियमः वा इति अपूर्वः एव विधिः स्यात् न नियमः . किम् च स्यात् यदि अयम् नियमः न स्यात् . आत्मनेपदेषु आलिङ्गने च क्सः प्रसज्येत . यथा एव च क्सः अङम् बाधते एवम् चिणम् अपि बाधेत . उपाश्लेषि कन्या देवदत्तेन इति . सिद्धम् तु श्लिषः आलिङ्गने अचिण्विषये . सिद्धम् एतत् . कथम् . श्लिषः आलिङ्गने अचिण्विषये क्सः भवति इति वक्तव्यम् . अङ्विधाने च श्लिषः अनालिङ्गने . अङ्विधाने च श्लिषः अनालिङ्गने इति वक्तव्यम् . सिध्यति . सूत्रम् तर्हि भिद्यते . यथान्यासम् एव अस्तु . ननु च उक्तम् श्लिषः आलिङ्गने नियमानुपपत्तिः विधेयभावात् इति . न एषः दोषः . योगविभागात् सिद्धम् . योगविभागः करिष्यते . श्लिषः . श्लिषः क्सः भवति . किमर्थम् इदम् . पुषादिपाठात् अङ् प्राप्नोति . तद्बाधनार्थम् . ततः आलिङ्गने . आलिङ्गने च श्लिषः क्सः भवति . इदम् इदानीम् किमर्थम् . नियमार्थम् . श्लिषः आलिङ्गने एव . क्व मा भूत् . उपाश्लिषत् जतु च काष्ठम् च . समाश्लिषत् ब्राह्मणकुलम् इति . यत् अपि उच्यते यथा एव च क्सः अङम् बाधते एवम् चिणम् अपि बाधेत इति . पुरस्तात् अपवादाः अनन्तरान् विधीन् बाधन्ते न उत्तरान् इति एवम् क्सः अङम् बाधिष्यते . चिणम् न बाधिष्यते . अथ वा तत्र वक्ष्यति : चिण्ग्रहणस्य प्रयोजनम् चिण् एव यथा स्यात् . यत् अन्यत् प्राप्नोति तत् मा भूत् इति .
3.1.48 
P II.55.2 - 16 R III.138 - 139 णिश्रिद्रुस्रुषु कमेः उपसङ्ख्यानम् . णिश्रिद्रुस्रुषु कमेः उपसङ्ख्यानम् कर्तव्यम् . नाकम् इष्टमुखम् यान्ति सुयुक्तैः वडवारथैः . अथ पत्काषीणः यान्ति ये अचीकमतभाषिणः . कर्मकर्तरि च . कर्मकर्तरि च उपसङ्ख्यानम् कर्तव्यम् . कारयति कटम् देवदत्तः . अचीकरत कटः स्वयम् एव . उच्छ्रययति कटम् देवदत्तः . औदशिश्रियत कटः स्वयम् एव . न वा कर्मणि अविधानात् कर्तृत्वात् च कर्मकर्तुः सिद्धम् . न वा कर्तव्यम् . किम् कारणम् . कर्मणि अविधानात् . न हि कः चित् कर्मणि विधीयते यः चङम् बाधेत . कर्तृत्वात् च कर्मकर्तुः सिद्धम् . अस्ति च कर्मकर्तरि कर्तृत्वम् इति कृत्वा चङ् भविष्यति . ननु च अयम् कर्मणि विधीयते . चिण् भावकर्मणोः इति . प्रतिषिध्येते तत्र यक्चिणौ . यक्चिणोः प्रतिषेधे हेतुमण्णिश्रिब्रूञाम् उपसङ्ख्यानम् इति . यः तर्हि अहेतुमण्णिच् . उदपुपुच्छत गौः स्वयम् एव . अत्र अपि यथा भारद्वाजीयाः पठन्ति तथा भवितव्यम् प्रतिषेधेन . यक्चिणोः प्रतिषेधे णिश्रिग्रन्थिब्रूञाम् आत्मनेपदाकर्मकाणाम् उपसङ्ख्यानम् इति .
3.1.52 
P II.55.18 - 24 R III.140 अस्यतिग्रहणम् किमर्थम् . अस्यतिग्रहणम् आत्मनेपदार्थम् . अस्यतिग्रहणम् आत्मनेपदार्थम् द्रष्टव्यम् . किम् उच्यते आत्मनेपदार्थम् इति . न पुनः परस्मैपदार्थम् अपि स्यात् . पुषादित्वात् . पुषादिपाठात् परस्मैपदेषु अङ् भविष्यति . कर्मकर्तरि च . कर्मकर्तरि च उपसङ्ख्यानम् कर्तव्यम् . पर्यास्थेताम् कुण्डले स्वयम् एव . अत्र अपि न वा कर्मणि अविधानात् कर्तृत्वात् च कर्मकर्तुः सिद्धम् इति एव .
3.1.58 
P II.56.2 - 6 R III.140 इदम् लुचिग्रहणम् ग्लुञ्चिग्रहणम् च क्रियते . अन्यतरत् शक्यम् अकर्तुम् . कथम् . यदि तावत् ग्लुचिग्रहणम् क्रियते ग्लुञ्चिग्रहणम् न करिष्यते . तेन एव सिद्धम् न्यग्लुचत् न्यग्लोचीत् . इदम् इदानीम् ग्लुञ्चेः रूपम् न्यग्लुञ्चीत् . अथ ग्लुञ्चिग्रहणम् क्रियते ग्लुचेः ग्रहणम् न करिष्यते . तेन एव सिद्धम् न्यग्लुचत् न्यग्लुञ्चीत् . इदम् इदानीम् ग्लुचेः रूपम् न्यग्लोचीत् .
3.1.60 
P II.56.8 - 9 R III.141 अयम् तशब्दः अस्ति एव आत्मनेपदम् अस्ति परस्मैपदम् अस्ति एकवचनम् अस्ति बहुवचनम् . कस्य इदम् ग्रहणम् . यः पदेः अस्ति . कः च पदेः अस्ति . पदिः अयम् आत्मनेपदी .
3.1.66 
P II.56.11 - 13 R III.141 चिण् इति वर्तमाने पुनः चिण्ग्रहणम् किमर्थम् . न इति एवम् तत् अभूत् . विध्यर्थम् इदम् . अथ वा वा इति एवम् तत् अभूत् . नित्यार्थम् इदम् . अथ वा चिण् इति वर्तमाने पुनः चिण्ग्रहणस्य एतत् प्रयोजनम् . चिण् एव यथा स्यात् . यत् अन्यत् प्राप्नोति तत् मा भूत् इति .
3.1.67 
P II.56.15 - 57.17 R III.141 - 146 इह पश्यामः कर्मणि द्विवचनबहुवचनानि उदाह्रियन्ते . पच्येते* ओदनौ , पच्यन्ते ओदनाः इति . भावे पुनः एकवचनम् एव : आस्यते भवता , आस्यते भवद्भ्याम् , आस्यते भवद्भिः इति . केन एतत् एवम् भवति . कर्म अनेकम् . तस्य अनेकत्वात् द्विवचनबहुवचनानि भवन्ति . भावः पुनः एकः एव . कथम् तर्हि इह द्विवचनबहुवचनानि भवन्ति . पाकौ पाकाः इति . आश्रयभेदात् . यत् असौ द्रव्यम् श्रितः भवति भावः तस्य भेदात् द्विवचनबहुवचनानि भवन्ति . इह अपि तर्हि यावन्तः ताम् क्रियाम् कुर्वन्ति सर्वे ते तस्याः आश्रया भवन्ति . तद्भेदात् द्विवचनबहुवचनानि प्राप्नुवन्ति . एवम् तर्हि इदम् तावत् अयम् प्रष्टव्यः . किम् अभिसमीक्ष्य एतत् प्रयुज्यते . पाकौ पाकाः इति . यदि तावत् पाकविशेषान् अभिसमीक्ष्य यः च ओदनस्य पाकः यः च गुडस्य यः च तिलानाम् बहवः ते शब्दाः सरूपाः च . तत्र युक्तम् बहुवचनम् एकशेषः च . तिङभिहिते च अपि तदा भावे बहुवचनम् श्रूयते . तत् यथा : उष्टृआसिका आस्यन्ते . हतशायिकाः शय्यन्ते इति . अथ कालविशेषान् अभिसमीक्ष्य यः च अद्यतनः पाकः यः ह्यस्तनः यः श्वस्तनः ते अपि बहवः शब्दाः सरूपाः च . तत्र युक्तम् बहुवचनम् एकशेषः च . तिङभिहिते च अपि तदा भावे असारूप्यात् एकशेषः न भवति . आसि आस्यते , आसिष्यते . अस्ति खलु अपि विशेषः कृदभिहितस्य भावस्य तिङभिहितस्य च . कृदभिहितः भावः द्रव्यवत् भवति . किम् इदम् द्रव्यवत् इति . द्रव्यम् क्रियया समवायम् गच्छति . कम् समवायम् . द्रव्यम् क्रियाभिनिर्वृत्तौ साधनत्वम् उपैति . तद्वत् च अस्य भावस्य कृदभिहितस्य भवति . पाकः वर्तते इति . क्रियावत् न भवति . किम् इदम् क्रियावत् इति . क्रिया क्रियया समवायम् न गच्छति . पचति पठति इति . तद्वच् च अस्य कृतभिहितस्य न भवति . पाकः वर्तते इति . अस्ति खलु अपि विशेषः कृदभिहितस्य भावस्य तिङभिहितस्य च . तिङभिहितेन भावेन कालपुरुषोपग्रहाः अभिव्यज्यन्ते . कृदभिहितेन पुनः न व्यज्यन्ते . अस्ति खलु अपि विशेषः कृदभिहितस्य भावस्य तिङभिहितस्य च . तिङभिहितः भावः कर्त्रा सम्प्रयुज्यते. कृदभिहितः पुनः न सम्प्रयुज्यते . यावता किम् चित् सामान्यम् कः चित् विशेषः युक्तम् यत् अयम् अपि विशेषः स्यात् लिङ्गकृतः सङ्ख्याकृतः च इति . द्वयोः न बहुषु . द्वयोः एव द्विवचनम् नैकस्मिन् न बहुषु . बहुषु एव बहुवचनम् न द्वयोः न एकस्मिन् इति . शास्ति .
3.1.71 
P II.60.13 - 15 R III.153 अनुपसर्गात् इति किमर्थम् . आयस्यति प्रयस्यति . अनुपसर्गात् इति शक्यम् अकर्तुम् . कथम् आयस्यति प्रयस्यति . सँयसः च इति एतत् नियमार्थम् भविष्यति . सम्पूर्वात् यसः न अन्यपूर्वात् इति .
3.1.78 
P II.60.17 - 61.12 R III.153 - 154 किमर्थः शकारः . सार्वधातुकाऋथः . शित् सार्वधातुकम् इति सार्वधातुकसञ्ज्ञा . सार्वधातुकम् अपित् इति ङित्त्वम् . ङिति इति गुणप्रतिषेधः यथा स्यात् . भिनत्ति छिनत्ति इति . न एतत् अस्ति प्रयोजनम् . सार्वधातुकार्धधातुकयोः अङ्गस्य गुणः उच्यते यस्मात् च प्रत्ययविधिः तदादि प्रत्यये अङ्गसञ्ज्ञम् भवति . यस्मात् च अत्र प्रत्ययविधिः न तत् प्रत्यये परतः . यत् च प्रत्यये परतः न तस्मात् प्रत्ययविधिः . इदम् तर्हि प्रयोजनम् . आर्धधातुकसञ्ज्ञा मा भूत् इति . किम् च स्यात् . वलादिलक्षणः इट् प्रसज्येत . एतत् अपि न अस्ति प्रयोजनम् . वलादेः आर्धधातुकस्य अङ्गस्य इट् उच्यते . यस्मात् च प्रत्ययविधिः तदादि प्रत्यये अङ्गसञ्ज्ञम् भवति . यस्मात् च अत्र प्रत्ययविधिः न तत् प्रत्यये परतः . यत् च प्रत्यये परतः न तस्मात् प्रत्ययविधिः . अतः उत्तरम् पठति . श्नमि शित्करणम् प्वादिह्रस्वार्थम् . श्नमि शित्करणम् क्रियते प्वादीनाम् शिति ह्रस्वत्वम् यथा स्यात् . पृणसि मृणसि इति . न वा धात्वन्यत्वात् . न वा कर्तव्यम् . किम् कारणम् . धात्वन्यत्वात् . धात्वन्तरम् पृणिमृणी . यत्र भूम्याम् वृणसे . न एषः श्नम् . श्नः एतत् ह्रस्वत्वम् . यदि श्नः ह्रस्वत्वम् स्वरः न सिध्यति . वृणसे . अदुपदेशात् लसार्वधातुकम् अनुदात्तम् भवति इति एषः स्वरः न प्राप्नोति . तस्मात् श्नम् एषः . यदि श्नम् स्नसोः अल्लोपः इति लोपः प्राप्नोति . उपधायाः इति वर्तते . अनुपधात्वात् न भविष्यति . न सः शख्यः उपधायाः इति विज्ञातुम् . इह हि दोषः स्यात् . अङ्क्तः अञ्जन्ति . तस्मात् श्नः एव ह्रस्वत्वम् . स्वरः कथम् . बहुलम् पित् सार्वधातुकम् छन्दसि . सार्वधातुकस्य भलुलम् छन्दसि पित्त्वम् वक्तव्यम् . पितः च अपित्त्वम् दृश्यते अपितः च पित्त्वम् . पितः तावत् अपित्त्वम् . मातरम् प्रमिणीमि जनित्रीम् . अपितः पित्त्वम् . शृणोत ग्रावाणः . तत् तर्हि ह्रस्वत्वम् वक्तव्यम् . अवश्यम् छन्दसि ह्रस्वत्वम् वक्तव्यम् उपगायन्तु माम् पत्नयः गर्भिणयः युवतयः इति एवमर्थम् . विशेषणाऋथः तर्हि . क्व विशेषणाऋथेन अर्थः . श्नात् नलोपः इति . नात् नलोपः इति उच्यमाने यज्ञानाम् यत्नानाम् इति अत्र अपि प्रसज्येत . दीर्घत्वे कृते न भविष्यति . इदम् इह सम्प्रधार्यम् . दीर्घत्वम् क्रियताम् नलोपः इति . किम् अत्र कर्तव्यम् . परत्वात् न लोपः स्यात् . तस्मात् शकारः कर्तव्यः . अथ क्रियमाणे अपि शकारे इह कस्मात् न भवति . विश्नानाम् प्रश्नानाम् इति . लक्षणप्रतिपदोक्तयोः प्रतिपदोक्तस्य एव इति .
3.1.79 
P II.61.24 - 62.8 R III.155 - 156 अथ किमर्थम् करोतेः पृथग्ग्रहणम् क्रियते न तनादिभ्यः इति एव उच्यते . अन्यानि तनोत्यादिकार्याणि मा भूवन् इति . कानि . अनुनासिकलोपादीनि . दैवरक्ताः किँसुकाः . अनुनासिकाभावात् एव अनुनासिकलोपः न भविष्यति . इदम् तर्हि तनादिकार्यम् मा भूत् तनादिभ्यः तथासोः इति . ननु च भवति एव अत्र ह्रस्वात् अङ्गात् इति . तेन एव यथा स्यात् . अनेन मा भूत् इति . कः च अत्र विशेषः तेन वा सति अनेन वा . तेन सति सिज्लोपस्य असिद्धत्वात् चिण्वद्भावः सिद्धः भवति . अनेन पुनः सति चिण्वद्भावः न स्यात् . अनेन अपि सति चिण्वद्भावः सिद्धः . कथम् . विभाषा लुक् . यदा न लुक् तदा तेन लोपः . तत्र सिज्लोपस्य असिद्धत्वात् चिण्वद्भावः सिद्धः भवति . तनादित्वात् कृञः सिद्धम् सिज्लोपे च न दुष्यति . चिण्वद्भावे अत्र दोषः स्यात् . सः अपि प्रोक्तः विभाषया .
3.1.80 
P II.62.10 - 22 R III.156 - 157 क्व अयम् अकारः श्रूयते . न क्व चित् श्रूयते . लोपः अस्य भवति अतः लोपः आर्धधातुके इति . यदि न क्व चित् श्रूयते किमर्थम् अत्वम् उच्यते न लोपः एव उच्यते . न एवम् शक्यम् . लोपे हि सति गुणः प्रसज्येत . ननु च लोपे अपि सति न धातुलोपे आर्धधातुके इति प्रतिषेधः भविष्यति . आर्धधातुकनिमित्ते लोपे सः प्रतिषेधः . न च एषः आर्धधातुकनिमित्तः लोपः . अपि च प्रत्याख्यायते सः योगः . तस्मिन् प्रत्याख्याते गुणः स्यात् एव . तस्मात् अत्वम् वक्तव्यम् . अथ किमर्थम् नुमनुषक्तयोः ग्रहणम् क्रियते न धिविकृव्योः इति एव उच्यते . धिविकृव्योः इति उच्यमाने अत्वे कृते अनिष्टे देशे नुम् प्रसज्येत . इदम् इह सम्प्रधार्यम् . अत्वम् क्रियताम् नुम् इति . किम् अत्र कर्तव्यम् . परत्वात् नुमागमः . अन्तरङ्गम् अत्वम् . का अन्तरङ्गता . प्रत्ययोत्पत्तिसन्नियोगेन अत्वम् उच्यते . उत्पन्नेप्रत्यये प्रकृतिप्रत्ययौ आश्रित्य अङ्गस्य नुमागमः . नुम् अपि अन्तरङ्गः . कथम् . वक्ष्यति एतत् नुम्विधौ उपदेशिवद्वचनम् प्रत्ययविध्यर्थम् इति . उभयोः अन्तरङ्गयोः परत्वात् नुमागमः . तस्मात् धिविकृव्योः इति वक्तव्यम् .
3.1.83 
P II.62.24 - 64.11 R III.157 - 160 किमर्थः शकारः . शित् सार्वधातुकम् इति सार्वधातुकसञ्ज्ञा सार्वधातुकम् अपित् इति ङित्त्वम् ङिति इति प्रतिषेधः यथा स्यात् . कुषाण पुषाण इति . अतः उत्तरम् पठति . श्नाविकारस्य शित्करणानर्थक्यम् स्थानिवत्वात् . श्नाविकारस्य शित्करणम् अनर्थकम् . किम् कारणम् . स्थानिवत्वात् . शितः अयम् आदेशः स्थानिवद्भावात् शित् भविष्यति . अर्थवत् तु ज्ञापकम् सार्वधातुकादेशे अनुबन्धास्थानिवत्त्वस्य . अर्थवत् तु श्नाविकारस्य शित्करणम् . कः अर्थः . ज्ञापकार्थम् . किम् ज्ञाप्यम् . एतत् ज्ञापयति आचार्यः सार्वधातुकादेशे अनुबन्धाः न स्थानिवत् भवन्ति इति . किम् एतस्य ज्ञपने प्रयोजनम् . प्रयोजनम् हितातङोः अपित्त्वम् . हेः पित्त्वम् न प्रतिषेध्यम् . पितः अयम् आदेशः स्थानिवद्भावात् पित् स्यात् . सार्वधातुकादेशे अनुबन्धाः न स्थानिवत् भवन्ति इति न अयम् पित् भविष्यति . तातङि च ङकारः न उच्चार्यः भवति . पितः अयम् आदेशः स्थानिवद्भावात् पित् स्यात् . सार्वधातुकादेशे अनुबन्धाः न स्थानिवत् भवन्ति इति न अयम् पित् भविष्यति . तबादिषु च अङित्त्वम् . तबादिषु च अङित्त्वम् प्रयोजनम् . शृणोत ग्रावाणः . ङितः इमे आदेशाः स्थानिवद्भावात् ङितः स्युः . सार्वधातुकादेशे अनुबन्धाः न स्थानिवत् भवन्ति इति न इमे ङितः भवन्ति . तस्य दोषः मिपः आदेशे पिदभावः . तस्य एतस्य लक्षणस्य दोषः मिपः आदेशे पितः अभावः . अचिनवम् असुनवम् अकरवम् . पितः अयम् आदेशः स्थानिवद्भावात् पित् स्यात् . सार्वधातुकादेशे अनुबन्धाः न स्थानिवत् भवन्ति इति न अयम् पित् स्यात् . अत्यल्पम् इदम् उच्यते . तिप्सिब्मिपाम् आदेशाः इति वक्तव्यम् . वेद वेत्थ . विदेः वसोः शित्त्वम् . विदेः उत्तरस्य वसोः शित्त्वम् वक्तव्यम् . शितः अयम् आदेशः स्थानिवद्भावात् पित् स्यात् . सार्वधातुकादेशे अनुबन्धाः न स्थानिवत् भवन्ति इति न अयम् शित् स्यात् . कित्करणात् वा सिद्धम् . अथ वा अवश्यम् अत्र सामान्यग्रहणाविघातार्थः ककारः अनुबन्धः कर्तव्यः . क्व सामान्यग्रहणाविघातार्थेन अर्थः . वसोः सम्प्रसारणम् . तेन एव यत्नेन गुणः न भविष्यति . अस्य ज्ञापकस्य सन्ति दोषाः सन्ति प्रयोजनानि . समाः दोषाः भूयाँसः वा . तस्मात् न अर्थः अनेन ज्ञापकेन . कथम् यानि प्रयोजनानि . तानि क्रियन्ते न्यासे एव . एवम् अपि भवेत् पित्करणसामर्थ्यात् पित्कृतम् स्यात् ङित्करणसामर्थ्यात् ङित्कृतम् . यत् तु खलु पिति ङित्कृतम् प्राप्नोति ङिति च पित्कृतम् केन तत् न स्यात् . तस्मात् वक्तव्यम् पित् न ङिद्वत् भवति ङित् च न पिद्वत् भवति इति . न वक्तव्यम् . एवम् वक्ष्यामि . सार्वधातुकम् ङित् भवति पित् न . एवम् तावत् पितः ङित्त्वम् प्रतिषिद्धम् . ततः असँयोगात् लिट् कित् भवति इति ङित् च पित् न भवति . एवम् ङितः पित्त्वम् प्रतिषिद्धम् .
3.1.84 
P II.64.13 - 15 R III.160 शायच् छन्दसि सर्वत्र . शायच् छन्दसि सर्वत्र इति वक्तव्यम् . क्व सर्वत्र . हौ च अहौ च . किम् प्रयोजनम् . महीअस्कभायत् यः अस्कभायत् उद्गृभायत उन्मथायत इत्यर्थम् .
3.1.85 
P II.64.17 - 65.6 R III.160 - 162 योगविभागः कर्तव्यः . व्यत्ययः भवति स्यादीनाम् इति . आण्डा श्ष्णस्य भॄदति . भिनत्ति इति प्राप्ते . सः च न मरति . मिर्यते इति प्राप्ते . ततः बहुलम्. बहुलम् छन्दसि विषये सर्वे विधयः भवन्ति इति . सुपाम् व्यत्ययः . तिङाम् व्यत्ययः . वर्णव्यत्ययः . लिङ्गव्यत्ययः . कालव्यत्ययः . पुरुषव्यत्ययः . आत्मनेपदव्यत्ययः . परस्मैपदव्यत्ययः . सुपाम् व्यत्ययः . युक्ता माता आसीत् धुर् द्क्षिणायाः . दक्षिणायाम् इति प्राप्ते . तिङाम् व्यत्ययः . चषालम् य् अश्वयूपाय त्क्षति . तक्षन्ति इति प्राप्ते . वर्णव्यत्ययः . त्रिष्टुभौजः शुभितम् उग्रवीरम् . सुहितम् इति प्राप्ते . लिङ्गव्यत्ययः . मधोः गृह्णाति . मधोः तृप्ताः इव आसते . मधुनः इति प्राप्ते . कालव्यत्ययः . श्वः अग्नीन् आधास्यमानेन . श्वः सोमेन यक्ष्यमाणेन . आधाता यष्टा इति एवम् प्राप्ते . पुरुषव्यत्ययः . धा स्ः वीरः दश्भिः व्यूयाः . वियूयात् इति प्राप्ते . आत्मनेपदव्यत्ययः . ब्रह्म्नचार्णम् इच्छते . इच्छति इति प्राप्ते . परस्मैपदव्यत्ययः . प्रतीपम् अन्यः ऊर्मिः युध्यति . युध्यते इति प्राप्ते . सुप्तिङुपग्रहलिङ्गनराणाम् काल्हलच्स्वरकर्तृयङा म् च व्यत्ययम् इच्छति शास्त्रकृत् एषाम् . सः अपि च सिध्यति बाहुलकेन .
3.1.86 
P II.65.8 - 20 R III.161 - 162 अयम् आशिषि अङ् विधीयते . तस्य किम् प्रयोजनम् . आशिषि अङः प्रयोजनम् स्थागागमिवचिविदयः . स्था . प स्थेषम् वृषभ्म् . स्था . गा . ञ्जसा सत्य्म् उप गेषम् . गा . गमि . यज्ञ्न प्रतिष्ठाम् गमेयम् . गमि . वचि . म्न्त्रम् वोचेम अग्न्ये . वचि . विदि . व्देयम् एनाम् म्नसि प्र्विष्टाम् . शकिरुहोः च इति वक्तव्यम् . शक्म त्वा सम्धम् . स्रवन्तीम् आ रुहेम स्वस्त्ये . दृशोः अक् पितरम् च दृशेयम् मातरम् च . दृशोः अक् वक्तव्यः पितरम् च दृशेयम् मातरम् च इति एवमर्थम् . इह उपस्थेयाम इति आट् अपि वक्तव्यः . न हि अङा एव सिध्यति . न वक्तव्यः . सार्वधातुकत्वात् सलोपः आर्धधातुकत्वात् एत्वम् . द्तत्र उभयलिङ्गत्वात् सिद्धम् .
3.1.87 
P II.66.2 - 8 R III.162 - 164 वत्करणम् किमर्थम् . स्वाश्रयम् अपि यथा स्यात् . भिद्यते कुशूलेन इति . अकर्मकाणाम् भावे लः भवति इति लः यथा स्यात् . कर्मणा इति किमर्थम् . करणाधिकरणाभ्याम् तुल्यक्रियः कर्ता यः सः कर्मवत् मा भूत् . साधु असिः छिनत्ति . साधु स्थाली पचति . तुल्यक्रियः इति किमर्थम् . पचति ओदनम् देवदत्तः . तुल्यक्रियः इति उच्यमाने अपि अत्र प्राप्नोति . अत्र अपि हि कर्मणा तुल्यक्रियः कर्ता . न तुल्यक्रियग्रहणेन समानक्रियत्वम् अभिसम्बध्यते . किम् तर्हि . यस्मिन् कर्मणि कर्तृभूते अपि तद्वत् क्रिय लक्ष्यते यथा कर्मणि सः कर्मणा तुल्यक्रियः कर्ता कर्मवत् भवति इति . च प्रतिषेधः वक्तव्यः . उभयम् क्रियते न्यासे एव . अनुभवति . शरीरात्मा तत् कर्म करोति येन अन्तरात्मा सुखदुःके अनुभवति . . अचिकीर्षिष्ट कटः स्वयम् एव .
3.1.89 
P II.70.9 - 15 R III.176 - 177 यक्चिणोः प्रतिषेधे हेतुमण्णिश्रिब्रूञाम् उपसङ्ख्यानम् . यक्चिणोः प्रतिषेधे हेतुमण्णिश्रिब्रूञाम् उपसङ्ख्यानम् कर्तव्यम् . णि . कारयते कटः स्वयम् एव . अचीकरत कटः स्वयम् एव . णि . श्रि . उच्छ्रयते दण्डः स्वयम् एव . उदशिश्रियत दण्डः स्वयम् एव . श्रि . ब्रूञ् . ब्रूते कथा स्वयम् एव . अवोचत कथा स्वयम् एव . भारद्वाजीयाः पठन्ति . यक्चिणोः प्रतिषेधे णिश्रिग्रन्थिब्रूञात्म नेपदाकर्मकाणाम् उपसङ्ख्यानम् इति .
3.1.90 
P II.70.17 - 71.23 R III.177 - 179 कुषिरजोः श्यन्विधाने सार्वधातुकवचनम् .कुषिरजोः श्यन्विधाने सार्वधातुकग्रहणम् कर्तव्यम् . अवचने हि लिङ्लिटोः प्रतिषेधः . अक्रियमाणे हि सार्वधातुकग्रहणे लिङ्लिटोः प्रतिषेधः वक्तव्यः स्यात् . चुकुषे पादः स्वयम् एव . ररञ्जे वस्त्रम् स्वयम् एव . कोषिषीष्ट पादः स्वयम् एव . रङ्क्षीष्ट वस्त्रम् स्वयम् एव . क्रियमाणे अपि सार्वधातुकग्रहणे इह प्राप्नोति . कति इह कुष्णाणाः पादाः . श्यना च स्यादीनाम् बाधनम् प्राप्नोति . कोषिष्यते पादः स्वयम् एव . रङ्क्ष्यते वस्त्रम् स्वयम् एव . अकोषि पादः स्वयम् एव . अरञ्जि वस्त्रम् स्वयम् एव . यत् तावत् उच्यते सार्वधातुकग्रहणम् कर्तव्यम् इति . प्रकृतम् अनुवर्तते . क्व प्रकृतम् . सार्वधातुके यक् इति . यदि तत् अनुवर्तते पूर्वस्मिन् योगे किम् समुच्चयः . ले च सार्वधातुके च इति . आहोस्वित् लग्रहणम् सार्वधातुकविशेषणम् . किम् च अतः . यदि समुच्चयः कति इह भिन्दानाः कुशूलाः इति अत्र अपि प्राप्नोति . अथ लग्रहणम् सार्वधातुकविशेषणम् लिङ्लिटोः न सिध्यति . बिभिदे कुशूलः स्वयम् एव . भित्सीष्ट कुशूलः स्वयम् एव इति . अस्तु लग्रहणम् सार्वधातुकविशेषणम् . ननु च उक्तम् लिङ्लिटोः न सिध्यति इति . लिङ्लिड्ग्रहणम् अपि प्रकृतम् अनुवर्तते . क्व प्रकृतम् . कास् प्रत्ययात् आम् अमन्त्रे लिटि लिङि आशिषि आङ् इति . एवम् च कृत्वा सः अपि अदोषः भवति यत् उक्तम् कति इह कुष्णाणाः पादाः इति प्राप्नोति . अत्र अपि लविशिष्टम् सार्वधातुकग्रहणम् अनुवर्तते . यत् अपि उच्यते श्यना च स्यादीनाम् बाधनम् प्राप्नोति . यक्प्रतिषेधसम्बन्धेन श्यनँ वक्ष्यामि . न दुहस्नुनमाम् यक्चिणौ . ततः कुषिरजोः प्राचाम् यक्चिणौ न भवतः . ततः श्यन् परस्मैपदम् च इति . यथा एव तर्हि यकः विषये श्यन् भवति एवम् चिणः अपि विषये प्राप्नोति . अकोषि पादः स्वयम् एव . अरञ्जि वस्त्रम् स्वयम् एव इति . एवम् तर्हि द्वितीयः योगविभागः करिष्यते . न दुहस्नुनमाम् चिण् भवति . ततः यक् . यक् च न भवति दुहस्नुनमाम् . ततः कुषिरजोः प्राचाम् यक् न भवति . ततः श्यन् परस्मैपदम् च . अथ वा अनुवृत्तिः करिष्यते . स्यतासी लृलुटोः . च्लि लुङि . च्लेः सिच् भवति . कर्तरि शप् स्यतासी लृलुटोः च्लि लुङि च्लेः सिच् भवति . कुषिरजोः प्राचाम् श्यन् परस्मैपदम् च स्यतासी लृलुटोः च्लि लुङि च्लेः सिच् भवति इति . अथ वा अन्तरङ्गाः स्यादयः . का अन्तरङ्गता . लकारावस्थायाम् एव स्यादयः . सार्वधातुके श्यन् .
3.1.91 
P II.71.24 - 74.4 R III.179 - 183 आ कुतः अयम् धात्वधिकारः . किम् प्राक् लादेशात् आहोस्वित् आ तृतीयाध्यायपरिसमाप्तेः . धातुवधिकारः प्राक् लादेशात् . प्राक् लादेशात् धात्वधिकारः . लादेशे हि व्यवहितत्वात् अप्रसिद्धिः . अनुवर्तमाने हि लादेशे धात्वधिकारे व्यवहितव्ता अप्रसिद्धिः स्यात् . किम् च स्यात् . आद्ये योगे न व्यवाये तिङः स्युः . आद्ये योगे विकरणैः व्यवहितत्वात् तिङः न स्युः . पचति पठति . इदम् इह सम्प्रधार्यम् . विकरणाः क्रियन्ताम् आडेशाः इति . किम् अत्र कर्तव्यम् . परत्वात् आदेशाः . नित्याः विकरणाः . कृतेषु आदेशेषु प्राप्नुवन्ति अकृतेषु अपि प्राप्नुवन्ति . नित्यत्वात् विकरणेषु कृतेषु विकरणैः व्यवहितत्वात् आदेशाः न प्राप्नुवन्ति . अनवकाशः तर्हि आदेशाः . सावकाशाः आदेशाः . कः अवकाशः . ये एते लुग्विकरणाः श्लुविकरणाः च लिङ्लिटौ च . न स्यात् एत्वम् टेः टिताम् यत् विधत्ते . यत् च टित्सञ्ज्ञानाम् एत्वम् विधत्ते तत् च विकरणैः व्यवहितत्वात् न स्यात् . एशः शित्त्वम् . एकारः च शित् कर्तव्यः . किम् प्रयोजनम् . शित् सर्वस्य इति सर्वादेशः यथा स्यात् . अक्रियमाणे हि शकारे तस्मात् इति उत्तरस्य आदेः इति तकारस्य एत्वे कृते द्वयोः एकारयोः श्रवणम् प्रसज्येत . निवृत्ते पुनः लादेशे धात्वधिकारे अलः अन्त्यस्य विधयः भवन्ति इति एकारस्य एकार्वचनने प्रयोजनम् न अस्ति इति कृत्वा अन्तरेण अपि शकारम् सर्वादेशः भविष्यति . यत् च लोटः विधत्ते . तत् च विकरणैः व्यवहितत्वात् न स्यात् . किम् पुनः तत् . लोटः लङ्वत् एः उः सेः हि अपित् च वा छन्दसि इति . यत् च अपि उक्तम् लङ्लिङोः तत् च न स्यात् . किम् पुनः तत् . नित्यम् ङितः इतः च तस्थस्थमिपाम् ताम्तम्तामः लिङः सीयुट् यासुट् परस्मैपदेषु उदात्तः ङित् च इति . तस्मात् प्राक् लादेशात् धात्वधिकारः . यदि प्राक् लादेशात् धात्वधिकारः अकारः शित् कर्तव्यः . किम् प्रयोजनम् . शित् सर्वस्य इति सर्वादेशः यथा स्यात् . अनुवर्तमाने पुनः लादेशे धात्वधिकारे तस्मात् इति उत्तरस्य आदेः इति थकारस्य अत्वे कृते द्वयोः अकारयोः पररूपेण सिद्धम् रूपम् स्यात् . पेच यूयम् . चक्र यूयम् इति . ननु च निवृत्ते अपि लादेशे धात्वधिकारे अलः अन्त्यस्य विधयः भवन्ति इति अकारस्य अकार्वचनने प्रयोजनम् न अस्ति इति कृत्वा अन्तरेण अपि शकारम् सर्वादेशः भविष्यति . अस्ति अन्यत् अकारस्य अकारवचने प्रयोजनम् . किम् . वक्ष्यति एतत् तत् अकारस्य अकारवचनम् समसङ्ख्यार्थम् इति . आर्धधातुकसञ्ज्ञायाम् धातुग्रहणम् कर्तव्यम् धातोः परस्य आर्धधातुकसञ्ज्ञा यथा स्यात् . इह मा भूत् : वृक्ष्त्वम् वृक्षता इति . तस्मात् लादेशे धात्वधिकारः अनुवर्त्यः . ननु च उक्तम् आद्ये योगे न व्यवाये तिङः स्युः इति . न एषः दोषः . आनुपूर्व्यात् सिद्धम् एतत् . न अत्र अकृतेषु आदेशेषु विकरणाः प्राप्नुवन्ति . किम् कारणम् . सार्वधातुके विकरणाः उच्यन्ते . न च अकृतेषु आदेशेषु सार्वधातुकत्वम् भवति . ये तर्हि न एतस्मिन् विशेषे विधीयन्ते . के पुनः ते . स्यादयः . तत्र अपि विहितविशेषणम् धातुग्रहणम् . धातोः विहितस्य लस्य इति . यदि एवम् विन्दति इति णलादयः प्राप्नुवन्ति . धातुना अत्र विहितम् विशेषयिष्यामः विदिना च आनतर्यम् . धातोः विहितस्य लस्य विदेः अनन्तरस्य इति . इह तर्हि अजक्षिष्यन् अजागैर्ष्यन् इति अभ्यस्तात् झेः जुस् भवति इति जुस्भावः प्राप्नोति . अत्र अपि धातुना विहितम् विशेषयिष्यामः अभ्यस्तेन आनन्तर्यम् . धातोः विहितस्य अभस्तात् अनन्तरस्य इति . आतः इति अत्र कथम् विशेषयिष्यसि . यदि तावत् धातुग्रहणम् विहितविशेषणम् आकारग्रहणम् आनन्तर्यविशेषणम् अलुनन् इति अत्र अपि प्राप्नोति . अथ आकारग्रहणम् विहितविशेषणम् धातुग्रहणम् आनन्तर्यविशेषणम् अपिबन् इति अत्र अपि प्राप्नोति . अस्तु तर्हि धातुग्रहणम् विहितविशेषणम् आकारग्रहणम् आनन्तर्यविशेषणम् . ननु च उक्तम् अलुनन् इति अत्र अपि प्राप्नोति इति . न एषः दोषः . लोपे कृते न भविष्यति . न अत्र लोपः प्राप्नोति . किम् कारणम् . ईत्वेन बाध्यते . न अत्र ईत्वम् प्राप्नोति . किम् कारणम् . अन्तिभावेन बाध्यते . न अत्र अन्तिभावः प्राप्नोति . किम् कारणम् . जुस्भावेन बाध्यते . न अत्र जुस्भावः प्राप्नोति . किम् कारणम् . लोपेन बाध्यते . लोपः ईत्वेन ईत्वम् अन्तिभावेन अन्तिभावः जुस्भावेन जुस्भावः लोपेन इति चक्रकम् अव्यवस्था प्रसज्येत . न अस्ति चक्रकप्रसङ्गः . न हि अव्यवस्थाकारिणा शास्त्रेण भवितव्यम् . शास्त्रेण नाम व्यवस्थाकारिणा भवितव्यम् . न च अत्र हलादिना मुहूर्तम् अपि शक्यम् अवस्थातुम् . तावति एव अन्तिभावेन भवितव्यम् . अन्तिभावे कृते लोपः . लोपेन व्यवस्था भविष्यति . यत् अपि उच्यते एशः शित्त्वम् इति . क्रियते न्यासे एव . इति .
3.1.92 
P II.75.11 - 18 R III.185 - 186 स्थग्रहणम् किमर्थम् . तत्र उपपदम् सप्तमी इति इयति उच्यमाने यत्र एव सप्तमी श्रूयते तत्र एव स्यात् : स्तम्बेरमः कर्णेजपः . यत्र वा एतेन शब्देन निर्देशः क्रियते . सप्तम्याम् जनेः डः इति . इह न स्यात् . कुम्भकारः नगरकारः . स्थग्रहणे पुनः क्रियमाणे यत्र च सप्तमी श्रूयते य च न श्रूयते यत्र च एतेन शब्देन निर्देशः क्रियते यत्र च अन्येन सप्तमीस्थमात्रे सिद्धम् भवति . अथ तत्रग्रहणम् किमर्थम् . तत्रग्रहणम् विषयार्थम् . विषयः प्रतिनिर्दिश्यते . तत्र एतस्मिन् धात्वधिकारे यत् सप्तमीनिर्दिष्टम् तत् उपपदसञ्ज्ञम् भवति इति उपपदसञ्ज्ञा सिद्धा भवति . इति . अधिकारात् अपि एतत् सिद्धम् .
3.1.93 
P II.77.2 - 17 R III.190 - 192 अतिङ् इति किमर्थम् . पचति करोति . अतिङ् इति शक्यम् अकर्तुम् . कस्मात् न भवति पचति करोति इति . धातोः परस्य कृत्सञ्ज्ञा . प्राक् च लादेशात् धात्वधिकारः . एवम् अपि स्थानिवद्भावात् कृत्सञ्ज्ञ प्राप्नोति . यथा अतिङ् इति उच्यमाने यावता स्थानिवद्भावः कथम् एव एतत् सिध्यति . प्रतिषेधवचनसामर्थ्यात् . अथ वा तिङ्भाविनः लकारस्य कृत्सञ्ज्ञाप्रतिषेधः . किम् च स्यात् यति अत्र कृत्सञ्ज्ञा स्यात् . कृत्प्रातिपदिकम् इति प्रातिपदिकसञ्ज्ञा स्यात् . प्रातिपदिकात् इति स्वाद्युत्पत्तिः प्रसज्येत . न एषः दोषः . एकत्वादिषु अर्थेषु स्वादयः विधीयन्ते . ते च अत्र तिङोक्ताः एकत्वादयः इति कृत्वा उक्तार्थत्वात् न भविष्यन्ति . टाबादयः तर्हि तिङन्तात् मा भूवन् इति . स्त्रियाम् टाबादयः विधीयन्ते . न च तिङन्तस्य स्त्रीत्वेन योगः अस्ति . अणादयः तर्हि तिङन्तात् मा भूवन् इति . अपत्यादिषु अर्थेषु अणादयः विधीयन्ते . न च तिङन्तस्य अपत्यादिभिः योगः अस्ति . अथ अपि कथम् चित् योगः स्यात् . एवम् अपि न दोषः . आचार्यप्रवृत्तिः ज्ञापयति न तिङन्तात् अणादयः भवन्ति इति यत् अयम् क्व चित् तद्धितविधौ तिङ्ग्रहणम् करोति . अतिशायने तमबिष्ठनौ तिङः च इति . इह तर्हि पचति पठति इति . ह्रस्वस्य पिति कृति तुक् भवति इति तुक् प्राप्नोति . धातोः इति वर्तते . एवम् अपि चिकीर्षति इति अत्र प्राप्नोति . अत्र अपि शपा व्यवधानम् . एकादेशे कृते न अस्ति व्यवधानम् . एकादेशः पूर्वविधौ स्थानिवत् भवति इति स्थानिवद्भावात् व्यवधानम् एव इति .
3.1.94 
P II.78.2 - 7 R III.192 - 193 कथम् इदम् विज्ञायते . स्त्रियाम् अभिधेयायाम् वा अस्रूपः न भवति इति आहोस्वित् स्त्रीप्रत्ययेषु इति . किम् च अतः . यदि स्त्रियाम् अभिधेयायाम् इति लव्या लवितव्या अत्र वा असरूपः न प्राप्नोति . अथ विज्ञायते स्त्रीप्रत्ययेषु इति व्यावक्रोशी वयतिक्रुष्टिः इति न सिध्यति . एवम् तर्हि न एवम् विज्ञायते स्त्रियाम् अभिधेयायाम् न अपि स्त्रीप्रत्ययेषु इति . कथम् तर्हि स्त्रीग्रहणम् स्वरयिष्यते . तत्र स्वरितेन अधिकारगतिः भवति इति स्त्रियाम् इति अधिकृत्य ये प्रतयाः विहिताः तेषाम् प्रतिषेधः विज्ञास्यते . : क्वत् चित् ये असरूपाः . अनुबन्धभिन्नाः च प्रयोगे सरूपाः .
3.1.95 
P II.81.8 - 14 R III.200 कृत्यसञ्ज्ञायाम् प्राङ्ण्वुल्वचनम् . कृत्यसञ्ज्ञायाम् प्राक् ण्वुलः इति वक्तव्यम् . किम् प्रयोजनम् . ण्वुलः कृत्यसञ्ज्ञा मा भूत् . अर्हे कृत्यत्र्ज्वचनम् तु ज्ञापकम् प्राङ्ण्वुलवनानर्थ्यस्य . यत् अयम् अर्हे कृत्यतृचः च इति तृज्ग्रहणम् करोति तत् ज्ञापयति आचार्यः प्राक् ण्वुलः कृत्यसञ्ज्ञा भवति इति . एवम् अपि ण्वुलः कृत्यसञ्ज्ञा प्राप्नोति . योगापेक्षम् ज्ञापकम् .
3.1.96 P II.81.16 - 22 R III.201 केलिमरः उपसङ्ख्यानम् . केलिमरः उपसङ्ख्यानम् कर्तव्यम् . पचेलिमाः माषाः . पक्तव्याः . भिदेलिमाः सरलाः . भेत्तव्याः . वसेः तव्यत् कर्तरि णित् च . वसेः तव्यत् कर्तरि वक्तव्यः . णित् च असौ भवति इति वक्तव्यम् . वसति इति वास्तव्यः . तद्धितः वा . तद्धितः वा पुनः एषः भविष्यति . वास्तुनि भवः वास्तव्यः .
3.1.97 
P II.82.2 - 10 R III.202 - 203 अज्ग्रहणम् किमर्थम् . अजन्तात् यथा स्यात् . हलन्तात् मा भूत् इति . न एतत् अस्ति प्रयोजनम् . हलन्तात् ण्यत् विधीयते . सः बाधकः भविष्यति . यथा एव तर्हि ण्यत् यतम् बाधते एवम् तव्यादीन् अपि बाधेत . अज्ग्रहणे पुनः क्रियमाणे अजन्तात् यत् विधीयते हलन्तात् ण्यत् . एतावन्तः च धातवः यत् उत अजन्ताः हलन्ताः च . उच्यन्ते च तव्यादयः . ते वचनात् भविष्यन्ति . न एतत् अस्ति प्रयोजनम् . वासरूपेण तव्यादयः भविष्यन्ति . इदम् तर्हि प्रयोजनम् . अजन्तभूतपूर्वमात्रात् अपि यथा स्यात् . लव्यम् पव्यम् . आर्धधातुकसामान्ये गुणे कृते यि प्रत्ययसामान्ये च वान्तादेशे कृते हलन्तात् इति ण्यत् प्राप्नोति . तथा दित्स्यम् धित्स्यम् . आर्धधातुकसामान्ये अकारलोपे कृते हलन्तात् इति ण्यत् प्राप्नोति . अज्ग्रहणसामर्थ्यात् यत् एव भवति . शक्यम् . स्वरे हि दोषः स्यात् . असिवध्य्ः एवम् स्वरः प्रसज्येत . असिव्ध्यः इति च इष्यते .
3.1.100
P II.83.2 - 4 R III.203 अनुपसर्गात् चरेः आङि च अगुरौ . अनुपसर्गात् चरेः इति अत्र आङि च अगुरौ इति वक्तव्यम् . आचर्यः देशः . अगुरौ इति किमर्थम् . आचार्यः उपनयमानः .
3.1.103
P II.83.6 - 7 R III.203 स्वामिनि अन्तोदात्तत्वम् च . स्वामिनि अन्तोदात्तत्वम् च वक्तव्यम् . आर्य्ः स्वामी .
3.1.105
P II.83.9 - 16 R III.204 - 205 सङ्गतम् इति किम् प्रत्युदाह्रियते . अजरः कम्बलः . अजरिता कम्बलः इति . किम् पुनः कारणम् कर्तृसाधनः प्रत्युदाह्रियते . न भावसाधनः प्रत्युदाहार्यः . एवम् तर्हि अजर्यम् कर्तरि . अजर्यम् कर्तरि इति वक्तव्यम् . तत् तर्हि वक्तव्यम् . न वक्तव्यम् . गत्यर्थानाम् क्तः कर्तरि विधीयते . तेन योगात् अजर्यम् कर्तरि भविष्यति . गत्यर्थानाम् वै क्तः कर्मणि अपि विधीयते . तेन योगात् अजर्यम् कर्मणि अपि प्राप्नोति . जीर्यतिः अकर्मकः . भावे तर्हि प्राप्नोति . सङ्गतग्रहणम् इदानीम् किमर्थम् स्यात् . कर्तृविशेषणम् सङ्गतग्रहणम् . सङ्गतम् चेत् कर्तृ भवति इति . तत् यथा हृषेः लोमसु इति लोमानि चेत् कर्तॄणि भवन्ति .
3.1.106
P II.83.18 - 84.2 वदः सुपि अनुपसर्गग्रहणम् . वदः सुपि अनुपसर्गग्रहणम् कर्तव्यम् . इह मा भूत् . प्रवाद्यम् अपवाद्यम् इति . तत् तर्हि वक्तव्यम् . न वक्तव्यम् . अनुपसर्गे इति वर्तते . एवम् तर्हि अन्वाचष्टे अनुपसर्गे इति वर्तते . न एतत् अन्वाख्येयम् अधिकाराः अनुवर्तन्ते इति . एषः एव न्यायः यत् उत अधिकाराः अनुवर्तेरन् इति .
3.1.107
P II.84.4 - 8 R III.205 - 206 भावग्रहणम् किमर्थम् . कर्मणि मा भूत् इति . न एतत् अस्ति प्रयोजनम् . भवतिः अयम् अकर्मः . अकर्मकाः अपि वै धातवः सोपसर्गाः सकर्मकाः भवन्ति . तेन अनुभव्यम् आमन्त्रणम् इति अत्र अपि प्राप्नोति . एतत् अपि न अस्ति प्रयोजनम् . अनुपसर्गे इति वर्तते . उत्तरार्थम् तर्हि भावग्रहणम् कर्तव्यम् . हनः त च भावे यथा स्यात् . श्वहत्या वर्तते . क्व मा भूत् . श्वघात्यः वृषालः इति .
3.1.108
P II.84.10 - 13 R III.206 हनः तः चित् स्त्रियाम् छन्दसि . हनः तः च इति अत्र चित् स्त्रियाम् छन्दसि वक्तव्यः . ताम् भ्रूणहत्याम् निगृह्य अनुचरणम् . अस्यै त्वाम् भ्रूणहत्यायै चतुर्थम् प्रतिगृहाण . स्त्रियाम् इति किमर्थम् . आघ्नते दस्युहत्याय . छन्दसि इति किमर्थम् . दस्युहत्या श्वहत्या वर्तते .
3.1.109
P II.84.15 - 85.5 R III.206 - 207 क्यप् इति वर्तमाने पुनः क्यब्ग्रहणम् किमर्थम् . क्यप् एव यथा स्यात् . अन्यत् यत् प्राप्नोति तत् मा भूत् इति . किम् च अन्यत् प्राप्नोति . ण्यत् . ओः आवश्यके ण्यतः स्तोतेः क्यप् पूर्वविप्रतिषिद्धम् इति वक्ष्यति . सः पूर्वविप्रतिषेधः न पठितव्यः भवति . अथ वा हनः तः चित् स्त्रियाम् छन्दसि चोदितः . सः न वक्तव्यः भवति . क्यब्विधौ वृञ्ग्रहणम् . क्यब्विधौ वृञ्ग्रहणम् कर्तव्यम् . इह मा भूत् . वार्याः ऋत्विजः इति . अञ्जेः च उपसङ्ख्यानम् सञ्ज्ञायाम् . सञ्ज्ञायाम् अञ्जेः च उपसङ्ख्यानम् कर्तव्यम् . आज्यम् . यदि क्यप् वृद्धिः न प्राप्नोति . तस्मात् ण्यत् एषः . यदि ण्यत् उपधालोपः न प्राप्नोति . तस्मात् क्यप् एषः . ननु च उक्तम् वृद्धिः न प्राप्नोति इति . आङ्पूर्वस्य एषः प्रयोगः भविष्यति . यदि एवम् अवग्रहः प्राप्नोति . न लक्षणेन पदकाराः अनुवर्त्याः . पद्कारैः नाम लक्षणम् अनुवर्त्यम् . यथालक्षणम् पदम् कर्तव्यम् .
3.1.111
P II.85.7 - 10 R III.207 - 208 दीर्घोच्चारणम् किमर्थम् न इ च खनः इति एव उच्येत . का रूपसिद्धिः : खेयम् . आद्गुणेन सिद्धम् . न सिध्यति . षत्वतुकोः असिद्धः एकादेशः इति एकादेशस्य असिद्धत्वात् तुक् प्रसज्येत . न एतत् अस्ति . पदान्तपदाद्योः एकादेशः असिद्धः . न च एषः पदान्तपदाद्योः एकादेशः . तस्मात् इ च खनः इति एव वक्तव्यम् .
3.1.112
P II.85.12 - 86.14 R III.208 - 210 असञ्ज्ञायाम् इति किमर्थम् . भार्या . भृञः सञ्ज्ञाप्रतिषेधे स्त्रियाम् अप्रतिषेधः अन्येन विहितत्वात् . भृञः सञ्ज्ञाप्रतिषेधे स्त्रियाम् अप्रतिषेधः . अनर्थकः प्रतिषेधः अप्रतिषेधः . किम् कारणम् . अन्येन विहितत्वात् . अन्येन लक्षणेन स्त्रियाम् क्यप् विधीयते . सञ्ज्ञायाम् समजनिषदनिपतमनविदषुञ्शीङ्भृञिणः इति . प्रतिषेधः इदानीम् किमर्थः स्यात् . प्रतिषेधः किमर्थः इति चेत् अस्त्रीसञ्ज्ञाप्रतिषेधार्थः . प्रतिषेधः किमर्थः इति चेत् अस्त्रीसञ्ज्ञा अस्ति तदर्थः प्रतिषेधः स्यात् . भार्याः नाम क्षत्रियाः . सिद्धम् तु स्त्रियाम् सञ्ज्ञाप्रतिषेधात् . सिद्धम् एतत् . कथम् . स्त्रियाम् सञ्ज्ञाप्रतिषेधः वक्तव्यः . सञ्ज्ञायाम् समजनिषदनिपतमनविदषुञ्शीङ्भृञिणः ततः न स्त्रियाम् भृञः इति . सिध्यति . सूत्रम् तर्हि भिद्यते . यथान्यासम् एव अस्तु . ननु च उक्तम् भृञः सञ्ज्ञाप्रतिषेधे स्त्रियाम् अप्रतिषेधः अन्येन विहितत्वात् इति . न एषः दोषः . भावे इति तत्र अनुवर्तते . कर्मसाधनः च अयम् . अथ वा ये एते सञ्ज्ञायाम् विधीयन्ते तेषु न एवम् विज्ञायते सञ्ज्ञायाम् अभिधेयायाम् इति . किम् तर्हि . प्रत्ययान्तेन चेत् सञ्ज्ञा गम्यते इति . अपरः आह : सञ्ज्ञायाम् पुँसि दृष्टत्वात् न ते भार्या प्रसिध्यति . सञ्ज्ञायाम् पुँसि दृष्टत्वात् तव भार्याशब्दः न सिध्यति . स्त्रियाम् भावाधिकारः अस्ति तेन भार्या प्रसिध्यति . भावे इति तत्र वर्तते . कर्मसाधनः च अयम् . अथ वा बहुलम् कृत्याः सञ्ज्ञायाम् इति तत् स्मृतम् . अथ वा कृत्यल्युटः बहुलम् इति एवम् अत्र अपि ण्यत् भविष्यति . यथा यत्यम् जन्यम् यथा भित्तिः तथा एव सा . समः च बहुलम् . समः च बहुलम् उपसङ्ख्यानम् कर्तव्यम् . सम्भृत्याः एव सम्भाराः . सम्भार्याः एव सम्भाराः .
3.1.114
P II.86.16 - 25 R III.210 सूर्यरुच्याव्यथ्याः कर्तरि . सूर्य रुचि अव्यथ्य इति कर्तरि निपात्यन्ते . किम् निपात्यते . सूर्यः . सूसर्तिभ्याम् सर्तेः उत्वम् सुवतेः वा रुडागमः . सरणात् वा सुवति वा कर्मणि इति सूर्यः . रुच्य . रोचते असौ रुच्यः . न व्यथथे अव्यथ्यः . कुप्यम् सञ्ज्ञायाम् . कुप्यम् सञ्ज्ञायाम् इति वक्तव्यम् . गोप्यम् अन्यत् . कृष्टपच्यस्य अन्तोदात्तत्वम् च कर्मकर्तरि च . कृष्टपच्यस्य अन्तोदात्तत्वम् च कर्मकर्तरि च इति वक्तव्यम् . कृष्टे पच्यन्ते स्वयम् एव . कृष्टपच्याः च मे अकृष्टपच्याः च मे . यः हि कृष्टे पक्तव्यः क्ष्टपाक्यः स भवति .
3.1.118
P II.87.2 - 4 R III.211 प्रत्यपिभ्याम् ग्रहेः छन्दसि . प्रत्यपिभ्याम् ग्रहेः छन्दसि इति वक्तव्यम् . मत्तस्य न प्रतिगृह्यम् . अनृतम् हि मत्तः भवति . तस्मात् न अपिगृह्यम् . प्रतिग्राह्यम् अपिग्राह्यम् इति एव अन्यत्र .
3.1.122
P II.87.6 - 11 R III.211 - 212 कस्य अयम् अनुबन्धः . प्रधानस्य . यदि प्रधानस्य अमाव्स्या एवम् स्वरः प्रसज्येत . अमावस्या इति च इष्यते . तथा अमावास्याग्रहणेन अमावस्याग्रहणम् न प्राप्नोति . एवम् तर्हि निपातनस्य . यदि तर्हि निपातनानि अपि एवञ्जातीयकानि भवन्ति श्रोत्रियन् छन्दः अधीते इति व्यपवर्गाभावात् ञ्निति इति आद्युदात्तत्वम् न प्राप्नोति . एवम् तर्हि अमावसोः अहम् ण्यतोः निपातयामि अवृद्धिताम् . तथा एकवृत्तिता तयोः स्वरः च मे प्रसिध्यति .
3.1.123
P II.87.15 - 88.4 R III.212 - 213 निष्टर्क्य इति किम् निपात्यते . निष्टर्क्ये कृतेः आद्यन्तविपर्ययः छन्दसि कृताद्यर्थः . यथा कृतेः तर्कुः कसेः सिकताः हिँसेः सिँहः . अपरः आह : निष्टर्क्ये व्यत्ययम् विद्यात् निसः षत्वम् निपातनात् . ण्यत् आयादेशः इति एतौ उपचाय्ये निपातितौ . निष्टर्क्यम् चिन्वीत पशुकामः . ण्यत् एकस्मात् चतुर्भ्यः क्यP चतुर्भ्यः यतः विधिः . ण्यत् एकस्मात् यशब्दः च द्वौ क्यपौ ण्यद्विधिः चतुः . ण्यत् एकस्मात् . निष्टर्क्यः . चतुर्भ्यः क्यप् . देवहूयः प्रणीयः उन्नीयः उच्छिष्यः . चतुर्भ्यः च यतः विधिः . मर्यः स्तर्या ध्वर्यः खन्यः . ण्यत् एकस्मात् . खान्यः . यशब्दः च . देवयज्या . द्वौ क्यपौ . आपृच्छ्यः प्रतिषीव्यः . ण्यद्विधिः चतुः . ब्रह्मवाद्यः भाव्यः स्ताव्यः उपचाय्यपृडम् . उपपूर्वात् चिनोतेः आयादेशः निपात्यते . न हि ण्यता एव सिध्यति . हिरण्ये इति वक्तव्यम् . उपचेयपृडम् एव अन्यत्र .
3.1.124
P II.88.6 - 11 R III.213 पाणौ सृजेः ण्यद्विधिः . पाणौ सृजेः ण्यत् विधेयः . पाणिसर्ग्या रज्जुः . समवपूर्वात् च . समवपूर्वात् च इति वक्तव्यम् . समवसर्ग्यः . लपिदमिभ्याम् च. लपिदमिभ्याम् च इति वक्तव्यम् . अपलप्यम् अवदाम्यम् .
3.1.125
P II.88.16 - 20 R III.214 कथम् इदम् विज्ञायते . आवश्यके उपपदे आहोस्वित् ध्योत्ये इति . कः च अत्र विशेषः . आवश्यके उपपदे इति चेत् द्योत्ये उपसङ्ख्यानम् . आवश्यके उपपदे इति चेत् द्योत्ये उपसङ्ख्यानम् कर्तव्यम् . लाव्यम् पाव्यम् . अस्तु तर्हि द्योत्ये . द्योत्ये इति चेत् स्वरसमासानुपपत्तिः . द्योत्ये इति चेत् स्वरसमासानुपपत्तिः . आवश्यलाव्यम् आवश्यपाव्यम् . न एषः दोषः . मयूरव्यँसकादित्वात् समासः विश्पष्टादिवत् स्वरः भविष्यति . इति वर्तमाने पुनः क्यब्ग्रहणस्य प्रयोजनम् क्यप् एव यथा स्यात् . अन्यत् यत् प्राप्नोति तत् मा भूत् इति .
3.1.127
P II.89.6 - 8 R III.215 दक्षिणाग्नौ इति वक्तव्यम् . आनेयः अन्यः . आनाय्यः अनित्यः इति चेत् दक्षिणाग्नौ कृतम् भवेत् . एकयोनौ तु तम् विद्यात् . आनेयः हि अन्यथा भवेत् .
3.1.129
P II.89.11 - 13 R III.215 पाय्यनिकाय्ययोः किम् निपात्यते . पाय्यनिकाय्ययोः आदिपत्वकत्वनिपातनम् . पाय्यनिकाय्ययोः आदिपत्वम् आदिकत्वम् च निपात्यते . मेयम् निचेयम् इति एव अन्यत्र .
3.1.130
P II.89.15 - 16 R III.215 कुण्डपाय्ये यद्विधिः . कुण्डपाय्ये यत् विधेयः . कुण्डपाय्यः क्रतुः .
3.1.131
P II.89.18 - 90.9 R III.215 - 216 समूह्यः इति अनर्थकम् वचनम् सामान्येन कृतत्वात् . समूह्यः इति वचनम् अनर्थकम् . किम् कारणम् . सामान्येन कृतत्वात् . सामान्येन एव ण्यत् भविष्यति : ऋहलोः ण्यत् इति . वह्यर्थम् तर्हि निपातनम् कर्तव्यम् . वहेः ण्यत् यथा स्यात् . वह्यर्थम् इति चेत् ऊहेः तदर्थत्वात् सिद्धम् . ऊहिः अपि वह्यर्थे वर्तते . कथम् पुनः अन्यः नाम अन्यस्य अर्थे वर्तते . कथम् ऊहिः वह्यर्थे वर्तते . बह्वर्थाः अपि धातवः भवन्ति इति . अस्ति पुनः क्व चित् अन्यत्र अपि ऊहिः वह्यर्थे वर्तते . अस्ति इति आह . ऊहिविग्रहात् च ब्राह्मणे सिद्धम् . ऊहिविग्रहात् च ब्राह्मणे सिद्धम् एतत् . समूह्यम् चिन्वीत पशुकामः . पशवः वै पुरीषम् . पशून् एव अस्मै तत् समूहति .
3.1.132
P II.90.11 - 12 R III.216 अग्निचित्या भावे अन्तोदात्तः . अग्निचित्या इति भावे अन्तोदात्तः . अग्निचयनम् एव अग्निचित्या .
3.1.133
P II.90.14 - 22 R III.216 - 217 किमर्थः चकारः . स्वरार्थः . चितः अन्तः उदात्तः भवति इति अन्तोदात्तत्वम् यथा स्यात् . न एतत् अस्ति प्रयोजनम् . एकाच् अयम् . तत्र न अर्थः स्वरार्थेन चकारेण अनुबन्धेन . प्रत्ययस्वरेण एव सिद्धम् . विशेषणार्थः तर्हि . क्व विशेषणार्थेन अर्थः : अप्तृन्तृच् इति . तृ इति उच्यमाने मातरौ मातरः पितरौ पितरः अत्र अपि प्रसज्येत . स्वसृनप्तृग्रहणम् नियमाऋथम् भविष्यति . एतयोः एव योनिसम्बन्धयोः न अन्येषाम् योनिसम्बन्धानाम् इति . सामान्यग्रहणाविघातार्थः तर्हि . क्व सामान्यग्रहणाविघातार्थ् एन अर्थः . अत्र एव . यत् एतत् तृन्तृचोः ग्रहणम् एतत् तृ इति वक्ष्यामि . यदि तृ इचि उच्यते मातरौ मातरः पितरौ पितरः अत्र अपि प्रसज्येत . स्वसृनप्तृग्रहणम् नियमाऋथम् भविष्यति : एतयोः एव योनिसम्बन्धयोः न अन्येषाम् योनिसम्बन्धानाम् इति .
3.1.134
P II.91.13 - 18 R III.217- 218 अच् अपि सर्वधातुभ्यः . अच् अपि सर्वधातुभ्यः वक्तव्यः . इह अपि यथा स्यात् . भवः शर्वः . न तर्हि इदानीम् इदम् पचाद्यनुक्रमणम् कर्तव्यम् . कर्तव्यम् च . किम् प्रयोजनम् . पचाद्यनुक्रमणम् अनुबन्धासञ्जार्थम् अपवादबाधनार्थम् च . अनुबन्धासञ्जनार्थम् तावत् . नदट् नदी चोरट् चोरी . अपवादबाधनार्थम् . जारभरा श्वपचा इति .3.1.135
P II.91.20 - 92.3 R III.218 इगुपधेभ्यः उपसर्गे कविधिः मेषाद्यर्थः .इगुपधेभ्यः उपसर्गे कः विधेयः . किम् प्रयोजनम् . मेषाद्यर्थः . मेषः देवः सेवः . न वा बुधादीनाम् दर्शनात् अनुपसर्गे अपि . न वा वक्तव्यः . किम् कारणम् . बुधादीनाम् अनुपसर्गे अपि कः दृश्यते . बुधः भिदः युधः सिवः इति . कथम् मेषः देवः सेवः इति . पचाचिषु पाठः करिष्यते .
3.1.137
P II.92.5 - 8 R III.218 जिघ्रः सञ्ज्ञायाम् प्रतिषेधः . जिघ्रः सञ्ज्ञायाम् प्रतिषेधः वक्तव्यः . व्याजिघ्रति इति व्याघ्रः . इह के चित् शस्य एव प्रतिषेधम् आहुः के चित् जिघ्रभावस्य . किम् पुनः अत्र न्याय्यम् . शस्य एव प्रतिषेधः न्याय्यः . जिघ्रभावे हि प्रतिषिद्धे केन शे आकारलोपः स्यात् .
3.1.138
P II.92.11 - 15 R III.218 - 219 अनुपसर्गात् नौ लिम्पेः . अनुपसर्गात् नौ लिम्पेः इति वक्तव्यम् . निलिम्पाः नाम देवाः . गवि च विन्देः सञ्ज्ञायाम् . गवि च उपपदे विन्देः सञ्ज्ञायाम् उपसङ्ख्यानम् कर्तव्यम् . गोविन्दः इति . अत्यल्पम् इदम् उच्यते : गवि इति . गवादिषु इति वक्तव्यम् . गोविन्दः अरविन्दः .
3.1.140
P II.92.17 - 18 R III.219 तनोतेः णः उपसङ्ख्यानम् . तनोतेः णः उपसङ्ख्यानम् कर्तव्यम् . अवतनोति इति अवतानः .
3.1.145
P II.92.20 R III.219 नृतिखनिरञ्जिभ्यः इति वक्तव्यम् . इह मा भूत् . ह्वायकः इति .
3.1.149
P II.93.2 - 4 R III.219 प्रुसृल्वः साधुकारिणि वुन्विधानम् . प्रुसृल्वः साधुकारिणि वुन् विधेयः . सकृत् अपि यः सुष्ठु करोति तत्र यथा स्यात् . बहुशः यः दुष्ठु करोति तत्र मा भूत् .
3.2.1  
P II.94.2 - 15 R III.220 - 221 कर्मणि निर्वर्त्यमाणविक्रियमाणे इति वक्तत्व्यम् . इह मा भूत् . आदित्यम् पश्यति . हिववन्तम् श्र्णोति . ग्रामम् गच्छति इति . कर्मणि निर्वर्त्यमाणविक्रियमाणे चेत् वेदाध्यायादीनाम् उपसङ्ख्यानम् . कर्मणि निर्वर्त्यमाणविक्रियमाणे चेत् वेदाध्यायादीनाम् उपसङ्ख्यानम् कर्तव्यम् . वेदाध्यायः चर्चापारः शमनीपारः . यत्र च नियुक्तः . यत्र च नियुक्तः तत्र उपसङ्ख्यानम् कर्तत्व्यम् . छत्रधारः द्वारपालः . हृग्रहिनीवहिभ्यः च . हृग्रहिनीवहिभ्यः च इति वक्तव्यम् . हृ . भारहारः . ग्रहि . कमण्डलुग्राहः . नी. उष्ट्रप्रणायः . वहि . भारवाहः . अपरिगणनम् वा . न वा अर्थः परिगणनेन . कस्मात् न भवति : आदित्यम् पश्यति , हिमवन्तम् श्र्णोति . ग्रामम् गच्छति इति . अनभिधानात् . अनभिधानात् एव न भविष्यति . न बाधिष्यते . . अन्नादाय अन्नपतये . ये आहुतिम् अन्नादीम् कृत्वा .
3.2.3  
P II.96.13 - 97.27 R III.225 - 228 कविधौ सर्वत्र प्रसारणिभ्यः डः . कविधौ सर्वत्र प्रसारणिभ्यः डः वक्तव्यः . ब्रह्मज्यः . किम् उच्यते सर्वत्र इति . अन्यत्र अपि न अवश्यम् इह एव . ह्व अन्यत्र . आह्वः प्रह्वः इति . के हि सम्प्रसारणप्रसङ्गः . के हि सति सम्प्रसारणम् प्रसज्येत . सम्प्रसारणे कृते सम्प्रसारणपूर्वत्वे च उवङादेशे आहुवः इति एतत् रूपम् स्यात् . सः तर्हि वक्तव्यः . न वक्तव्यः . अस्तु अत्र सम्प्रसारणम् . सम्प्रसारणे कृते आकारलोपः . तस्य स्थानिवद्भावात् उवङादेशः न भविष्यति . पूर्वत्वे कृते प्राप्नोति . एवम् तर्हि इदम् इह सम्प्रधार्यम् . आकारलोपः क्रियताम् पूर्वत्वम् इति . किम् अत्र कर्तव्यम् . परत्वात् आकारलोपः . न सिध्यति . अन्तरङ्गत्वात् पूर्वत्वम् प्राप्नोति . एवम् तर्हि वार्णात् आङ्गम् बलीयः भवति इति आकारलोपः भविष्यति . एवम् तर्हि इदम् इह सम्प्रधार्यम् . आकारलोपः क्रियताम् सम्प्रसारणम् इति . किम् अत्र कर्तव्यम् . परत्वात् आकारलोपः . नित्यम् सम्प्रसारणम् . कृते अपि आकारलोपे प्राप्नोति अकृते अपि प्राप्नोति . आकारलोपः अपि नित्यः . कृते अपि सम्प्रसारणे प्राप्नोति अकृते अपि प्राप्नोति . अनित्यः आकारलोपः . न हि कृते सम्प्रसारणे प्राप्नोति . अन्तरङ्गम् हि पूर्वत्वम् भाधते . यस्य लक्षणान्तरेण निमित्तम् विहन्यते न तत् अनित्यम् . न च सम्प्रसारणम् एव आकारलोपस्य निमित्तम् हन्ति . अवश्यम् लक्षणान्तरम् पूर्वत्वम् प्रतीक्ष्यम् . उभयोः नित्ययोः परत्वात् आकारलोपः . आकारलोपे कृते सम्प्रसारणम् . सम्प्रसारणे कृते यणादेशे सिद्धम् रूपम् आह्वः प्रह्वः इति . एवम् अपि न सिध्यति . यः अनादिष्टाद् अचः पूर्वः तस्य विधिम् प्रति स्थानिवद्भावः . आदिष्टात् च एषः अचः पूर्वः भवति . एवम् तर्हि आकारलोपस्य असिद्धत्वात् उवङादेशः न भविष्यति . इह अपि तर्हि आकारलोपस्य असिद्धत्वात् उवङादेशः न स्यात् . जुहुवतुः झुहुवुः इति . अस्ति अत्र विशेषः . अकृते अत्र आत्त्वे पूर्वत्वम् भवति . इदम् इह सम्प्रधार्यम् आत्त्वम् क्रियताम् पूर्वत्वम् इति . किम् अत्र कर्तव्यम् . परत्वात् पूर्वत्वम् . न सिध्यति . अन्तरङ्गत्वात् आत्त्वम् प्राप्नोति . एवम् तर्हि इदम् इह सम्प्रधार्यम् . आत्त्वम् क्रियताम् सम्प्रसारणम् इति . किम् अत्र कर्तव्यम् . परत्वात् आत्त्वम् . नित्यम् सम्प्रसारणम् . कृते अपि आत्त्वे प्राप्नोति अकृते अपि . आत्त्वम् अपि नित्यम् . कृते अपि सम्प्रसारणे प्राप्नोति अकृते अपि प्राप्नोति . अनित्यम् आत्त्वम् . न हि सम्प्रसारणे कृते प्राप्नोति . परत्वात् पूर्वत्वेन एव भवितव्यम् . यस्य लक्षणान्तरेण निमित्तम् विहन्यते न तत् अनित्यम् . न च सम्प्रसारणम् एव आत्त्वस्य निमित्तम् विहन्ति . अवश्यम् लक्षणान्तरम् पूर्वत्वम् प्रतीक्ष्यम् . उभयोः नित्ययोः परत्वात् आत्त्त्वे कृते सम्प्रसारणम् . एवम् तर्हि पूर्वत्वे योगविभागः करिष्यते . सम्प्रसारणात् परः पूर्वः भवति . तत एङः . एङः च सम्प्रसारणात् पूर्वः भवति . किमर्थम् इदम् . अकृते आत्त्वे पूर्वत्वम् यथा स्यात् . ततः पदान्तात् अति . एङः इति एव . इह अपि तर्हि अकृते आत्त्वे पूर्वत्वम् स्यात् . आह्वः प्रह्वः इति . अस्ति अत्र विशेषः . आकारान्तलक्षणः कविधिः . तेन अनेन अवश्यम् आत्त्वम् प्रतीक्ष्यम् . लिट् पुनः अविशेषेण धातुमात्रात् विधीयते . नित्यम् प्रसारणम् . ह्वः यण् . वार्णात् आङ्गम् न पूर्वत्वम् . यः अनादिष्टात् अचः पूर्वः तत्कार्ये स्थानिवत्त्वम् हि प्रोवाच भगवान् कात्यः . तेन असिद्धिः यणः ते . आतः कः . लिट् न . एङः पूर्वः . सिद्धः आह्वः तथा सति .
3.2.4  
P II.98.2 - 12 R III.229 सुपि स्थः भावे च . सुपि स्थः इति अत्र भावे च इति वक्तव्यम् . इह अपि यथा स्यात् . आखूत्थः वर्तते . श्येनोत्थः शलभोत्थः . तत् तर्हि वक्तव्यम् . न वक्तव्यम् . योगविभागात् सिद्धम् . योगविभागः करिष्यते . आतः अनुपसर्गे कः भवति . ततः सुपि . सुपि च अतः कः भवति . कच्छेन पिबति कच्छपः . कटाहेन पिबति कटाहः . द्वाभ्याम् पिबति द्विपः . ततः स्थः . स्थः च कः भवति सुपि इति . किमर्थम् इदम् . भावे यथा स्यात् . कुतः नु खल्वु एतत् भावे भविष्यति न पुनः कर्मादिषु कारकेषु इति . योगविभागात् अयम् कर्तुः अपकृष्यते . न च अन्यस्मिन् अर्थे आदिश्यते . अनिर्दिष्टार्थाः प्रत्ययाः स्वार्थे भवन्ति इति स्वार्थे भविष्यन्ति . तत् यथा गुप्तिज्किद्भ्यः सन् यावादिभ्यः कन् . सः असौ स्वार्थे भवन् भावे भविष्यति .
3.2.5  
P II.98.14 - 20 R III.230 तुन्दशोकयोः परिमृजापनुदोः आलस्यसुखाहरणयोः . तुन्दशोकयोः परिमृजापनुदोः इति अत्र आलस्यसुखाहरणयोः इति वक्तव्यम् . तुन्दपरिमृजः अलसः . शोकापनुदः पुत्रः जातः . यः हि तुन्दम् परिमार्ष्टि तुन्दपरिमार्जः सः भवति . यः च शोकम् अपनुदति शोकापनोदः सः भवति . कप्रकरणे मूलिअविभुजादिभ्यः उपसङ्ख्यानम् . कप्रकरणे मूलिअविभुजादिभ्यः उपसङ्ख्यानम् कर्तव्यम् . मूलविभुजः रथः . नखमुचानि धनूँषि . काकगुहाः तिलाः . सरसीरुहम् कुमुदम् .
3.2.8  
P II.99.2 - 8 R III.230 - 231 सुरासीध्वोः पिबतेः . सुरासीध्वोः पिबतेः इति वक्तव्यम् . इह मा भूत् . क्षीरपा ब्राह्मणी इति . पिबतेः इति किमर्थम् . या हि सुराम् पाति सुरापा सा भवति . बहुलम् तणि . बहुलम् तणि इति वक्तव्यम् . किम् इदम् तणि इति . सञ्ज्ञाछन्दसोः ग्रहणम् . या ब्राह्मणी सुरापी भवति न एनाम् देवाः पतिलोकम् नयन्ति . या ब्राह्मणी सुरापा भवति न एनाम् देवाः पतिलोकम् नयन्ति .
3.2.9  
P II.99.10 - 18 R III.231 अच्प्रकरणे शक्तिलाङ्गलाङ्कुशयष्टितोमरघटघटीधनुःषु घ्रहेः उपसङ्ख्यानम् . अच्प्रकरणे शक्तिलाङ्गलाङ्कुशयष् टितोमरघटघटीधनुःषु घ्रहेः उपसङ्ख्यानम् कर्तव्यम् . शक्तिग्रहः . शक्ति . लाङ्गल . लाङ्गलग्रहः . लाङ्गल . आङ्कुश . आङ्कुशग्रहः . आङ्कुश . यष्टि . यष्टिग्रहः . यष्टि . तोमर . तोमरग्रहः . तोमर . घट . घटग्रहः . घट . घटी . घटीग्रहः . घटी . धनुस् . धनुर्ग्रहः . धनुस् . सूत्रे च धार्यर्थे . सूत्रे च धार्यर्थे ग्रहेः उपसङ्ख्यानम् . सूत्रग्रहः . धार्यर्थे इति किमर्थम् . यः हि सूत्रम् गृह्णाति सूत्रग्राहण् सः भवति .
3.2.13 
P II.99.20 - 22 R III.231 स्तम्बकर्णयोः हस्तिसूचकयोः . स्तम्बकर्णयोः इति अत्र हस्तिसूचकयोः इति वक्तव्यम् . स्तम्बेरमः हस्ती . कर्णेजपः सूचकः . सम्बे रन्ता कर्णे जपिता इति एव अन्यत्र .
3.2.14 
P II.100.2 - 9 R III.231 - 232 धातुग्रहणम् किमर्थम् . शमि सञ्ज्ञयाम् धातुग्रहणम् कृञः हेत्वादिषु टप्रतिषेधार्थम् . शमि सञ्ज्ञयाम् धातुग्रहणम् क्रियते कृञः हेत्वादिषु टः मा भूत् इति . शमि सञ्ज्ञयाम् अच् भवति इति अस्य अवकाशः शम्वदः शम्भवः . टस्य अवकाशः श्राद्धकरः पिण्डकरः . शङ्करा नाम परिव्राजिका . शङ्करा शकुनिका तच्छिला च . तस्याम् उभयम् प्राप्नोति . परत्वात् टः स्यात् . धातुग्रहणसामर्थ्यात् अच् एव भवति . कुणरवाडवः तु आह . न एषा शङ्करा . शङ्गरा एषा . गृणातिः शब्दकर्मा . तस्य एषः प्रयोगः .
3.2.15 
P II.100.11 - 21 R III.232 - 233 अधिकरणे शेतेः पार्श्वादिषु उपसङ्ख्यानम्. अधिकरणे शेतेः पार्श्वादिषु उपसङ्ख्यानम् कर्तव्यम् . पार्श्वशयः पृष्ठशयः उदरशयः . दिग्धसहपूर्वात् च . दिद्घसहपूर्वात् च इति वक्तव्यम् . दिग्धसहशयः . उत्तानादिषु कर्तृषु . उत्तानादिषु कर्तृषु इति वक्तव्यम् . उत्तानशयः अवमूर्धशयः . गिरौ डः छन्दसि . गिरौ उपपदे डः छन्दसि वक्तव्यः . गिरौ शेते गिरिशः . तद्धितः वा . तद्धितः वा पुनः एषः भवति . गिरौ शेते गिरिशः इति .
3.2.16 
P II.101.2 - 6 R III.233 इह कस्मात् न भवति . कुरून् चरति . पञ्चालान् चरति इति . अधिकरणे इति वर्तते . ननु च कर्मणि इति अपि वर्तते . तत्र कुतः एतत् . अधिकरणे भविष्यति न पुनः कर्मणि इति . चरेः भिक्षाग्रहणम् ज्ञपकम् कर्मणि अप्रसङ्गः . यत् अयम् भिक्षासेनादायेषु च इति चरेः भिक्षाग्रहणम् करोति तत् ज्ञापयति आचार्यः न भवति कर्मणि इति .
3.2.21 
P II.101.9 - 11 R III.234 किँयत्तद्बहुषु कृञः अज्विधानम् . किँयत्तद्बहुषु कृञः अज्विधानम् कर्तव्यम् . किङ्करा . किम् . यत् . यत्करा . यत् . तत् . तत्करा . तत् . बहु . बहुकरा .
3.2.24 
P II.101.13 - 14 R III.234 स्तम्बशकृतोः व्रीहिवत्सयोः . व्रीहिवत्सयोः इति वक्तव्यम् . स्तम्बकरिः व्रीहिः . शकृत्करिः वत्सः .
3.2.26 
P II.101.16 - 102.3 R III.234 - 235 आत्मम्भरिः इति किम् निपात्यते . आत्मनः मुम् भृञः च इन्प्रत्ययः . अत्यल्पम् इदम् उच्यते . भृञः कुक्ष्यात्मनोः मुम् च . भृञः कुक्ष्यात्मनोः मुम् च इति वक्तव्यम् . कुक्षिम्भरः . आत्मम्भरिः चरति यूथम् असेवमानः .
3.2.28 
P II.102.5 - 8 R III.235 खश्प्रकरणे वातसुनीतिलशर्धेषु अजधेट्तुदजहातिभ्यः . खश्प्रकरणे वातसुनीतिलशर्धेषु अजधेट्तुदजहातिभ्य् अः इति वक्तव्यम् . वातमजाः मृगाः . वात . शुनी . शुनीन्धयः . शुनी . तिल . तिलन्द्तुदः . तिल . शर्ध . शर्धञ्जहाः माषाः .
3.2.29 
P II.102.10 - 17 R III.235 - 236 स्तने धेटः . स्तने धेटः इति वक्तव्यम् . स्तनन्धयः . ततः मुष्टौ ध्मः च . मुष्टौ ध्मः च धेटः च इति वक्तव्यम् . मुष्टिन्धमः मुष्टिधयः . अतयल्पम् इदम् उच्यते . नासिकानाडीमुष्टिघटीखारीषु इति वक्तव्यम् . नासिकन्धमः नासिकन्धयः . नासिक . नाडी . नाडिन्धमः नाडिन्धयः . नाडी . मुष्टि . मुष्टिन्धमः मुष्टिधयः . मुष्टि . घटी . घटिन्धमः घटिन्धयः . घटी . खारी . खारिन्धमः खारिन्धयः . खारी .
3.2.30 
P II.102.10 - 17 R III.235 - 236 स्तने धेटः . स्तने धेटः इति वक्तव्यम् . स्तनन्धयः . ततः मुष्टौ ध्मः च . मुष्टौ ध्मः च धेटः च इति वक्तव्यम् . मुष्टिन्धमः मुष्टिधयः . अतयल्पम् इदम् उच्यते . नासिकानाडीमुष्टिघटीखारीषु इति वक्तव्यम् . नासिकन्धमः नासिकन्धयः . नासिक . नाडी . नाडिन्धमः नाडिन्धयः . नाडी . मुष्टि . मुष्टिन्धमः मुष्टिधयः . मुष्टि . घटी . घटिन्धमः घटिन्धयः . घटी . खारी . खारिन्धमः खारिन्धयः . खारी .
3.2.38 
P II.102.19 - 103..4 R III.236 खच्प्रकरणे गमेः सुपि उपसङ्ख्यानम् . खच्प्रकरणे गमेः सुपि उपसङ्ख्यानम् . मितङ्गमः . मितङ्गमा हस्तिनी . विहायसः विह च . विहायसः विह इति अयम् आदेशः वक्तव्यः . खच् च . विहङ्गमः . खच् च डित् वा . खच् च डित् वा वक्तव्यः . विहङ्गः . डे च . डे च विहायसः विह इति अयम् आदेशः वक्तव्यः . विहगः .
3.2.48 
P II.103.6 - 15 R III.236 - 237 डप्रकरणे सर्वत्रपन्नयोः उपसङ्ख्यानम् . डप्रकरणे सर्वत्रपन्नयोः उपसङ्ख्यानम् कर्तव्यम् . सर्वत्रगः पन्नगः . उरसः लोपः च . उरसः लोपः च वक्तव्यः . उरगः . सुदुरोः अधिकरणे . सुदुरोः अधिकरणे डः वक्तव्यः . सुगः दुर्गः . निसः देशे . निसः देशे डः वक्तव्यः . निर्गः . अपर आह . डप्रकरणे अन्येषु अपि दृश्यते . डप्रकरणे अन्येषु अपि दृश्यते इति वक्तव्यम् . ततः स्त्र्यगारगः . अश्नुते यावत् अन्नाय ग्रामगः . ध्वँसते गुरुतल्पगः .
3.2.49 
P II.103.17 - 104.3 R III.237 दारौ आहनः अण् अन्त्यस्य च टः सञ्ज्ञायाम् . दारौ उपपदे आङ्पूर्वात् हन्तेः अण् वक्तव्यः अन्त्यस्य च टः वक्तव्यः . दार्वाघाटः ते वनस्पतीनाम् . चारौ वा . चारौ उपपदे आङ्पूर्वात् हन्तेः अण् वक्तव्यः अन्त्यस्य च टः वा वक्तव्यः . चार्वाघाटः चार्वाघातः . कर्मणि समि च . कर्मणि उपपदे सपूर्वात् हन्तेः अण् वक्तव्यः अन्त्यस्य च टः वा वक्तव्यः . वर्णसङ्घाटः वर्णसङ्घातः पदसङ्घाटः पदसङ्घातः .
3.2.52 
P II.104.5 - 12 R III.237 - 238 कथम् इदम् विज्ञायते . लक्षणे कर्तरि इति आहोस्वित् लक्षणवति कर्तरि इति . किम् च अतः . यदि विज्ञायते लक्षणे कर्तरि इति सिद्धम् जायाघ्नः तिलकालकः पतिघ्नी पाणिलेखा इति . जायाघ्नः तिलकालकः पतिघ्नी पाणिरेखा इति . जायाघ्नः ब्राह्मणः पतिघ्नी व्र्षली इति न सिध्यति . अथ विज्ञायते लक्षणवति कर्तरि इति सिद्धम् जायाघ्नः ब्राह्मणः पतिघ्नी व्र्षली इति . जायाघ्नः तिलकालकः पतिघ्नी पाणिलेखा इति न सिध्यति . अस्तु लक्षणे कर्तरि इति . कथम् जायाघ्नः , ब्राह्मणः पतिघ्नी व्र्षली इति . अकारः मत्वर्थीयः . जायाघ्नः अस्मिन् अस्ति इति सः अयम् जायाघ्नः . पतिघ्नीवृषली इति न सिध्यति . अस्तु तर्हि लक्षणवति कर्तरि इति . कथम् जायाघ्नः तिलकालकः पतिघ्नी पाणिलेखा इति . अमनुष्यकर्तृके इति एवम् भविष्यति .
3.2.53 
P II.104.14 - 17 R III.238 अप्रणिकर्तृके इति वक्तव्यम् . इह मा भूत् . नगरघातः हस्ती . यदि अप्रणिकर्तृके इति उच्यते शशघ्नी शकुनिः इति न सिध्यति . अस्तु तर्हि अमनुष्यकर्तृके इति एव . कथम् नगरघातः हस्ती . कृत्यल्युटः बहुलम् इति एवम् अत्र अण् भविष्यति .
3.2.55 
P II.104.19 - 20 R III.238 राजघे उपसङ्ख्यानम् . राजघे उपसङ्ख्यानम् कर्तव्यम् . राजघः .
3.2.56 
P II.105.3 -20 R III.238 - 240 ख्युनि च्विप्रतिषेधानर्थक्यम् ल्युट्ख्य्नोः अविशेषात् . ख्युनि च्विप्रतिषेधः अनर्थकः . किम् कारणम् . ल्युट्ख्य्नोः अविशेषात् . ख्युना मुक्ते ल्युटा भवितव्यम् . न च अस्ति विशेषः च्व्यन्ते उपपदे ल्युटः ख्युनः वा . तत् एव रूपम् सः एव स्वरः . अयम् अस्ति विशेषः . ल्युटि सति ईकारेण भवितव्यम् . ख्युनि सति न भवितव्यम् . ख्युनि अपि सति भवतव्यम् . एवम् हि सौनागाः पठन्ति . नञ्स्नञीक्ख्युँस्तरुणतलुनानाम् उपसङ्ख्यानम् इति . अयम् तर्हि विशेषः . ख्युनि सति नित्यसमासेन भवितव्यम् . उपपदसमासः हि नित्यसमासः इति . ल्युटि सति न भवितव्यम् . ल्युटि अपि भवितव्यम् . गतिसमासः अपि हि नित्यसमासः . च्य्वन्तम् च गतिसञ्ज्ञम् भवति . मुमर्थम् तर्हि प्रतिषेधः वक्तव्यः . ख्युनि सति मुमा भवितव्यम् . ल्युति सति न भवितव्यम् . मुमर्थम् इति चेत् न अव्ययत्वात् . मुमर्थम् इति चेत् तत् न . किम् कारणम् . अव्ययत्वात् . अनव्ययस्य मुम् उच्यते . च्व्यन्तम् च अव्ययसञ्ज्ञम् . उत्तरार्थम् तु . उत्तरार्थम् तर्हि प्रतिषेधः वक्तव्यः . कर्तरि भुवः खिष्णुच्खुकञौ अच्वौ इति एव . आढ्यीभविता . अथ इदानीम् अनेन मुक्ते ताच्छीलिलः इष्णुच् विधीयते . सः अत्र कस्मात् न भवति . रूढिशब्दप्रकाराः तच्छीलिकाः . न च रूड्ःइशब्दाः गतिभिः विशेष्यन्ते . न हि भवति प्रदेवदत्तः इति .
3.2.57 
P II.105.22 - 106.11 R III.240 - 241 किमर्थम् खिष्णुच् इकारादिः क्रियते न क्स्नुः इति एव उच्येत . तत्र अयम् अपि अर्थः . स्वरार्थः चकारः न कर्तव्यः भवति . केन इदानीम् इकारादित्वम् क्रियते . इष्णुचः इकारादित्वम् उदात्तत्वात् कृतम् भुवः . भवतेः उदात्तत्वात् इकारादित्वम् भविष्यति . इदम् तर्हि प्रयोजनम् . खित् अयम् क्रियते . तत्र चर्त्वे कृते स्यात् . कित् वा खित् वा इति . सन्देहमात्रम् एतत् भवति . सर्वसन्देहेषु च इदम् उपतिष्ठते . व्याख्यानतः विशेषप्रतिपत्तिः . न हि सन्देहात् अलक्षणम् इति . खित् इति व्याख्यास्यामः . नञः तु स्वरसिद्ध्यर्थम् इकारादित्वम् इष्णुचः . इदम् तर्हि प्रयोजनम् . कृत्योकेष्णुच्चार्वादयः च इति एषः स्वरः यथा स्यात् . एतत् अपि न अस्ति प्रयोजनम् . अयम् अपि इटि कृते षत्वे च इष्णुच् भविष्यति . न सिध्यति . लक्षणप्रतिपदोक्तयोः प्रतिपदोक्तस्य एव इति . अथ वा असिद्धम् खलु अपि षत्वम् . षत्वस्य असिद्धत्वात् इस्नुच् एव भवति . इष्णुचः इकारादित्वम् उदात्तत्वात् कृतम् भुवः . नञः तु स्वरसिद्ध्यर्थम् इकारादित्वम् इष्णुचः .
3.2.58 
P II.106.13 - 19 R III.241 - 242 किमर्थः नकारः . ञ्निति इति आद्युदात्तत्वम् यथा स्यात् . न एतत् अस्ति प्रयोजनम् . एकाचः अयम् विधीयते . तत्र न अर्थः स्वरार्थेन नकारेण अनुबन्धेन . धातुस्वरेण एव सिद्धम् . यः तर्हि अनेकाच् . दधृक् इति . वक्ष्यति एतत् धृषेः द्विर्वचनम् अन्तोदात्तत्वम् च निपात्यते इति . विशेषणार्थः तर्हि . क्व विशेषनार्थेन अर्थः . क्विन्प्रत्ययस्य कुः इति . क्विप्रत्ययस्य कुः इति उच्यमाने सन्देहः स्यात् . क्विः वा एषः प्रत्ययः क्विप् वा इति . सन्देहमात्रम् एतत् भवति . सर्वसन्देहेषु च इदम् उपतिष्ठते . व्याख्यानतः विशेषप्रतिपत्तिः . न हि सन्देहात् अलक्षणम् इति . क्क्विप्रत्ययस्य इति व्याख्यास्यामः .
3.2.59 
P II.106.21 - 23 R III.242 दधृक् इति किम् निपात्यते . धृषेः द्विर्वचनम् अन्तोदात्तत्वम् च . धृषेः द्विर्वचनम् अन्तोदात्तत्वम् च निपात्यते .
3.2.60 
P II.107.2 - 5 R III.242 किमर्थः ञकारः . स्वरार्थः . ञ्निति इति आद्युदात्तत्वम् यथा स्यात् . न एतत् अस्ति प्रयोजनम् . नकारेण अपि एषः स्वरः सिद्धः . विशेषणार्थः तर्हि भविष्यति . क्व विशेषणार्थेन अर्थः . कञ्क्वरप् इति . कन्क्वरप् इति उच्यअमाने याचितिका अत्र अपि प्रसज्येत ..
3.2.61 
P II.107.18 - 21 R III.243 - 244 सदादिषु सुब्ग्रहणम् . सदादिषु सुब्ग्रहणम् कर्तव्यम् . ह्ता वेदिष्त् . तिथिः चुरोणस्त् . न तर्हि इदानीम् उपसर्गे अपि इति वक्तव्यम् . वक्तव्यम् च . किम् प्रयोजनम् . ज्ञापकार्थम् . किम् ज्ञाप्यम् . एतत् ज्ञापयति आचार्यः . अन्यत्र सुब्ग्रहणे उपसर्गग्रहणम् न भवति इति . किम् एतस्य ज्ञापने प्रयोजनम् . वदः सुपि अनुपसर्गग्रहणम् चोदितम् . तत् न वक्तव्यम् भवति .
3.2.68 
P II.108.2 - 6 R III.244 किमर्थम् इदम् उच्यते न अदः अनन्ने इति एव सिद्धम् . न सिध्यति . छन्दसि इति एतत् अनुवर्तते . भाषार्थः अयम् आरम्भः . पूर्वस्मिन् एव योगे छन्दोग्रहणम् निवृत्तम् . तत् च अवश्यम् निवर्त्यम् अमात् इति एवमर्थम् . अतः उत्तरम् पठति . अदः अनन्ने क्रव्येग्रहणम् वासरूपनिवृत्त्यर्थम् . अदः अनन्ने क्रव्येग्रहणम् क्रियते वासरूपः मा भूत् .
3.2.69 
P II.108.2 - 6 R III.244 किमर्थम् इदम् उच्यते न अदः अनन्ने इति एव सिद्धम् . न सिध्यति . छन्दसि इति एतत् अनुवर्तते . भाषार्थः अयम् आरम्भः . पूर्वस्मिन् एव योगे छन्दोग्रहणम् निवृत्तम् . तत् च अवश्यम् निवर्त्यम् अमात् इति एवमर्थम् . अतः उत्तरम् पठति . अदः अनन्ने क्रव्येग्रहणम् वासरूपनिवृत्त्यर्थम् . अदः अनन्ने क्रव्येग्रहणम् क्रियते वासरूपः मा भूत् .
3.2.71 
P II.108.8 - 18 R III.245 - 246 श्वेतवहादीनाँ डस् . श्वेतवहादीनाँ डस् वक्तव्यः . श्वेतवाः इन्द्रः . पदस्य च . पदस्य च इति वक्तव्यम् . इह मा भूत् . श्वेतवाहौ श्वेतवाहः . किम् प्रयोजनम् . र्वर्थम् . रुः यथा स्यात् . क्रियते र्वर्थम् निपातनम् . अवयाः श्वेतवाः पुरोडाः च इति . आतः च र्वर्थम् . उक्थशस्शब्दस्य सामान्येन रुः सिद्धः . न तस्य निपातनम् क्रियते . तत् न वक्तव्यम् . अवश्यम् तत् वक्तव्यम् दीर्घार्थम् . न एतत् अस्ति प्रयोजनम् . सिद्धम् अत्र दीर्घत्वम् अत्वसन्तस्य च अधातोः इति . यत्र तेन न सिध्यति तदर्थम् . क्व च तेन न सिध्यति . सम्बुद्धौ . हे श्वेतवाः इति . न तर्हि इदानीम् डस् वक्तव्यः . वक्तव्यः च . किम् प्रयोजनम् . उत्तराऋथम् . श्वेतवोभ्याम् श्वेतवोभिः .
3.2.77 
P II.108.20 - 109.3 R III.246 किमर्थम् स्थः कक्विपौ उच्येते न क्विप् सिद्धः अन्येभ्यः अपि दृश्यते इति कः च आतः अनुपसर्गे कः इति . न सिध्यति . विशेष्विहितः कः सामान्यविहितम् क्विपम् बाधते. वासरूपेण क्विप् अपि भविष्यति . इदम् तर्हि शँस्थः शँस्थाः . उक्तम् एतत् . शमि सञ्ज्ञायाम् धातुग्रहणम् कृञः हेत्वादिषु टप्रतिषेधार्थम् इति . सः यथा एव अच् टम् बाधते एवम् कक्विपौ अपि बाधेत .
3.2.78 
P II.109.5 - 10 R III.247 सुपि इति वर्तमाने पुनः सुब्ग्रहणम् किमर्थम् . अनुपसर्गे इति एवम् तत् अभूत् . इदम् सुब्मात्रे यथा स्यात् . प्रत्यासारिण्यः उदासारिण्यः . णिन्विधौ साधुकारिणि उपसङ्ख्यानम् . णिन्विधौ साधुकारिणि उपसङ्ख्यानम् कर्तव्यम् . साधुकारी साधुदायी . ब्रह्मणि वदः . ब्रह्मणि वदः उपसङ्ख्यानम् कर्तव्यम् . ब्रह्मवादिनः वदन्ति .
3.2.80 
P II.109.12 - 20 R III.247 - 248 किम् उदाहरणम् . अश्राद्धभोजी . किम् यः अश्राद्धम् भुङ्क्ते सः अश्राद्धभोजी . किम् च अतः . यदा असौ अश्राद्धम् न भुङ्क्ते तदा अस्य व्रतलोपः स्यात् . तत् यथा : स्थायी यदा न तिष्थति तदा अस्य व्रतलोपः भवति . एवम् तर्हि णिन्यन्तेन समासः भविष्यति : न श्राद्धभोजी अश्राद्धभोजी . न एवम् शक्यम् . स्वरे हि दोषः स्यात् . श्राद्धभोजी इति एवम् स्वरः प्रसज्येत . अश्राद्धभोजी इति च इष्यते . एवम् तर्हि नञः एव अयम् भुजिप्रतिषेधवाचिनः श्राद्धशब्देन असमर्थसमासः : न भोजी श्राद्धस्य इति . सः तर्हि असमर्थसमासः वक्तव्यः . यदि अपि वक्तव्यः अथ वा एतर्हि बहूनि प्रयोजनानि . कानि . असूर्यम्पश्यानि मुखानि . अपूर्वगेयाः श्लोकाः . अश्राद्धभोजी ब्राह्मणः . सुट् अनपुँसकस्य इति .
3.2.83 
P II.109.22 - 110.16 R III.248 - 250 आत्मग्रहणम् किमर्थम् . परमाने मा भूत् . क्रियमाणे अपि आत्मग्रहणे परमाने प्राप्नोति . किम् कारणम् . आत्मनः इति इयम् कर्तरि षष्ठी मानः इति अकारः भावे . सः यदि एव आत्मानम् मन्यते अथ अपि परम् आत्मनः एव असौ मानः भवति . न एषः दोषः . आत्मनः इति कर्मणि षष्ठी . कथम् . कर्तृकर्मणोः कृति इति . ननु च कर्तरि अपि वै एतेन एव विधीयते . तत्र कुतः एतत् कर्मणि भविष्यति न पुनः कर्तरि इति . एवम् तर्हि कर्मकर्तरि च . कर्मकर्तरि च इति वक्तव्यम् . तत् तर्हि वक्तव्यम् . न वक्तव्यम् . आत्मनः इति कर्मणि षष्ठी . कथम् . कर्तृकर्मणोः कृति इति . ननु च उक्तम् कर्तरि अपि वै एतेन एव विधीयते . तत्र कुतः एतत् कर्मणि भविष्यति न पुनः कर्तरि इति . आत्मग्रहणसामर्थ्यात् कर्मणि विज्ञास्यते . एवम् अपि कर्मकर्तृग्रहणम् कर्तव्यम् कर्मापदिष्टः यक् यथा स्यात् श्यन् मा भूत् इति . कः च अत्र विशेषः यकः वा श्यनः वा . यकि सति अन्तोदात्तत्वेन भवितयम् श्यनि सति आद्युदात्तत्वेन . श्यनि अपि सति अन्तोदात्तत्वेन एव भवितव्यम् . कथम् . खशः स्वरः श्यनः स्वरम् बाधिष्यते . सति शिष्टत्वात् श्यनः स्वरः प्राप्नोति . आचार्यप्रवृत्तिः ज्ञापयति सति शिष्टः अपि विकरणस्वरः सार्वधातुकस्वरम् न बाधते इति यत् अयम् तासेः परस्य लसार्वधातुकस्य अनुदात्तत्वम् शास्ति . लसार्वधातुके एतत् ज्ञापकम् स्यात् . न इति आह . अविशेषेण ज्ञापकम् .
3.2.84 
P II.111.2 - 112.4 R III.250 - 254 भूते इति उच्यते . कस्मिन् भूते . काले . न वै कालाधिकारः अस्ति . एवम् तर्हि धातोः इति वर्तते . धातौ भूते . धातुः वै शब्दः . न च शब्दस्य भूतभविष्यद्वर्तमानतायाम् सम्भवः अस्ति . शब्दे असम्भवात् अर्थे कार्यम् विज्ञास्यते . कः पुनः धात्वर्थः . क्रिया . क्रियायाम् भूतायाम् . यदि एवम् निष्ठायाम् इतरेतराश्रयत्वात् अप्रसिद्धिः . निष्ठायाम् इतरेतराश्रयत्वात् अप्रसिद्धिः . का इतरेतराश्रयता . भूतकालेन शब्देन निर्देशः क्रियते . निर्देशोत्तरकालम् च भूतकालता . तत् एतत् इतरेतराश्रयम् भवति . इतरेतराश्रयाणि च न प्रकल्पन्ते . अव्ययनिर्देशात् सिद्धम् . अव्ययवता शब्देन निर्देशः करिष्यते . अवर्तमाने अभविष्यति इति . सः तर्हि अव्ययवता शब्देन निर्देशः कर्तव्यः . न कर्तव्यः . अव्ययम् एषः भूतेशब्दः न भवतेः निष्ठा . कथम् अव्ययत्वम् . विभक्तिस्वरप्रतिरूपकाः च निपाताः भवन्ति इति निपातसञ्ज्ञा . निपातम् अव्ययम् इति अवययसञ्ज्ञा . अथ अपि भवतेः निष्ठा एवम् अपि अवययम् एव . कथम् न व्येति इति अव्ययम् . क्व पुनः न व्येति . एतौ कालविशेषौ वर्तमानभविष्यन्तौ . स्वभावतः भूते एव वर्तते . यदि तत्रि न व्येति इति अव्ययम् . न वा तद्विधानस्य अन्यत्र अभावात् . न वा भूताधिकारेण अर्थः . किम् कारणम् . तद्विधानस्य अन्यत्र अभावात् . ये अपि एते इतः उत्तरम् प्रत्ययाः शिष्यन्ते एते अपि एतौ कालविशेषौ न वियन्ति वर्तमानभविष्यन्तौ . स्वभावतः एव ते भूते एव वर्तन्ते . अतः उत्तरम् पठति . भूताधिकारस्य प्रयोजनम् कुमारघाती शीर्षघाती आखुहा बिडालः सुत्वानः सुनवन्तः सुषुपुषः अनेहाः अग्निम् आदधानस्य . कुमारघाती शीर्षघाती इति भविष्यद्वर्तमानार्थः भूतनिवृत्त्यर्थः . आखुहा बिडालः इति भविष्यद्वर्तमानार्थः . इतरथा हि ब्रह्मादिषु नियमः त्रिषु कालेषु निवर्तकः स्यात् . सुत्वानः सुन्वन्तः . यज्ञसँयोगे ङ्वनिपः त्रिषु कालेषु शता अपवादः मा भूत् . सुषुपुषः . नजिङ् सर्वकालपवादः मा भूत् . अनेहाः इति वर्तमानकालः एव . अन्यत्र अनाहन्ता . आदधानस्य . कानचः चानश् ताच्छीलादिषु सर्वकालापवादः मा भूत् . अग्निम् आदधानस्य . आदधानस्य इति एव अन्यत्र .
3.2.87 
P II.112.6 - 15 R III.254 - 255 किमर्थम् ब्रह्मादिषु हन्तेः क्विप् विधीयते . न क्विप् च अन्येभ्यः अपि दृश्यते इति एव सिद्धम् . ब्रह्मादिषु हन्तेः क्विब्वचनम् नियमार्थम् . नियमार्थः अयम् आरम्भः . ब्रह्मादिषु एव हन्तेः क्विप् यथा स्यात् . किम् अविशेषेण . न इति आह .उपपदविशेषे एतस्मिन् च विशेषे . अथ ब्रह्मादिषु हन्तेः णिनिना भवितव्यम् . न भवितव्यम् . किम् कारणम् . उभयतः नियमात् . उभयतः नियमः अयम् . ब्रह्मादिषु एव हन्तेः क्विप् भवति . क्विप् एव च ब्रह्मादिषु इति . तथा च उत्तरस्य नियमाऋथम् . एवम् च कृत्वा उत्तरस्य योगस्य वचनार्थः उपपन्नः भवति . बहुलम् छन्दसि इति . यः मातृहा पितृहा भ्रातृहा . न च भवति . अमित्रघातः .
3.2.93 
P II.112.17 - 18 R III.255 कर्मणि कुत्सिते . कर्मणि कुत्सिते इति वक्तव्यम् . इह मा भूत् . धान्यविक्रायः .
3.2.101
P II.112.20 - 21 R III.256 अन्येभ्यः अपि दृश्यते इति वक्तव्यम् , इह अपि यथा स्यात् . आखा उत्खा परिखा .
3.2.102
P II.113.2 - 22 R III.256 - 257 निष्ठायाम् इतरेतराश्रयत्वात् अप्रसिद्धिः . निष्ठायाम् इतरेतराश्रयत्वात् अप्रसिद्धिः . का इतरेतराश्रयता . सतोः क्तक्तवत्वोः सञ्ज्ञया भवितव्यम् सञ्ज्ञया च क्तक्तवतू भाव्येते . तत् एतत् इतरेतराश्रयम् भवति . इतरेतराश्रयाणि च न प्रकल्पन्ते . द्विः वा क्तक्तव्तुग्रहणम् . द्विः वा क्तक्तव्तुग्रहणम् कर्तव्यम् . क्तक्तव्तू भूते . क्तक्तवतू निष्ठा इति . यदि पुनः इह एव निष्ठासञ्ज्ञा अपि उच्येत : क्तक्तव्तू भूते . ततः निष्ठा . निष्ठासञ्ज्ञौ च क्तक्तव्तू भवतः इति . किम् कृतम् भवति . द्विः वा क्तक्तव्तुग्रहणम् न कर्तव्यम् भवति . एवम् अपि तौ इति वक्तव्यम् स्यात् . वक्ष्यति हि एतत् . तौ सत् इति वचनम् असँसर्गार्थम् इति . असँसक्तयोः भूतेन कालेन निष्ठासञ्ज्ञा यथा स्यात् . ञिमिदा मिन्नः ञिक्ष्विदा क्ष्विन्नः . यदि पुनः अदृष्टश्रुतौ एव क्तक्तवतू गृहीत्वा निष्ठासञ्ज्ञा उच्येत . न एवम् शक्यम् . दृष्टश्रुतयोः न स्यात् . ञिमिदा मिन्नः . तस्मात् न एवम् शक्यम् . न चेत् एवम् द्विः वा क्तक्तव्तुग्रहणम् कर्तव्यम् इतरेतराश्रयम् वा भवति . न एषः दोषः . इतरेतराश्रयमात्रम् एतत् भवति . सर्वाणि च इतरेतराश्रयाणि एकत्वेन परिहृतानि सिद्धम् तु नित्यशब्दत्वात् इति . न इदम् तुल्यम् अन्यैः इतरेतराश्रयैः . न हि सञ्ज्ञा नित्या . एवम् तर्हि भाविनी सञ्ज्ञा विज्ञास्यते . तत् यथा : कः चित् कम् चित् तन्तुवायम् आह : अस्य सूत्रस्य शाटकम् वय इति . सः पश्यति . यदि शाटकः न वातव्यः अथ वातव्यः न शाटकः . शाटकः वातव्यः इति विप्रतिषिद्धम्. भाविनी खलु अस्य सञ्ज्ञा अभिप्रेता . सः मन्ये वातव्यः यस्मिन् उते शाटकः इति एतत् भवति इति . एवम् इह अपि तौ भूते काले भवतः ययोः अभिनिर्वृतयोः निष्ठा इति एषा सञ्ज्ञा भविष्यति . कटम् देवदत्तः इति . यदा हि वेणिकान्तः कटः अभिसमीक्षितः भवति प्रकरोति कटम् इति एव तदा भवति . . पुनः कित्करणा प्रतिषिध्यते .
3.2.106
P II.113.2 - 22 R III.256 - 257 निष्ठायाम् इतरेतराश्रयत्वात् अप्रसिद्धिः . निष्ठायाम् इतरेतराश्रयत्वात् अप्रसिद्धिः . का इतरेतराश्रयता . सतोः क्तक्तवत्वोः सञ्ज्ञया भवितव्यम् सञ्ज्ञया च क्तक्तवतू भाव्येते . तत् एतत् इतरेतराश्रयम् भवति . इतरेतराश्रयाणि च न प्रकल्पन्ते . द्विः वा क्तक्तव्तुग्रहणम् . द्विः वा क्तक्तव्तुग्रहणम् कर्तव्यम् . क्तक्तव्तू भूते . क्तक्तवतू निष्ठा इति . यदि पुनः इह एव निष्ठासञ्ज्ञा अपि उच्येत : क्तक्तव्तू भूते . ततः निष्ठा . निष्ठासञ्ज्ञौ च क्तक्तव्तू भवतः इति . किम् कृतम् भवति . द्विः वा क्तक्तव्तुग्रहणम् न कर्तव्यम् भवति . एवम् अपि तौ इति वक्तव्यम् स्यात् . वक्ष्यति हि एतत् . तौ सत् इति वचनम् असँसर्गार्थम् इति . असँसक्तयोः भूतेन कालेन निष्ठासञ्ज्ञा यथा स्यात् . ञिमिदा मिन्नः ञिक्ष्विदा क्ष्विन्नः . यदि पुनः अदृष्टश्रुतौ एव क्तक्तवतू गृहीत्वा निष्ठासञ्ज्ञा उच्येत . न एवम् शक्यम् . दृष्टश्रुतयोः न स्यात् . ञिमिदा मिन्नः . तस्मात् न एवम् शक्यम् . न चेत् एवम् द्विः वा क्तक्तव्तुग्रहणम् कर्तव्यम् इतरेतराश्रयम् वा भवति . न एषः दोषः . इतरेतराश्रयमात्रम् एतत् भवति . सर्वाणि च इतरेतराश्रयाणि एकत्वेन परिहृतानि सिद्धम् तु नित्यशब्दत्वात् इति . न इदम् तुल्यम् अन्यैः इतरेतराश्रयैः . न हि सञ्ज्ञा नित्या . एवम् तर्हि भाविनी सञ्ज्ञा विज्ञास्यते . तत् यथा : कः चित् कम् चित् तन्तुवायम् आह : अस्य सूत्रस्य शाटकम् वय इति . सः पश्यति . यदि शाटकः न वातव्यः अथ वातव्यः न शाटकः . शाटकः वातव्यः इति विप्रतिषिद्धम्. भाविनी खलु अस्य सञ्ज्ञा अभिप्रेता . सः मन्ये वातव्यः यस्मिन् उते शाटकः इति एतत् भवति इति . एवम् इह अपि तौ भूते काले भवतः ययोः अभिनिर्वृतयोः निष्ठा इति एषा सञ्ज्ञा भविष्यति . कटम् देवदत्तः इति . यदा हि वेणिकान्तः कटः अभिसमीक्षितः भवति प्रकरोति कटम् इति एव तदा भवति . . पुनः कित्करणा प्रतिषिध्यते .
3.2.108
P II.115.14 - 116.10 R III.261 - 263 भाषायाम् सदादिभ्यः वा लिट् . भाषायाम् सदादिभ्यः वा लिट् वक्तव्यः . किम् प्रयोजनम् . तद्विषये लुङः अनिवृत्त्यर्थम् . तस्य लिटः विषये लुङः अनिवृत्तिः यथा स्यात् . उपसेदिवान् कौत्सः पाणिनिम् . उपासदत् . अनद्यतनपरोक्षयोः च . अनद्यतनपरोक्षयोः च वा लिट् वक्तव्यः . उपसेदिवान् कौत्सः पाणिनिम् . उपासीदत् . उपससाद . अपवादविप्रतिषेधात् हि तयोः भावः . अपवादविप्रतिषेधात् हि तौ स्याताम् . कौ . लङ्लिटौ . तस्य क्वसुः अपरोक्षे नित्यम् . तस्य लिटः भाषायाम् क्वसुः अपरोक्षे नित्यम् इति वक्तव्यम् . अपरोक्षग्रहणेन न अर्थः . तस्य क्वसुः नित्यम् इति एव . केन इदानीम् लिटः परोक्षे श्रवणम् भविष्यति . परोक्षे लिट् इति अनेन . तत् तर्हि वक्तव्यम् . न वक्तव्यम् . अनुवृत्तिः करिष्यते . भाषायाम् सदादिभ्यः वा लिट् भवति लिटः च क्वसुः भवति . ततः लुङ् . लुङ् भवति भूते काले . भाषायाम् सदादिभ्यः वा लिट् भवति लिटः च क्वसुः भवति . ततः अनद्यतने लङ् . अनद्यतने भूते काले लङ् भवति . भाषायाम् सदादिभ्यः वा लिट् भवति लिटः च क्वसुः भवति . परोक्षे लिट् भवति . भाषायाम् सदादिभ्यः वा लिट् भवति लिटः च क्वसुः भवति . तत्र अयम् अपि अर्थः . तस्य क्वसुः अपरोक्षे नित्यम् इति एतत् न वक्तव्यम् भवति .
3.2.109
P II.116.11 - 117.23 R III.263 - 266 किम् उपेयिवान् इति निपातनम् क्रियते . उपेयुषि निपातनम् इडर्थम् . उपेयुषि निपातनम् क्रियते इडर्थम् . इट् यथा स्यात् . न एतत् अस्ति प्रयोजनम् . सिद्धः अत्र इट् वस्वेकाकाद्घसाम् इति . द्विर्वचने कृते अनेकाच्त्वात् न प्राप्नोति . इदम् इह सम्प्रधार्यम् . द्विर्वचनम् क्रियताम् इट् इति . किम् अत्र कर्तव्यम् . परत्वात् इडागमः . नित्यम् द्विर्वचनम् . कृते अपि इटि प्राप्नोति अकृते अपि प्राप्नोति . इट् अपि नित्यः . कृते अपि द्विर्वचने एकादेशे च प्राप्नोति अकृते अपि प्राप्नोति . न अत्र एकादेशः प्राप्नोति . किम् कारणम् . दीर्घः इणः किति इति दीर्घत्वेन बाधते . तत् एतत् उपेयुषि निपातनम् इडर्थम् क्रियते . उपेयुषि निपातनम् इडर्थम् इति चेत् अजादौ अतिप्रसङ्गः . उपेयुषि निपातनम् इडर्थम् इति चेत् अजादौ अतिप्रसङ्गः भवति . उपेयुषा उपेयुषे उपेयुषः उपेयुषि इति . एकादिष्टस्य ईय्भावार्थम् तु . एकादिष्टस्य ईय्भावार्थम् तु निपातनम् क्रियते . एकादिष्टस्य ईय् इति एतत् रूपम् निपात्यते . ननु च उक्तम् न अत्र एकादेशः प्राप्नोति . किम् कारणम् . दीर्घः इणः किति इति दीर्घत्वेन बाधते इति . तत् हि न सुष्ठु उच्यते . न हि दीर्घत्वम् एकादेशम् बाधते . कः तर्हि बाधते . यणादेशः . सः च क्व बाधते . यत्र अस्य निमित्तम् अस्ति . यत्र हि निमित्तम् न अस्ति निष्प्रतिद्वन्द्वः तत्र एकादेशः . व्यञ्जने यणादेशार्थम् वा . अथ वा व्यञ्जने एव यणादेशः निपात्यते . यणादेशे कृते एकाचः इति इट् सिद्धः भवति . अपरः आह : न उपेयिवान् निपात्यः . द्विर्वचनाद् इट् भविष्यति परत्वात् . द्विर्वचनम् क्रियताम् इट् इति इट् भविष्यति विप्रतिषेधेन . इह अपि तर्हि द्विर्वचनात् इट् स्यात् बिभिद्वान् चिच्छिद्वान् . अन्येषाम् एकाचाम् द्विर्वचनम् नित्यम् इति आहुः . अन्येषाम् एकाचाम् नित्यम् द्विर्वचनम् . कृते अपि इटि प्राप्नोति अकृते अपि प्राप्नोति . अस्य पुनः इट् च नित्यः द्विव्रचनम् च . अस्य पुनः इट् च एव नित्यः द्विव्रचनम् च . द्विर्वचने च कृते एकाच् भवति . कथम् . एकादेशे कृते . तस्मात् इट् बाधते द्वित्वम् . तस्मात् इट् द्विर्वचनम् बाधते . अनूचानः कर्तरि . अनूचानः कर्तरिइति वक्तव्यम् . अनूक्तवान् अनूचानः . अनूक्तम् इति एव अन्यत्र . न उपेयिवान् निपात्यः . द्विर्वचनाद् इट् भविष्यति परत्वात् . अन्येषाम् एकाचाम् द्विर्वचनम् नित्यम् इति आहुः . अस्य पुनः इट् च नित्यः द्विव्रचनम् च . न विहन्यते हि अस्य . द्विर्वचने च एकाच्त्वात् . तस्मात् इट् बाधते द्वित्वम् .
3.2.110
P II.117.25 - 111.14 R III.266 - 267 लुङ्लृटोः अपवादप्रसङ्गः भूतभविष्यतोः अविशेषवचनात् . लुङ्लृटोः अपवादः प्राप्नोति . अगाम घोषान् . अपाम पयः . अशयिष्महि पूतीकतृणेषु . गमिष्यामः घोषान् . पास्यामः पयः . शयिष्यामहे पूतीकतृणेषु . किम् कारणम् . भूतभविष्यतोः अविशेषवचनात् . भूतभविष्यतोः अविशेषेण विधीयेते लुङ्लृटौ . तयोः विशेषविहितौ लन्लुटौ अपवादौ प्राप्नुतः . न वा अपवादस्य निमित्ताभावात् अनद्यतने हि तयोः विधानम् . न वा एषः दोषः . किम् कारणम् . अपवादस्य निमित्ताभावात् . न अत्र अपवादस्य निमित्तम् अस्ति . किम् कारणम् . अनद्यतने हि तयोः विधानम् . अनद्यतने हि तौ विधीयेते लङ्लुटौ . न च अत्र अनद्यतनः कालः विवक्षितः . किम् तर्हि . भूतकालसामान्यम् भविष्यत्कालसामान्यम् च . यदि अपि तावत् अत्र एतत् शक्यते वक्तुम् गमिष्यामः घोषान् पास्यामः पयः शयिष्यामहे पूतीकतृणेषु इति यत्र एतत् न ज्ञायते किम् कदा इति . इह तु कथम् अगाम घोषान् अपाम पयः अशयिष्महि पूतीकतृणेषु यत्र एतत् निर्ज्ञातम् भवति अमुष्मिन् अहनि गतम् इति . अत्र अपि न वा अपवादस्य निमित्ताभावात् अनद्यतने हि तयोः विधानम् इति एव . कथम् पुनः सतः नाम अविवक्षा स्यात् . सतः अपि अविवक्षा भवति . तत् यथा . अलोमिका एडका . अनुदरा कन्या . असतः च विवक्षा भवति . तत् यथा . समुद्रः कुण्डिका . विन्ध्यः वर्धितकम् इति .
3.2.111
P II.118.22 - 119.7 R III.268 - 269 अनद्यतने इति बहुव्रीहिनिर्देशः अद्य ह्यः अभुक्ष्महि इति . अनद्यतने इति बहुव्रीहिनिर्देशः कर्तव्यः . अविद्यमानाद्यतने अनद्यतने इति . किम् प्रयोजनम् . अद्य ह्यः अभुक्ष्महि इति . अद्य च ह्यः च अभुक्ष्महि इति व्यामिश्रे लुङ् एव यथा स्यात् . यदि एवम् अद्यतने अपि लङ् प्राप्नोति . न हि अद्यतने अद्यतनः विद्यते . अद्यतने अपि अद्यतनः विद्यते . कथम् . व्यपदेशिवद्भावेन . परोक्षे च लोकविज्ञाते प्रयोक्तुः दर्शनविषये . परोक्षे च लोकविज्ञाते प्रयोक्तुः दर्शनविषये लङ् वक्तव्यः . अरुणत् यवनः साकेतम् . अरुणत् यवनः मधमिकाम् . परोक्षे इति किमर्थम् . उदगात् आदित्यः . लोकविज्ञते इति किमर्थम् . चकार कटम् देवदत्तः . प्रयोक्तुः दर्शनविषये इति किमर्थम् . जघान कँसम् किल वासुदेवः .
3.2.114
P II.119.9 - 17 R III.269 - 270 किम् उदाहरणम् . तत्र सक्तून् पास्यामः . अभिजानासि देवदत्त तत्र सक्तून् अपिबाम . भवेत् पूर्वम् परम् आकाङ्क्षति इति साकाङ्क्षम् स्यात् . परम् तु कथम् साकाङ्क्षम् . परम् अपि साकाङ्क्षम् . कथम् अस्ति अस्मिन् आकाङ्क्षा इति अतः साकाङ्क्षम् . विभाषा साकाङ्क्षे सर्वत्र . विभाषा साकाङ्क्षे सर्वत्र इति वक्तव्यम् . क्व सर्वत्र . यदि च अयदि च . यदि तावत् . अभिजानासि देवदत्त यत् कश्मीरान् गमिष्यामः यत् कश्मीरान् अगच्छाम यत् तत्र ओदनम् भोक्ष्यामहे यत् तत्र ओदनम् अभुञ्ज्महि . अभिजानासि देवदत्त कश्मीरान् गमिष्यामः कश्मीरान् अगच्छाम तत्र ओदनम् भोक्ष्यामहे तत्र ओदनम् अभुञ्ज्महि . उत्तरस्य अक्षिशब्दस्य उत्वम् वक्तव्यम् . सिद्धम् वा अस्मात् निपातनात् . इन्द्रियाणि उपलब्धौ कारणानि भवन्ति . मनसः असान्निध्यात् . परस्य अक्षे परोक्षे लिटि दृश्यताम् . उत्वम् वा आदेः परात् अक्ष्णः . सिद्धम् वा अस्मात् निपातनात् .
3.2.118
P II.121.2 - 122.3 R III.275 - 278 स्म पुरा भूतमात्रे न स्म पुरा अद्यतने . स्म पुरा भूतमात्रे न स्म पुरा अद्यतने इति वक्तव्यम् . किम् अयम् स्मादिविधिः पुरान्तः अविशेषेण भूतमात्रे भवति . तत्र वक्तव्यम् स्मलक्षणः पुरालक्षणः च अद्यतने न भवतः इति . आहोस्वित् स्मलक्षणः पुरालक्षणः च अविशेषेण भूतमात्रे भवतः इति . तत्र स्माद्यर्थम् न स्म पुरा अद्यतने इति वक्तव्यम् . किम् च अतः . स्मादिविधिः पुरान्तः यदि अविशेषेण किम् कृतम् भवति न स्म पुरा अद्यतने इति ब्रुवता कात्यायनेन इह . स्मादिविधिः पुरान्तः यदि अविशेषेण भवति किम् वार्त्तिककारः प्रतिषेधेन करोति न स्म पुरा अद्यतने इति . अनुवृत्तिः अनद्यतनस्य लात् स्मे इति तत्र न अस्ति नञ्कार्यम् . लट् स्मे इति अत्र अनद्यतने इति एतत् अनुवर्तिष्यते . अपरोक्षानद्यतनः ननौ च नन्वोः च निवृत्तौ न पुरा अद्यतने इति भवेत् एतत् वाच्यम् . तत्र एतावत् वक्तव्यम् स्यात् न पुरा अद्यतने इति . तत्र च अपि लङ्ग्रहणम् . तत्र च अपि लङ्ग्रहणम् ज्ञपकम् न पुरालक्षणः अद्यतने भवति इति . अथ बुद्धिः अविशेषाद् स्म पुरा हेतू . अथ बुद्धिः अविशेषेण स्म पुरा हेतू इति . तत्र च अपि श्र्णु भूयः . अपरोक्षे चे इति एषः प्राक् पुरिसँशब्दनात् अविनिवृत्तः सर्वत्र अनद्यतनः . तथा सति नञा किम् इह कार्यम् . स्मादौ अपरोक्षे च इति अकार्यम् इति शक्यम् एतत् अपि विद्धि . शक्यम् हि निवर्तयितुम् परोक्षे इति लात् स्मे इति अत्र . स्यात् एषा तव बुद्धिः . स्मलक्षणे अपि एवम् एव सिद्धम् इति . लट् स्मे इति भवेत् न अर्थः . तस्मात् कार्यम् परार्थम् तु . एवम् तर्हि ज्ञापयति आचार्यः स्मलक्षणः पुरालक्षणः च अनद्यतने भवतः इति . शतृशानचौ : ननु माम् कुर्वन्तम् पश्य . ननु माम् कुर्वाणम् पश्य इति .
3.2.122
P II.122.12 - 22 R III.278 - 279 हशश्वद्भ्याम् पुरा . हशश्वल्लक्षणात् पुरालक्षणः भवति विप्रतिषेधेन . हशश्वल्लक्षणस्य अवकाशः . इति ह अकरोत् . इह ह चकार . शश्वत् अकरोत् . शश्वत् चकार . पुरालक्षणस्य अवकाशः . रथेन अयम् पुरा याति . रथेन अयम् पुरा अयासीत् . इह उभयम् प्राप्नोति . रथेन ह शश्वत् पुरा याति . रथेन ह शश्वत् पुरा अयासीत् . पुरालक्षणः भवति विप्रतिषेधेन . स्मः सर्वेभ्यः विप्रतिषेधेन . स्मलक्षणः सर्वेभ्यः भवति विप्रतिषेधेन . हशश्वल्लक्षणात् पुरालक्षणात् च . हशश्वल्लक्षणस्य अवकाशः . इति ह अकरोत् . इह ह चकार . शश्वत् अकरोत् . शश्वत् चकार . पुरालक्षणस्य अवकाशः . रथेन अयम् पुरा याति . रथेन अयम् पुरा अयासीत् . स्मलक्षणस्य अवकाशः . धर्मेण स्म कुरवः युध्यन्ते . इह सर्वम् प्राप्नोति . न ह स्म वै पुरा शश्वत् अपरशुवृक्णम् दहति . स्मलक्षणः लट् भवति विप्रतिषेधेन .
3.2.123
P II.123.2 - 124.13 R III.279 - 285 प्रवृत्तस्य अविरामे शिष्या भवन्ती अवर्तमानत्वात् . प्रवृत्तस्य अविरामे शिष्या भवन्ती . इह अधीमहे . इह वसामः . इह पुष्यमित्रम् याजयामः . किम् पुनः कारणम् न सिध्यति . अवर्तमानत्वात् . नित्यप्रवृत्ते च कालाविभागात् . नित्यप्रवृत्ते च शासितव्या भवन्ती . तिष्ठन्ति पर्वताः . स्रवन्ति नद्यः इति . किम् पुनः कारणम् न सिध्यति . कालाविभागात् . इह भूतभविष्यत्प्रतिद्वन्द्वः वर्तमानः कालः . न च अत्र भूतभविष्यन्तौ कालौ स्तः . न्याय्या तु आरम्भानपवर्गात् . न्याय्या तु एषा वर्तमानकालता . कुतः . आरम्भानपवर्गात् . आरम्भः अत्र अनपवृक्तः . एषः नाम् न्याय्यः वर्तमानः कालः यत्र आरम्भः अनपवृक्तः . अस्ति च मुक्तसँशये विरामः . यम् खलु अपि भवान् मुक्तसँशयम् वर्तमानम् कालम् न्याय्यम् मन्यते भुङ्क्ते देवदत्तः इति तेन एतत् तुल्यम् . सः अपि हि अवश्यम् भुञ्जानः हसति वा जल्पति वा पानीयम् वा पिबति . यदि अत्र युक्ता वर्तमानकालता दृश्यते इह अपि युक्ता दृश्यताम् . सन्ति च कालविभागाः . सन्ति खलु अपि कालविभागाः . तिष्ठन्ति पर्वताः . स्थास्यन्ति पर्वताः . तस्थुः पर्वताः . किम् शक्यन्ते एते शब्दाः प्रयोक्तुम् इति अतः सन्ति कालविभागाः . न अवश्यम् प्रयोगात् एव . इह भूतभविष्यद्वर्तमानानाम् राज्ञाम् याः क्रियाः ताः तिष्ठतेः अधिकरणम् . इह तावत् तिष्ठन्ति पर्वताः इति . सम्प्रति ये राजानः तेषाम् याः क्रियाः तासु वर्तमानासु . स्थास्यन्ति पर्वताः इति . इतः उत्तरम् ये राजानः भविष्यन्ति तेषाम् याः क्रियाः तासु भविष्यन्तीषु . तस्थुः पर्वताः इति . ये राजानः बभूवुः तेषाम् याः क्रियाः तासु व्भूतासु . अपरः आह : न अस्ति वर्तमानः कालः इति . अपि च अत्र श्लोकान् उदाहरन्ति : न वर्तते चक्रम् . इषुः न पात्यते . न स्यन्दन्ते सरितः सागराय . कूटस्थः अयम् लोकः न विचेष्टा अस्ति . यः हि एवम् पश्यति सः अपि अनन्धः . मीमाँसकः मन्यमानः युवा मेधाविसम्मतः काकम् स्म इह अनुपृच्छति : किम् ते पतितलक्षणम् . अनागते न पतसि अतिक्रान्ते च काक न . यदि सम्प्रति पतसि सर्वः लोकः पतति अयम् . हिमवान् अपि गच्छति . अनागतम् अतिक्रान्तम् वर्तमानम् इति त्रयम् . सर्वत्र गतिः न अस्ति . गच्छति इति किम् उच्यते . क्रियाप्रवृत्तौ यः हेतुः तदर्थम् यत् विचेष्टितम् तत् समीक्ष्य प्रयुञ्जीत गच्छति इति अविचारयन् . अप्रः आह . अस्ति वर्तमानः कालः इति . आदित्यगतिवत् न उपलभ्यते . अपि च अत्र श्लोकम् उदाहरन्ति . बिसस्य वालाः इव दह्यमानाः न लक्ष्यते विकृतिः सन्निपाते . अस्ति इति ताम् वेदयन्ते त्रिभभावाः . सूक्ष्मः हि भावः अनुमितेन गम्यः .
3.2.124
P II.125.2 - 20 R III.286 - 288 लस्य अप्रथमासमानाधिकरणेन अयोगात् अदेशानुपपत्तिः यथा अन्यत्र . लस्य अप्रथमासमानाधिकरणेन अयोगात् अदेशयोः नुपपत्तिः यथा अन्यत्र . तत् यथा अन्यत्र अपि लस्य अप्रथमासमानाधिकरणेन योगः न भवति . क्व अन्यत्र . लङि . अपचत् ओदनम् देवदत्तः इति . योगः इति चेत् अन्यत्र अपि योगः स्यात् . अथ मतम् एतत् भवति योगः इति अन्यत्र अपि योगः स्यात् . क्व अन्यत्र . लङि . अपचत् ओदनम् देवदत्तः इति . न क्व चित् योगः इति कृत्वा अतः सर्वत्र योगेन भवितव्यम् क्व चित् अयोगः इति कृत्वा सर्वत्र अयोगेन . तत् यथा . समानम् ईहमानानाम् च अधीयानानाम् च के चित् अर्थैः युज्यन्ते अपरे न . न च इदानीम् कः चित् अर्थवान् इति अतः सर्वैः अर्थवद्भिः शक्यम् भवितुम् कः चित् अनर्थकः इति सर्वैः अनर्थकैः . तत्र किम् अस्माभिः शक्यम् कर्तुम् . यत् लोटः अप्रथमासमानाधिकरणेन योगः भवति लङः न स्वाभाविकम् एतत् . अथ वा आदेशे सामानाधिकरण्यम् दृष्ट्वा अनुमानात् गन्तव्यम् प्रकृतेः अपि सामानाधिकरण्यम् भवति इति . तत् यथा धूमम् दृष्ट्वा अग्निः अत्र इति गम्यते त्रिविष्टब्धकम् दृष्ट्वा परिव्राजकः इति . विषमः उपन्यासः . प्रत्यक्षः तेन अग्निधूमयोः अभिसम्बन्धः कृतः भवति त्रिविष्टब्धकपरिव्राजकयोः च . सः तद्विदेशस्थम् अपि दृष्ट्वा जानाति अग्निः अत्र परिव्राजकः अत्र इति . भवति वै प्रत्यक्षात् अपि अनुमानबलीयस्त्वम् . तत् यथा अलातचक्रम् प्रत्यक्षम् दृश्यते अनुमानात् च गम्यते न एतत् अस्ति इति . कस्य चित् खलु अपि सकृत् कृतः अभिसम्बन्धः अत्यन्ताय कृतः भवति . तत् यथा वृक्षपर्णयोः अयम् वृक्षः इदम् पर्णम् इति . सः तद्विदेशस्थम् अपि दृष्ट्वा जानाति वृक्षस्य इदम् पर्णम् इति . . क्व तर्हि इदानीम् विभाषा . प्रथमासमानाधिकरणे . पचन् पचति पचमानः पचते इति .
3.2.126
P II.127.26 - 128.23 R III.292 - 294 लक्षणहेत्वोः क्रियायाः गुणे उपसङ्ख्यानम् . लक्षणहेत्वोः क्रियायाः गुणे उपसङ्ख्यानम् कर्तव्यम् . तिष्ठन् मूत्रयति . गच्छन् भक्षयति . कर्तुः च लक्षणयोः पर्यायेण अचयोगे . कर्तुः च लक्षणयोः पर्यायेण अचयोगे उपसङ्ख्यानम् कर्तव्यम् . यः अधीयानः आस्ते सः देवदत्त्तः . यः आसीनः अधीते सः देवदत्तः . अचयोगे इति किमर्थम् . यः आस्ते च अधीते च सः चैत्रः . तत्त्वान्वाख्याने च . तत्त्वान्वाख्याने च उपसङ्ख्यानम् कर्तव्यम् . शयाना वर्धते दूर्वा . आसीनम् वर्धते बिसम् इति . सदादयः च बहुलम् . सदादयः च बहुलम् इति वक्तव्यम् . सन् ब्राह्मणः अस्ति ब्राह्मणः . विद्यते ब्राह्मणः विद्यमानः ब्राह्मणः इति . इङ्जुहोत्योः वावचनम् . इङ्जुहोत्योः वा इति वक्तव्यम् . अधीते अधीयानः . जुहोति जुह्वत् . माङि आक्रोशे . माङि आक्रोशे इति वक्तव्यम् . मा पचन् . मा पचमानः . तत् तर्हि वक्तव्यम् . न वक्तव्यम् . लक्षणहेत्वोः क्रियायाः इति एव सिद्धम् . इह तावत् तिष्ठन् मूत्रयति इति . तिष्ठतिक्रिया मूत्रयतिक्रियायाः लक्षणम् . गच्छन् भक्षयति इति . गच्छतिक्रिया भक्षयतिक्रियायाः लक्षणम् . यः अधीयानः आस्ते सः देवदत्त्तः इति . अध्ययनक्रिया आसनक्रियायाः लक्षणम् . यः आसीनः अधीते सः देवदत्तः इति . आसिक्रिया अध्ययनक्रियायाः लक्षणम् . इदम् तर्हि प्रयोजनम् . अचयोगे इति वक्ष्यामि इति . इह मा भूत् . यः आस्ते च अधीते च सः चैत्रः इति . एतत् अपि न अस्ति प्रयोजनम् . न एतत् क्रियायाः लक्षणम् . किम् तर्हि . कर्तृलक्षणम् एतत् . शयाना वर्धते दूर्वा इति . शेतिक्रिया वृद्धिक्रियायाः लक्षणम् . आसीनम् वर्धते बिसम् इति . आसिक्रिया वृद्धिक्रियायाः लक्षणम् . सदादयः च बहुलम् इङ्जुहोत्योः वा माङि आक्रोशे इति वक्तव्यम् एव.
3.2.127
P II.128.25 - 129.23 R III.294 - 296 तौग्रहणम् किमर्थम् . शतृशानचौ प्रतिनिर्दिश्येते . न एतत् अस्ति प्रयोजनम् . प्रकृतौ शतृशानचौ अनुवर्तिष्येते . क्व प्रकृतौ . लटः शतृसानचौ अप्रथमासमानाधिकरणे इति . अतः उत्तरम् पठति . तौ सत् इति वचनम् असँसर्गार्थम् .तौ ग्रहणम् क्रियते असँसर्गार्थम् . असँसक्तयोः एतैः विशेषैः शतृशानचोः सञ्ज्ञा यथा स्यात् . ननु च एते विशेषाः निवर्तेरन् . यदि अपि एते विशेषाः निवर्तन्ते अयम् तु खलु वर्तमानः कालः अवश्यम् उत्तरार्थः अनुवर्त्यः . तस्मिन् अनुवर्तमाने वर्तमानकालविहितयो ः एव शतृशानचोः सत्स्ञ्ज्ञा स्यात् . भूतभविष्यकालविहितयोः न स्यात् . किम् पुनः भूतभविष्यकालविहितयोः सत्स्ञ्ज्ञावचने प्रयोजनम् . पूरणगुणसुहितसत् इति . ब्राह्मणस्य पक्ष्यन् . ब्राह्मणस्य पक्ष्यमाणः . अथ क्रियमाणे अपि तौग्रहणे कथम् एव असँसक्तयोः एतैः विशेषैः सञ्ज्ञा लभ्या . लभ्या इति आह . कथम् . तौ इति शब्दतः सत् इति योगे क्रियमाणे तौ ग्रहणम् योगाङ्गम् जायते . सति च योगाङ्गे योगविभागः करिष्यते . तौ . तौ एतौ शतृशानचौ धातुमात्रात् परस्य प्रत्ययस्य भवतः . ततः सत् . सत्स्ञ्ज्ञौ भवतौ शतृशानचौ . इह अपि तर्हि प्राप्नुतः . कारकः हारकः इति . अवधारणम् लृटि विधानम् . लृतः सत् वा इति एतत् नियमार्थम् भविष्यति . लृटः एव धातुमात्रात् परस्य न अन्यस्य इति . कैमर्थ्यक्यात् नियमः भवति . विधेयम् न अस्ति इति कृत्वा . इह च अस्ति विधेयम् . किम् . नित्यौ शतृशानचौ प्राप्तौ . तौ विभाषा विधेयौ . तत्र अपूर्वः विधिः अस्तु नियमः अस्तु इति अपूर्वः एव विधिः भविष्यति न नियमः . योगविभागतः च विहितम् सत् . एवम् तर्हि योगविभागः करिष्यते . लृटः सत् . लृटः सत्सञ्ज्ञौ भवतः . किमर्थम् इदम् . नियमार्थम् . लृटः एव धातुमात्रात् परस्य न अन्यस्य इति . ततः वा . वा च लृटः शतृशानचौ सत्सञ्ज्ञौ भवतः . तत्र अयम् अपि अर्थः . सद्विधिः नित्यम् अप्रथमासमानाधिकरणे इति वक्ष्यति . तत् न वक्तव्यम् भवति . प्रत्याहारग्रहणे सति विध्यर्थम् भविष्यति.
3.2.135
P II.130.21 - 131.13 R III.298 - 300 तृन्विधौ ऋत्विक्षु च अनुपसर्गस्य . तृन्विधौ ऋत्विक्षु च अनुपसर्गस्य इति वक्तव्यम् . ह्ता प्ता . अनुपसर्गस्य इति किमर्थम् . प्रशास्ता प्रतिहर्ता . नयतेः षुक् च . नयतेः षुक् वक्तव्यः . तृन् च प्रत्ययः वक्तव्यञ्. न्ष्टा . न वा धात्वन्यत्वात् . न वा वक्तव्यम् . किम् कारणम् . धात्वन्यत्वात् . धात्वन्तरम् नेषतिः . कथम् ज्ञायते . नेषतु नेष्टात् इति दर्शनात् . नेषतु नेष्टात् इति प्रयोगः दृश्यते . इन्द्रः नः तेन नेषतु . गाः वः नेष्टात् . त्विषेः देवतायाम् अकारः च उपधायाः अनिट्वम् च . त्विषेः देवतायाम् तृन् वक्तव्यः अकारः च उपधायाः अनिट्वम् च इति . त्वष्टा . किम् पुनः इदम् त्विषेः एव अनिट्वम् . न इति आह . यत् च अनुक्रान्तम् यत् च अनुक्रँस्यते सर्वस्य एषः शेषः अनिट्वम् इति . क्षदेः च युक्ते . क्षदेः च युक्ते तृन् वक्तव्यः . क्षत्ता . छन्दसि तृच् च . छन्दसि तृच् च तृन् च वक्तव्यः . udf
क.्.0तृभ्यः udf
स.ङ.0रहीतृभ्यः . क्ष्त्तृभ्यः सङ्ग्र्हीतृभ्यः .
3.2.139
P II.131.15 - 132.20 R III.299 - 300 स्नोः कित्त्वे स्थः ईकार्प्रतिषेधः . स्नोः कित्त्वे स्थः ईकार्प्रतिषेधः वक्तव्यः . स्थास्नुः इति . घुमास्थागापाजहातिसाम् हलि इति ईत्त्वम् प्राप्नोति . एवम् तर्हि न कित् करिष्यते . अकिति गुणप्रतिषेधः . यदि अकित् गुणप्रतिषेधः वक्तव्यः . जिष्णुः इति . भुवः इट्प्रतिषेधः च . भुवः इट्प्रतिषेधः च वक्तव्यः . किम् च अन्यत् . गुणप्रतिषेधः च . भूष्णुः इति . अस्तु तर्हि कित्. ननु च उक्तम् स्नोः कित्त्वे स्थः ईकार्प्रतिषेधः वक्तव्यः इति . न एषः दोषः . स्थादँशिभ्याम् स्नुः छन्दसि . स्थादँशिभ्याम् स्नुः छन्दसि वक्तव्यः . स्थास्नु जङ्गमम् . दङ्क्ष्णवः पशवः इति . सः इदानीम् स्थः अविशेषेण विधास्यते . सूत्रम् तर्हि भिद्यते . यथान्यासम् अस्तु. ननु च उक्तम् स्नोः कित्त्वे स्थः ईकार्प्रतिषेधः वक्तव्यः इति . एवम् तर्हि गित् करिष्यते . स्थोः गित्त्वात् न स्थः ईकारः . स्थोः गित्त्वात् स्थः ईकारः न भविष्यति . किम् कारणम् . क्ङितोः ईत्त्वशासनात् . क्ङितोः ईत्त्वम् शिष्यते . इह तर्हि जिष्णुः इति गुणः प्राप्नोति . गुणाभावः त्रिषु स्मार्यः . गुणाभावः त्रिषु स्मर्तव्यः . गिति किति ङिति इति . तत् गकारग्रहणम् कर्तव्यम् . न कर्तव्यम् . क्रियते न्यासे एव . ककारे गकारः चर्त्वभूतः निर्दिश्यते . क्क्ङिति च इति . इह तर्हि भूष्णुः इति श्र्युकः किति इति इट्प्रतिषेधः न प्राप्नोति . श्र्युको अनिट्त्वम् गकोः इतोः . श्र्युकः अनिट्त्वम् गकारककारयोः इति वक्तव्यम् . तत् गकारग्रहणम् कर्तव्यम् . न कर्तव्यम् . क्रियते न्यासः एव . ककारे गकारः चर्त्वभूतः निर्दिश्यते . श्र्युकः क्किति इति . यदि एवम् चर्त्वस्य असिद्धत्वात् हशि इति उत्त्वम् प्राप्नोति . सौत्रः निर्देशः . अथ वा असँहितया निर्देशः करिष्यते . श्र्युकः क्किति इति . स्थोः गित्त्वात् न स्थः ईकारः क्ङितोः ईत्त्वशासनात् . गुणाभावः त्रिषु स्मार्यः . श्र्युको अनिट्त्वम् गकोः इतोः .
3.2.141
P II.132.22 - 133.4 R III.301 घिनण् अयम् वक्तव्यः . घिनुणि हि सति शमिनौ शमिनः तमिनौ तमिनः उगिदचाम् सर्वनामस्थाने अधातोः इति नुम् प्रसज्येत . न एषः दोषः . झल्ग्रहणम् तत्र चोदयिष्यति . इह तर्हि : शमिनितरा शमिनीतरा तमिनितरा तमिनीतरा : उगितः घादिषु नद्याः अन्यतरस्याम् ह्रस्वः भवति इति अन्यरतस्याम् ह्रस्वत्वम् प्रसज्येत . इष्यते एव ह्रस्वत्वम् . घिनुण् अकर्मकाणाम् . घिनुण् अकर्मकाणाम् इति वक्तव्यम् . इह मा भूत् . सम्पृणक्ति शाकम् इति . उक्तम् वा . किम् उक्तम् . अनभिधानात् इति .
3.2.146
P II.133.7 - 19 R III.301 - 302 किमर्थम् निन्दादिभ्यः वुञ् विधीयते न ण्वुला एव सिद्धम् . न हि अस्ति विशेषः निन्दादिभ्यः ण्वुलः वा वुञः वा . तत् एव रूपम् सः एव स्वरः . वुञ्म् अनेकाचः . वुञ्म् अनेकाचः प्रयोजयन्ति . असूयकः . अथ ये अत्र एकाचः पठ्यन्ते तेषाम् ग्रहणम् किमर्थम् न तेषाम् ण्वुला एव सिद्धम् . न सिध्यति . अयम् तच्छीलादिषु तृन् विधीयते . सः विशेषविहितः सामान्यविहितम् ण्वुलम् बाधेत . वासरूपन्यायेन ण्वुल् अपि भविष्यति . अतः उत्तरम् पठति . निन्दादिभ्यः वुञ्वचनम् अन्येभ्यः ण्वुलः प्रतिषेधार्थम् . निन्दादिभ्यः वुञ्वचनम् क्रियते ज्ञापकार्थम् . किम् ज्ञाप्यम् . एतत् ज्ञापयति आचार्यः तच्छीलादिषु वासरूपन्यायेन अन्येभ्यः ण्वुल् न भवति इति . तृजादिप्रतिषेधाऋथम् वा . अथ वा एतत् ज्ञापयति आचार्यः . तच्छीलादिषु सर्वे एव तृजासयः वासरूपेण न भवन्ति इति .
3.2.150
P II.133.21 - 134.9 R III.302 - 303 पदिग्रहणम् अनर्थकम् अनुदात्तेतः च हलादेः इति सिद्धत्वात् . पदिग्रहणम् अनर्थकम् . किम् कारणम् . अनुदात्तेतः च हलादेः इति एव अत्र युच् सिद्धः . न सिध्यति . अयम् पदेः उकञ् विधीयते लषपदपद्स्थाभूवृषहनकमगमशॄभ्यः उकञ् इति . सः विशेषविहितः सामान्यविहितम् युचम् बाधेत . वासरूपन्यायेन युच् अपि भविष्यति . असरूपनिवृत्त्यर्थम् तु . असरूपनिवृत्त्यर्थम् तर्हि पदिग्रहणम् क्रियते . एतत् ज्ञापयति आचार्यः ताच्छीलिकेषु ताच्छिलिकाः वासरूपेण न भवन्ति इति . यदि एतत् ज्ञाप्यते दूददीपदीक्षः च इति दीपग्रहणम् अनर्थकम् . अयम् दीपेः रः विधीयते . नमिकम्पिस्म्यजसहिँसदीपः रः इति . सः विशेषविहितः सामान्यविहितम् युचम् बाधिष्यते . एवम् तर्हि सिद्धे सति यत् दीपग्रहणम् करोति तत् ज्ञापयति आचार्यः भवति युचः रेण समावेशः इति . किम् एतस्य ज्ञापने प्रयोजनम् . कम्रा कन्या कमना कन्या इति एतत् सिद्धम् भवति .
3.2.158
P II.134.11 - 16 R III.303 - 304 किमर्थम् आलुच् उच्यते न लुश् एव उच्येत . का रूपसिद्धिः : स्पृहयालुः गृहयालुः . शपि कृते अतः दीर्घः यञि इति दीर्घत्वम् भविष्यति . एवम् तर्हि सिद्धे सति यत् आलुचम् शास्ति तत् ज्ञापयति आचार्यः अन्येभ्यः अपि अयम् भवति इति . किम् एतस्य ज्ञापने प्रयोजनम् . आलुचि शीङ्ग्रहणम् चोदयिष्यति . तत् न कर्तव्यम् भवति . आलुचि शीङ्ग्रहणम् . आलुचि शीङ्ग्रहणम् कर्तव्यम् . शयालुः .
3.2.171
P II.134.18 - 135.12 R III.304 - 305 किमर्थम् किकिनोः कित्त्वम् उच्यते न असँयोगात् लिट् कित् इति एव सिद्धम् . किकिनोः कित्त्वम् ॠकारगुणप्रतिषेधाऋथम् . किकिनोः कित्त्वम् क्रियते ॠकारगुणप्रतिषेधाऋथम् . अयम् ॠकारारान्तानाम् लिटि गुणः प्रतिषेधविषये आरभ्यते ऋच्छत्यॄत्राम् इति . सः यथा इह भवति आतस्तरतुः अतस्तरुः इति एवम् इह अपि प्रसज्येत मित्रावरुणौ ततुरिः दूरे हि अध्वा जगुरिः इति . सः पुनः कित्त्वे बाध्यते . उत्सर्गः छन्दसि सदादिभ्यः दर्शनात् . उत्सर्गः छन्दसि किकिनौ वक्तव्यौ . किम् प्रयोजनम् . सदादिभ्यः दर्शनात् . सदादिभ्यः हि किकिनौ दृश्येते . सदिमनिरमिनमिविचीनाम् सेदिः मेनिः रेमिः . नेमिः चक्रम् इव अभवत् . विविचिम् रत्नधातमम् . भाषायाम् धाञ्कृसृजनिनिमिभ्यः . भाषायाम् धाञ्कृसृजनिनिमिभ्यः किकिनौ वक्तव्यौ . धाञ् . दधिः . धाञ् . कृ . चक्रिः . कृ . सृ . सस्रिः . सृ . जनि . जज्ञिः . जनि . नमि . नेमिः . सासहिवावहिचाचलिपापतीनाम् निपातनम् . सासहिवावहिचाचलिपापतीनाम् निपातनम् कर्तव्यम् . वृषा सहमानम् सासहिः . वावहिः चाचलिः पापतिः . अपरः आह : सहिवहिचलिपतिभ्यः यङन्तेभ्यः किकिनौ वक्तव्यौ . एतानि एव उदाहरणानि .
3.2.178
P II.135.16 - 136.4 R III.305 - 306 किमर्थम् इदम् उच्यते न क्विप् अन्येभ्यः अपि दृश्यते इति एव सिद्धम् . क्विब्विधिः अनुपपदार्थः . अनुपपदार्थः अयम् आरम्भः . पचेः पक् . भिदेः भित् . छिदेः छित् . अथ यः अत्र सोपसर्गः तस्य ग्रहणम् किमर्थम् न तेन एव सिद्धम् . न सिध्यति . इह के चित् आ क्वेः इति सूत्रम् पठन्ति के चित् प्राक् क्वेः इति . तत्र ये आ क्वेः इति पठन्ति तैः क्विप् अपि आक्षिप्तः भवति . तत्र तच्छीलादिषु अर्थेषु किव्प् यथा स्यात् . न एतत् अस्ति प्रयोजनम् . यः एव असौ अविशेषविहितः सः तच्छीलादिषु भविष्यति अन्यत्र च . न सिध्यति . अयम् तच्छीलादिषु तृन् विधीयते . सः विशेषविहितः सामान्यविहितम् ण्वुलम् बाधेत . वासरूपन्यायेन ण्वुल् अपि भविष्यति . न सिध्यति . इदानीम् एव हि उक्तम् तच्छीलादिषु वर्थेषु वासरूपेण तृजादयः न भवन्ति इति . क्विप् च अपि तृजादिः . धीः ध्यायतेः वा दधातेः वा .
3.2.180
P II.136.21 - 137.2 R III.307 - 308 डुप्रकरणे मितद्र्वादिभ्यः उपसङ्ख्यानम् धातुविधितुक्प्रतिषेधार्थम् . डुप्रकरणे मितद्र्वादिभ्यः उपसङ्ख्यानम् कर्तव्यम् . किम् प्रयोजनम् . धातुविधितुक्प्रतिषेधार्थम् . धातुविधेः तुकः च प्रतिषेधः यथा स्यात् . मित्रद्रुः मितद्रू मितद्रवः . अचि श्नुधातुभ्रुवाम् इति उवङादेशः मा भूत् . इह च मितद्र्वा मितद्र्वे न ऊङ्धात्वोः इति प्रतिषेधः मा भूत् . तुग्विधिः . मितद्रुः . ह्रस्वस्य पिति कृति तुक् भवति इति तुक् मा भूत् .
3.2.188
P II.137.4 - 8 R III.308 शीलितः रक्षितः क्षान्तः आक्रुष्टः जुष्टः इति अपि रुष्टः च रुषितः च उभौ अभिव्याहृतः इति अपि हृष्टतुष्टौ तथा कान्तः तथा उभौ सँयोतोद्यतौ . कष्टम् भविष्यति इति आहुः . अमृताः पूर्ववत् स्मृताः . न म्रियन्ते अमृताः .
3.3.1  
P II.138.2 - 22 R III.309 - 312 बहुलवचनम् किमर्थम् . बाहुलकम् प्रकृतेः तनुदृष्टेः . तन्वीभ्यः प्रकृतिभ्यः उणादयः दृश्यन्ते . न सर्वाभ्यः दृश्यन्ते . प्रायसमुच्चयाद् अपि तेषाम् . प्रायेण खलु अपि ते समुच्चिताः न सर्वे समुच्चिताः . कार्यसशेषविधेः च तत् उक्तम् . कार्याणि खलु अपि सशेषाणि कृतानि न सर्वाणि लक्षणेन परिसमाप्तानि . किम् पुनः कारणम् तन्वीभ्यः प्रकृतिभ्यः उणादयः दृश्यन्ते न सर्वाभ्यः दृश्यन्ते . किम् च कारणम् प्रायेण समुच्चिताः न सर्वे समुच्चिताः . किम् च कारणम् कार्याणि सशेषाणि कृतानि न सर्वाणि लक्षणेन परिसमाप्तानि . नैगमरूडिभवम् हि सुसाधु . नैगमाः च रूढिभवाः च औणादिकाः सुसाधवः कथम् स्युः . नाम च धातुजम् आह निरुक्ते . नाम खलु अपि धातुजम् . एवम् आहुः नैरुक्ताः . व्याकरणे शकटस्य च तोकम् . वैयाकरणानाम् च शाकटायनः आह धातुजम् नाम इति . अथ यस्य विशेषपदार्थः न समुत्तितः कथम् तत्र भवितव्यम् . यत् न विशेषपदार्थसमुत्तम् प्रत्ययतः प्रकृतेः च तत् ऊह्यम् . प्रकृतिम् दृष्ट्वा प्रत्ययः ऊहितव्यः प्रत्ययम् च दृष्ट्वा प्रकृतिः ऊहितव्या . सञ्ज्ञासु धातुरूपाणि प्रत्ययाः च ततः परे कार्यात् विद्यात् अनुबन्धम् . एतत् शास्त्रम् उणादिषु .
3.3.3  
P II.139.2 - 21 R III.312 - 313 भविष्यति इति अनद्यतने उपसङ्ख्यानम् . भविष्यति इति अनद्यतने उपसङ्ख्यानम् कर्तव्यम् . श्वः ग्रामम् गमी . किम् पुनः कारणम् न सिध्यति . लृटा अयम् निर्देशः कृइयते . लृट् च अनद्यतने लुटा बाध्यते . तेन लृटः एव विषये एते प्रत्ययाः स्युः . लुटः विषये न स्युः . इतरेतराश्रयम् च . इतरेतराश्रयम् च भवति . का इतरेतराश्रयता . भविष्यत्कालेन शब्देन निर्देशः क्रियते . निर्देशोत्तरकालम् च भ्भविष्यत्कालता . तत् एतत् इतरेतराश्रयम् भवति . इतरेतराश्रयाणि च न प्रकल्पन्ते . उक्तम् वा . किम् उक्तम् . एकम् तावत् उक्तम् न वा अपवादस्य निमित्ताभावात् अनद्यतने हि तयोः विधानम् इति . अपरम् अपि उक्तम् अव्ययनिर्देशात् सिद्धम् इति. अव्ययवता शब्देन निर्देशः करिष्यते . अवर्तमाने अभूते इति . सः तर्हि अव्ययवता शब्देन निर्देशः कर्तव्यः . न कर्तव्यः . अव्ययम् एषः भविष्यतिशब्दः न एषा भवतेः लृट् . कथम् अव्ययत्वम् . विभक्तिस्वरप्रतिरूपकाः च निपाताः भवन्ति इति निपातसञ्ज्ञा . निपातम् अव्ययम् इति अवययसञ्ज्ञा . अथ अपि भवतेः लृट् एवम् अपि अवययम् एव . कथम् न व्येति इति अव्ययम् . क्व पुनः न व्येति . एतौ कालविशेषौ भूतवर्तमानौ . स्वभावतः भविष्यति एव वर्तते . यदि तत्रि न व्येति इति अव्ययम् . न वा तद्विधानस्य अन्यत्र अभावात् . न वा भविष्यदाधिकारेण अर्थः . किम् कारणम् . तद्विधानस्य अन्यत्र अभावात् . ये अपि एते इतः उत्तरम् प्रत्ययाः शिष्यन्ते एते अपि एतौ कालविशेषौ न वियन्ति भूतवर्तमानौ . स्वभावतः एव ते भविष्यति एव वर्तन्ते . अतः उत्तरम् पठति . भविष्यदधिकारस्य प्रयोजनम् यावत् पचति पुरा पचति इति अनपशब्दत्वाय .
3.3.4  
P II.139.23 - 140.4 R III.314 यावत्पुरादिषु लड्विधिः लुटः पूर्वविप्रतिषिद्धम् . यावत्पुरादिषु लड्विधिः भवति लुटः पूर्वविप्रतिषेधेन . यावत्पुरानिपातयोः लट् भवति इति अस्य अवकाशः . यावत् भुङ्क्ते . पुरा भुङ्क्ते . लुटः अवकाशः . श्वः कर्ता . श्वः अध्येता . इह उभयम् प्राप्नोति . यावत् श्वः भुङ्क्ते . पुरा श्वः भुङ्क्ते . लट् भवति विप्रतिषेधेन . सः तर्हि पूर्वविप्रतिषेधः वक्तव्यः . न वक्तव्यः . अनद्यतने लुट् इति अत्र यावत्पुरानिपातयोः लट् इति अनुवर्तिष्यते .
3.3.7  
P II.140.6 - 8 R III.314 किमर्थम् इदम् उच्यते न लिप्स्यमानसिद्धिः अपि लिप्सा एव तत्र किँवृत्ते लिप्सायाम् इति एव सिद्धम् . अकिँवृत्तार्थः अयम् आरम्भः . यः भवताम् ओदनम् ददाति सः स्वर्गम् लोकम् गच्छति . यः भवताम् ओदनम् दास्यति सः स्वर्गम् लोकम् गमिष्यति .
3.3.10 
P II.140.10 - 141.6 R III.314 - 316 किमर्थम् क्रियायाम् उपपदे क्रियार्थायाम् ण्वुल् विधीयते न अविशेषेण विहितः ण्वुल् सः क्रियायाम् उपपदे क्रियार्थायाम् अन्यत्र च भविष्यति . ण्वुलि सकर्मकग्रहणम् चोदितम् . अकरमकार्थः अयम् आरम्भः . आसकः व्रजति . शायकः व्रजति . प्रत्याख्यातम् तत् न वा धातुमात्रात् दर्शनात् ण्वुलः इति . एवम् तर्हि तृजादिषु वर्तमानकालोपादानम् चोदितम् . अवर्तमानकालार्थः अयम् आरम्भः . तत् अपि प्रत्याख्यातम् न वा कालमात्रे दर्शनात् अन्येषाम् इति . इदम् तर्हि प्रयोजनम्. अकेनोः भविष्यदाधम्र्ण्ययोः इति अत्र षष्ठ्याः प्रतिषेधः उक्तः . सः यथा स्यात् . एतत् अपि न अस्ति प्रयोजनम् . यः एव असौ अविशेषविहितः सः यदा भविष्यति भविष्यति तदा अस्य प्रतिषेधः भविष्यति . एवम् तर्हि भविष्यदधिकारविहितस्य प्रतिषेधः यथा स्यात् . इह मा भूत् : अङ्ग यजताम् . लप्स्यन्ते अस्य याजकाः . ये एनम् याजययिष्यन्ति इति . न एषः भविष्यत्कालः . कः तर्हि . भूतकालः . कथम् तर्हि भविष्यत्कालता गम्यते . धातुसम्बन्धे प्रत्ययाः इति . यः तर्हि न धातुसम्बन्धः . इमे अस्य याजकाः . इमे अस्य लावकाः इति . एषः अपि भूतकालः . कथम् तर्हि भविष्यत्कालता गम्यते . सम्बन्धात् . सः च तावत् तैः अयाजितः भवति . तस्य च तावत् तैः यवाः अलूनाः भवन्ति . उच्यते च . इदम् तर्हि प्रयोजनम् . अयम् क्रियायाम् उपप्दे क्रियार्थायाम् तुमुन् विधीयते . सः विशेषविहितः सामान्यविहितम् ण्वुलम् बाधेत . एतत् अपि न अस्ति प्रयोजनम् . भावे तुमुन् विधीयते कर्तरि ण्वुल् . तत्र कः प्रसङ्गः यत् भावे विहितः तुमुन् कर्तरि विहितम् ण्वुलम् बाधेत . लृट् तर्हि बाधेत . वासरूपेण भविष्यति . अतः उत्तरम् पठति . ण्वुलः क्रियार्थोपपदस्य पुनर्विधानम् तृजादिप्रतिषेधार्थम् . ण्वुलः क्रियार्थोपपदस्य पुनर्विधानम् क्रियते ज्ञापकार्थम् . किम् ज्ञाप्यम् . एतत् ज्ञापयति आचार्यः क्रियायाम् उपपदे क्रियार्थायाम् वासरूपेण तृजादयः न भवन्ति इति . ण्वुल् अपि तृजादिः .
3.3.11 
P II.141.8 - 20 R III.316 - 317 किमर्थम् इदम् उच्यते न अविशेषेण भावे प्रत्ययाः ये विहिताः ते क्रियायाम् उपपदे क्रियार्थायाम् अन्यत्र च भविष्यन्ति . भाववचनानाम् यथाविहितानाम् प्रतिपदविध्यर्थम् . भाववचनानाम् यथाविहितानाम् प्रतिपदविध्यर्थः अयम् आरम्भः . इदानीम् एव हि उक्तम् क्रियायाम् उपप्दे क्रियार्थायाम् वासरूपेण तृजादयः न भवन्ति इति . भाववचनाः च अपि तृजादयः . अस्ति प्रयोजनम् एतत् . किम् तर्हि इति . यथाविहिताः इति तु वक्तव्यम् . किम् प्रयोजनम् . इह याभ्यः प्रकृतिभ्यः येन विशेषेण भावे प्रत्ययाः विहिताः ताभ्यः प्रकृतिभ्यः तेन एव विशेषेण क्रियायाम् उपप्दे क्रियार्थायाम् यथा स्युः . व्यतिकरः मा भूत् इति . तत् तर्हि वक्तव्यम् . न वक्तव्यम् . इह भावे प्रत्ययाः भवन्ति इति इयट सिद्धम् . सः अयम् एवम् सिद्धे सति यत् वचनग्रहणम् करोति तस्य एतत् प्रयोजनम् वाचकाः यथा स्युः इति . यदि च याभ्यः प्रकृतिभ्यः येन विशेषेण भावे प्रत्ययाः विहिताः ताभ्यः प्रकृतिभ्यः तेन एव विशेषेण क्रियायाम् उपप्दे क्रियार्थायाम् भवन्ति ततः अमी वाचकाः कृताः स्युः . अथ हि प्रकृतिमात्रात् वा स्युः प्रत्ययमात्रम् वा स्यात् न अमीवाचकाः कृताः स्युः .
3.3.12 
P II.141.22 - 142.13 R III.317 - 318 किमर्थम् इदम् उच्यते न अविशेषेण कर्मणि अण् विहितः सः क्रियायाम् उपपदे क्रियार्थायाम् अन्यत्र च भविष्यति . अणः पुनर्वचनम् अपवादविषये अनिवृत्त्यर्थम् . अणः पुनर्वचनम् क्रियते अपवादविषये अनिवृत्तिः यथा स्यात् . गोदायः व्रजति . कम्बलदायः व्रजति इति . किम् उच्यते अपवादविषये अनिवृत्तिः यथा स्यात् इति न पुनः उत्सर्गविषये प्रतिपदविध्यर्थम् स्यात् . इदानीम् एव हि उक्तम् क्रियायाम् उपप्दे क्रियार्थायाम् वासरूपेण तृजादयः न भवन्ति इति . अण् च अपि तृजादिः . एवम् तर्हि उभयम् अनेन क्रियते . अपवादविषये चअनिवृत्तिः उत्सर्गविषये प्रतिपदविधानम् . कथम् पुनः एकेन यत्नेन उभयम् लभ्यम् . लभ्यम् इति आह . कथम् . कर्मग्रहणसामर्थ्यात् . कथम् पुनः अन्तरेण कर्मग्रहणम् कर्मणि अण् लभ्यः . वचनग्रहणम् प्रकृतम् अनुवर्तते . अस्ति प्रयोजनम् एतत् . किम् तर्हि इति . अपर्यायेण इति तु वक्तव्यम् . कदा चित् हि कर्मणि स्यात् कदा चित् क्रियायाम् उपपदे क्रियार्थायाम् इति . तत् तर्हि वक्तव्यम् . न वक्तव्यम् . चेन सन्नियोगः करिष्यते . अण् कर्मणि च . किम् च अन्यत् . क्रियायाम् उपपदे क्रियार्थायाम् इति . एवम् अपि प्रत्येकम् उपपदसञ्ज्ञा न प्राप्नोति . चेन एव सन्नियोगः करिष्यते . प्रत्येकम् वाक्यपरिसमाप्तिः दृष्टा इति प्रत्येकम् उपपदसञ्ज्ञ भविष्यति .
3.3.13 
P II.142.15 - 143.5 R III.318 - 319 शेषवचनम् किमर्थम् . लृटि शेषवचनम् क्रियायाम् प्रतिपदविध्यर्थम् . लृटि शेषवचनम् क्रियते क्रियायाम् प्रतिपदविध्यर्थम् . प्रतिपदविधिः यथा स्यात् . अविशेषेण विधाने लृटः अभावः प्रतिषिद्धत्वात् . अविशेषेण विधाने लृटः अभावः स्यात् . करिष्यामि इति व्रजति . हरिष्यामि इति व्रजति इति . किम् कारणम् . प्रतिषिद्धत्वात् . इदानीम् एव हि उक्तम् क्रियायाम् उपपदे क्रियार्थायाम् वासरूपेण तृजादयः न भवन्ति इति . लृट् च अपि तृजादिः . अस्ति प्रयोजनम् एतत् . किम् तर्हि इति . साधीयः तु खलु शेषग्रहणेन क्रियार्थोपपदात् लृट् निर्भज्यते . किम् कारणम् . अक्रियार्थोपपदत्वात् . शेषे इति उच्यते . शेषः च कः . यत् अन्यत् क्रियायाः क्रियार्थायाः . एवम् तर्हि लृटि शेषवचनम् क्रियायाम् प्रतिपदविध्यर्थम् . लृटि शेषवचनम् क्रियते क्रियायाम् प्रतिपदविधिः यथा स्यात् . लृट् शेषे च . करिष्यति हरिष्यति इति . क्व च . क्रियायाम् उपपदे क्रियार्थायाम् इति . सः तर्हि चकारः कर्तव्यः . न कर्तव्यः . इह लृट् भवति इति इयता सिद्धम् . सः अयम् एवम् सिद्धे सति यत् शेषग्रहणम् करोति तस्य एतत् प्रयोजनम् योगाङ्गम् यथा उपजायेत . सति च योगाङ्गे योगविभागः करिष्यते . लृट् भवति क्रियायाम् उपपदे क्रियार्थायाम् इति . ततः शेषे . शेषे च लृट् भवति इति .
3.3.14 
P II.143.7 - 10 R III.320 सद्विधिः नित्यम् अप्रथमासमानाधिकरणे . सद्विधिः अप्रथमासमानाधिकरणे नित्यम् इति वक्तव्यम् . पक्ष्यन्तम् पश्य . पक्ष्यमाणम् पश्य . क्व तर्हि इदानीम् विभाषा . प्रथमासमानाधिकरणे . पाक्ष्यन् पक्ष्यति . पक्ष्यमाणः पक्ष्यते .
3.3.15 
P II.143.12 - 16 R III.320 योगविभागः कर्तव्यः . अनद्यतने लृटः सत्स्ञ्ज्ञौ भवतः . श्वः अग्नीन् आध्यास्यमानेन . श्वः सोमेन यक्ष्यमाणेन . ततः लुट् . लुट् भवति अनद्यतने . श्वः कर्ता . श्वः अध्येता . केन विहितस्य अनद्यतने लृटः सत्सञ्ज्ञौ उच्येते . एतत् एव ज्ञापयति भवति अनद्यतने लृट् इति यत् अयम् अनद्यतने लृटः सत्स्ञ्ज्ञौ शास्ति . एवम् च कृत्वा सः अपि अदोषः भवति यत् उक्तम् भविष्यति इति अनद्यतने उपसङ्ख्यानम् .
3.3.16 
P II.144.2 - 3 R III.321 स्पृशः उपतापे . स्पृशः उपतापे इति वक्तव्यम् . इह मा भूत् . कम्बलस्पर्शः इति .
3.3.17 
P II.144.5 - 6 R III.321 वाधिमत्स्यबलेषु इति वक्तव्यम् . अतीसारः व्याधिः . विसारः मत्स्यः . बले . शालसारः खदिरसारः .
3.3.18 
P II.144.8 - 145.3 R III.323 - 324 भावे सर्वलिङ्गनिर्देशः . भावे सर्वलिङ्गनिर्देशः कर्तव्यः . भूतौ भवने भावे इति . किम् प्रयोजनम् . सर्वलिङ्गे भाङे एते प्रत्ययाः यथा स्युः इति . किम् पुनः कारणम् न सिध्यति . पुँलिङ्गेन अयम् निर्देशः क्रियते एकवचनेन च . तेन् पुँलिङ्गे एव एकवचने च एते प्र्रत्ययाः स्युः . स्त्रीनपुँसकयोः द्विवचनबहुवच्नयोः च न स्युः . न अत्र निर्देशः तन्त्रम् . कथम् पुनः तेन एव च नाम निर्देशः क्रियते तत् च अतन्त्रम् स्यात् . तत्कारी च भवान् तद्द्वेषी च . नान्तरीयकत्वात् अत्र पुँलिङ्गेन निर्देशः क्रियते एकवचनेन च . अवश्यम् कया चित् विभक्त्या केन चित् च लिङ्गेन निर्देशः कर्तव्यः . तत् यथा कः चित् अन्नार्थी शालिकलापम् सतुषम् सपलालम् आहरति नान्तरीयकत्वात् . सः यावत् आदेयम् तावत् आदाय तुषपलालानि उत्सृजति . तथा कः चित् माँसार्थी मत्स्यान् सशकलान् सकण्टकान् आहरति नान्तरीयकत्वात् . सः यावत् आदेयम् तावत् आदाय शकलकण्टकान् उत्सृजति . एवम् इह अपि नान्तरीयकत्वात् पुँलिङ्गेन निर्देशः क्रियते एकवचनान्तेन च . न हि अत्र निर्देशः तन्त्रम् . कया चित् विभक्त्या केन चित् च लिङ्गेन निर्देशः कर्तव्यः . अथ वा कृभ्वस्तयः क्रियासामान्यवाचिनः क्रियाविशेषवाचिनः पचादयः . यत् च अत्र पचतेः भवतिः भवति न तत् भवतेः पचतिः भवति . यत् च भवतेः पचतिः भवति न तत् पचतेः भवतिः भवति . किम् च पचतेः भवतिः भवति . सामान्यम् . किम् च भवतेः पचतिः भवति . विशेषः . तत् यथा उपाध्यायस्य शिष्यः मातुलस्य भागिनेयम् गत्वा आह . उपाध्यायम् भवान् अभिवादयताम् इति . सः गत्वा मातुलम् अभिवादयते . तथा मातुलस्य भागिनेयः उपाध्यायस्य शिष्यम् गत्वा आह . मातुलम् भवान् अभिवादयताम् इति . सः गत्वा उपाध्यायम् अभिवादयते . एवम् इह अपि पचतेः भवतौ यत् तत् निर्दिश्यते .
3.3.19 
P II.145.5 - 146.7 R III.325 - 327 कारकग्रहणम् किमर्थम् . कारकग्रहणम् अनादेशे स्वार्थविज्ञानात् . कारकग्रहणम् अनादेशे स्वार्थविज्ञानात् . अनिर्दिष्टार्थाः प्रत्ययाः स्वार्थे भवन्ति इति . तत् यथा . गुप्तिज्किद्भ्यः सन् यावादिभ्यः कन् इति . एवम् इमे अपि प्रत्ययाः स्वार्थे स्युः . स्वार्थे मा भूवन् कारके यथा स्युः इति एवमर्थम् इदम् उच्यते . न एतत् अस्ति प्रयोजनम् . विहितः प्रत्ययः स्वार्थे भावे घञ् इति . तेन अत्रिप्रसक्तम् इति कृत्वा नियमार्थः अयम् विज्ञायेत . अकर्तरि सञ्ज्ञायाम् एव इति . अस्ति च इदानीम् कः चित् सञ्ज्ञाभूतः भावः यदर्थः विधिः स्यात् . अस्ति इति आह : आवाहः , विवाहः इति . कैमर्थक्यात् नियमः भवति . विधेयम् न अस्ति इति कृत्वा . इह च अस्ति विधेयम् . अकर्तरि च कारके सञ्ज्ञायाम् घञ् विधेयः . तत्र अपूर्वः विधिः अस्तु नियमः अस्तु इति अपूर्वः एव विधिः भविष्यति न नियमः . तत् एव तर्हि प्रयोजनम् स्वार्थे मा भूवन् इति . ननु च उक्तम् विहितः प्रत्ययः स्वार्थे भावे घञ् इति इति . अन्यः सः भावः बाह्यः प्रकृत्यर्थात् . अनेन इदानीम् आभ्यन्तरे भावे स्यात् . कः पुनः एतयोः भावयोः विशेषः . उक्तः भावभेदः भाष्ये . एतत् अपि न अस्ति प्रयोजनम् . नञिवयुक्तम् अन्यसदृशाधिकरणे . तथा हि अर्थगतिः . नञ्युक्तम् इवयुक्तम् च अस्न्यस्मिन् तत्सदृशे कार्यम् विज्ञयते . तथा हि अर्थः गम्यते . तत् यथा . अब्राह्मणम् आनय इति उक्ते ब्राह्मणसदृशम् पुरुषम् आनयति . न असौ लोष्टम् आनीय कृती भवति . एवम् इह अपि अकर्तरि इति कर्तृप्रतिषेधात् अन्यस्मिन् अकर्तरि कर्तृसदृशे कार्यम् विज्ञस्यते . किम् च अन्यत् अकर्तृ कर्तृसदृशम् . कारकम् . उत्तरार्थम् तर्हि कारकग्रहणम् कर्तव्यम् . परिमाणाख्यायाम् सर्वेभ्यः कारके यथा स्यात् . इह मा भूत् . एका तिलोच्छ्रितिः . देवे सृती इति . घञनुक्रमणम् अजब्विषये अवचने हि स्त्रीप्रत्ययानाम् अपि अवादविज्ञानम् इति वक्ष्यति . तत् न वक्तव्यम् भवति . एतत् अपि न अस्ति प्रयोजनम् . अत्र अपि अकर्तरि इति एव अनुवर्तिष्यते . सञ्ज्ञाग्रहणानर्थक्यम् च सर्वत्र घञः दर्शनात् . सञ्ज्ञाग्रहणम् च अनर्थकम् . किम् कारणम् . सर्वत्र घञः दर्शनात् . असञ्ज्ञायाम् अपि हि घञ् दृश्यते . कः भवता दायः दत्तः . कः भवता लाभः लब्धः इति . यदि सञ्ज्ञाग्रहणम् न क्रियते अतिप्रसङ्गः भवति . कृतः कटः इति अत्र कारः कट इति प्राप्नोति . अतिप्रसङ्गः इति चेत् अभिधानलक्षणत्वात् प्रत्ययस्य सिद्धम् . अतिप्रसङ्गः इति चेत् तत् न . किम् कारणम् . अभिधानलक्षणत्वात् प्रत्ययस्य सिद्धम् . अभिधानलक्षणाः कृत्तद्धितसमादाः . अनभिधानात् न भविष्यन्ति .
3.3.20 
P II.146.147.6 R III.327 - 329 सर्वग्रहणम् किमर्थम् . सर्वेभ्यः धातुभ्यः घञ् यथा स्यात् अजपोः अपि विषये . एकः तण्डुलनिश्चायः . द्वौ शूर्पनिष्पावौ . सर्वग्रहणम् अनर्थकम् परिमाणाख्यायम् इति सिद्धत्वात् . सर्वग्रहणम् अनर्थकम् . किम् कारणम् . परिमाणाख्यायम् इति सिद्धत्वात् . परिमाणाख्यायम् इति एव घञ् सिद्धः अजपोः अपि विषये . न अर्थः सर्वग्रहणेन . अस्ति अन्यत् एतस्य वचने प्रयोजनम् . किम् . एकः पाकः द्वौ पाकौ त्रयः पाकाः इति . पूर्वेण अपि एतत् सिद्धम् . न सिध्यति . सञ्ज्ञायाम् इति पूर्वः योगः . न च एषा सञ्ज्ञा . प्रत्याख्यायते सञ्ज्ञाग्रहणम् . अथ अपि क्रियते एवम् अपि न दोषः . अजौ अपि सञ्ज्ञायाम् एव . यथाजातीयकः उत्सर्गः तथाजातीयकेन अपवादेन भवितव्यम् . उत्तरार्थम् तर्हि . इङः च सर्वेभ्यः अपि यथा स्यात् . ननु च अयम् इङ् एकः एव वण्टरण्डाकल्पः . सर्वेषु साधनेषु यथा स्यात् . उपेत्य अधीयते तस्मात् अध्यायः . अधीयते तस्मिन् अध्यायः . अध्यायन्यायायोद्यावसँहारावायाः च इति एतत् निपातनम् न कर्तव्यम् भवति . एतत् अपि न अस्ति प्रयोजनम् . क्रियते न्यासे एव . उत्तराऋथम् एव तर्हि वक्तव्यम् . कर्मव्यतिहारे णच् स्त्रियाम् इति सर्वेभ्यः यथा स्यात् . एतत् अपि न अस्ति प्रयोजनम् . वक्ष्यति एतत् . कर्मव्यतिहारे स्त्रीग्रहणम् व्यतिपाकार्थम् . पृथक् ग्रहणम् बाधकबाधनार्थम् . व्यावचोरीव्यावचर्च्यर्थम् . तत्र व्यतीक्षादिषु दोषः . सिद्धम् तु प्रकृते स्त्रीग्रहणे णज्ग्रहणम् णिज्ग्रहणम् च इति . उत्तरार्थम् तर्हि अभिविधौ भावे इनुण् सर्वेभ्यः यथा स्यात् . साँराविणम् . एतत् अपि न अस्ति प्रयोजनम् . वक्ष्यति एतत् . अभिविधौ भावग्रहणम् नपुँसके क्तादिनिवृत्त्यर्थम् . पृथक् ग्रहणम् बाधकबाधार्थम् . न तु ल्युट् इति . इदम् तर्हि प्रयोजनम् . प्रकृत्याश्रयः यः अपवादः तस्य बाधनम् यथा स्यात् . अर्थाश्रयः यः अपवादः तस्य बाधनम् मा भूत् . एका तिलोच्छ्रितिः द्वे सृती इति . घञनुक्रमणम् अजब्विषये . अवचने हि स्त्रीप्रत्ययानाम् अपि अपवादविज्ञानम् इति चोदयिष्यति . तत् न वक्तव्यम् भवति .
3.3.21 
P II.147.18 - 23 R III.330 इङः च इति अपादाने स्त्रियाम् उपसङ्ख्यानम् तदन्तात् च वा ङीष् . इङः च इति अत्र अपादाने स्त्रियाम् उपसङ्ख्यानम् कर्तव्यम् तदन्तात् च वा ङीष् वक्तव्यः . उपेत्य अधीयते तस्याः उअपाध्यायी उपाध्याया . शॄ वायुवर्णनिवृतेषु . शॄ इति एतस्मात् वायुवर्णनिवृतेषु घञ् वक्तव्यः . शारः वायुः . शारः वर्णः . गौः इव अकृतनीशारः प्रायेण शिशिरे कृशः .
3.3.36 
P II.148.2 - 9 R III.331 समि मुष्टौ इति अनर्थकम् वचनम् परिमाणाख्यायाम् इति सिद्धत्वात् . समि मुष्टौ इति एतत् वचनम् अनर्थकम् . किम् कारणम् . परिमाणाख्यायाम् इति सिद्धत्वात् . परिमाणाख्यायाम् इति एव सिद्धम् . अपरिमाणार्थम् तु . अपरिमाणार्थम् तु अयम् आरम्भः . मल्लस्य सङ्ग्राहः मुष्टिकस्य सङ्गाहः इति . उद्ग्राभिनिग्राभौ च छन्दसि स्रुगुद्यमननिपातनयोः . उद्ग्राभः निब्राभः इति इमौ शब्दौ छन्दसि वक्तव्यौ स्रुगुद्यमननिपातनयोः . उद्ग्राभम् च निग्राभम् च ब्र्ह्म देवाः अवीवृधन् .
3.3.43 
P II.148.11 - 149.3 R III.331 - 332 स्त्रीग्रहणम् किमर्थम् . कर्मव्यतिहारे स्त्रीग्रहणम् व्यतिपाकार्थम् . कर्मव्यतिहारे स्त्रीग्रहणम् क्रियते व्यतिपाकार्थम् . इह मा भूत् . व्यतिपाकः वर्तते इति . अथ किमर्थम् पृथक् ग्रहणम् . पृथक् ग्रहणम् बाधकबाधनार्थम् . पृथक् ग्रहणम् क्रियते बाधकबाधनार्थम् . ये तस्य बाधकाः तद्बाधनार्थम् . किम् प्रयोजनम् . व्यावचोरीव्यावचर्च्यर्थम् . व्यावचोरी वर्तते . व्यावचर्ची वर्तते . तत्र व्यतीक्षादिषु दोषः . तत्र व्यतीक्षादिषु दोषः भवति . व्यतीक्षा वर्तते . व्यतीहा वर्तते . सिद्धम् तु प्रकृते स्त्रीग्रहणे णज्ग्रहणम् णिज्ग्रहणम् च . सिद्धम् एतत् . कथम् . प्रकृते एव स्त्रीग्रहणे अयम् योगः कर्तव्यः . स्त्रियाम् क्तिन् . ततः कर्मव्यतिहारे णच् . ततः णिचः .
3.3.44 
P II.149.5 - 12 R III.332 - 333 भावग्रहणम् किमर्थम् . अभिविधौ भावग्रहणम् नपुँसके क्तादिनिवृत्त्यर्थम् . अभिविधौ भावग्रहणम् क्रियते नपुँसके क्तादिनिवृत्त्यर्थम् . नपुँसकलिङ्गे क्तादयः मा भूवन् इति . अथ किमर्थम् पृथक् ग्रहणम् . पृथक् ग्रहणम् बाधकबाधार्थम् . पृथक् ग्रहणम् क्रियते बाधकबाधार्थम् : ये तस्य बाधकाः तद्बाधनार्थम् . न तु ल्युटः . ल्युटः तु बाधनम् न इष्यते . सङ्कूटनम् इति एव भवति .
3.3.56 
P II.149.14 - 150.2 R III.333 - 334 अज्विधौ भयस्य उपसङ्ख्यानम् . अज्विधौ भयस्य उपसङ्ख्यानम् कर्तव्यम् . भयम् . अत्यल्पम् इदम् उच्यते : भयस्य इति . भयादीनाम् इति वक्तव्यम् इह अपि यथा स्यात् : भयम् वर्षम् . किम् प्रयोजनम् . नपुँसके क्तादिनिवृत्त्यर्थम् . नपुँसकलिङ्गे क्तादयः मा भूवन् इति . कल्पादिभ्यः च प्रतिषेधः . कल्पादिभ्यः च प्रतिषेधः वक्तव्यः . कल्पः अर्थः मन्त्रः . जवसवौ छन्दसि . जवसवौ छन्दसि वक्तव्यौ . ऊर्वोः अस्तु मे जवः . अयम् मे पञ्चौदनः सवः .
3.3.58 
P II.150.4 - 16 R III.334 - 335 किमर्थम् निष्पूर्वात् चिनोतेः अप् विधीयते न अचा एव सिद्धम् . न हि अस्ति विशेषः निष्पूर्वात् चिनोतेः अपः वा अचः वा . तत् एव रूपम् सः एव स्वरः . न सिध्यति . हस्तादाने चेः घञ् प्राप्तः . तद्बाधनार्थम् . अतः उत्तरम् पठति . अब्विधौ निश्चिग्रहणम् अनर्थकम् स्तेयस्य घञ्विधौ प्रतिषेधात् . अब्विधौ निश्चिग्रहणम् अनर्थकम् . किम् कारणम् . स्तेयस्य घञ्विधौ प्रतिषेधात् . स्तेयस्य घञ्विधौ प्रतिषेधः उच्यते . निष्पूर्वः चिनोतिः स्तेये वर्तते . अस्तेयार्थम् तर्हि इदम् वक्तव्यम् . निष्पूर्वात् चिनोतेः अस्तेये यथा स्यात् . अस्तेयार्थम् इति चेत् न अनिष्टत्वात् . अस्तेयार्थम् इति चेत् तत् न . किम् कारणम् . अनिष्टत्वात् . न निष्पूर्वात् चिनोतेः अस्तेये अप् इष्यते . किम् तर्हि घञ् एव इष्यते . एवम् तर्हि सिद्धे सति यत् निष्पूर्वात् चिनोतेः अपम् शास्ति तत् ज्ञापयति आचार्यः यत् तत् अन्तः थाथघञ्क्ताजबितृकाणाम् इति तत् निष्पूर्वात् चिनोतेः न भवति इति . किम् एतस्य ज्ञापने प्रयोजनम् . निश्चयः . एषः स्वरः सिद्धः भवति .
3.3.83 
P II.151.2 - 11 R III.336 कस्मात् अयम् कः विधीयते . हन्तेः इति आह . तत् हन्तिग्रहणम् कर्तव्यम् . न कर्तव्यम् . प्रकृतम् अनुवर्तते . क्व प्रकृतम् . हनः च वधः . तत् वै अनेकेन निपातनेन व्यवच्छिन्नम् न शक्यम् अनुवर्तयितुम् . न एतानि निपातनानि . हन्तेः एते आदेशाः . यदि आदेशाः घनस्वरः न सिध्यति . घनः . सन्तु तर्हि निपातनानि . ननु च उक्तम् तत् वै अनेकेन निपातनेन व्यवच्छिन्नम् न शक्यम् अनुवर्तयितुम् इति . सम्बन्धम् अनुवर्तिष्यते . अथ वा पुनः सन्तु आदेशाः . ननु च उक्तम् स्वरः न सिध्यति इति . न एषः दोषः . अकारान्तः आदेशः . अथ यदा इषीकया स्तम्बः हन्यते कथम् तत्र भवितव्यम् . के चिद् तावत् आहुः . स्तम्बघ्ना इति भवितव्यम् . अपरे आहुः : स्तम्बहेतिः इति भवितव्यम् . ऊतियूतिजूतिसातिहेतिकीर्तयः च इति निपातनम् इति . अपरे आहुः . स्तम्बहननीइति भवितव्यम् इति . वक्ष्यति एतत् . अजब्भ्याम् स्त्रीईखलनाः . स्त्रियाः खलनौ विप्रतिषेधेन इति . एतत् सिद्धम् . किम् निपातनम् . प्रश्ने च आसन्नकाले इति .
3.3.94 
P II.151.21 - 152.6 R III.337 स्त्रियाम् क्तिन् आबादिभ्यः च . स्त्रियाम् क्तिन् इति अत्र आबादिभ्यः च इति वक्तव्यम् . आप्तिः राद्धिः दीप्तिः . निष्ठायाम् वा सेटः अकारवचनात् सिद्धम् . अथ वा निष्ठायाम् सेटः अकारः भवति इति वक्तव्यम् . यदि निष्ठायाम् सेटः अकारः भवति इति उच्यते स्रँसा ध्वँसा इति न सिध्यति . स्रस्तिः ध्वस्तिः इति प्राप्नोति . किम् पुनः इदम् परिगणनम् त्रयः एव आबादयः आहोस्वित् उदाहरणमात्रम् . किम् च अतः . यदि परिगणनम् भेदः भवति . अथ उदाहरणमात्रम् न अस्ति भेदः . स्रस्ति ध्वस्तिः इति एव भवितव्यम् .
3.3.95 
P II.152.8 - 20 R III.338 स्थादिभ्यः सर्वापवादप्रसङ्गः . स्थादिभ्यः सर्वापवादः क्तिन् प्राप्नोति . सः यथा एव अङम् बाधते एवम् ण्वुलिञौ अपि बाधेत . काम् त्वम् स्थायिकाम् अस्थाः . काम् स्थायिम् . सिद्धम् तु अङ्विधाने स्थादिप्रतिषेधात् . सिद्धम् एतत् . कथम् . अङ्विधाने एव स्थादिप्रतिषेधः वक्तव्यः . प्रतिषिद्धे तस्मिन् क्तिन् एव भविष्यति . सिध्यति . सूत्रम् तर्हि भिद्यते . यथान्यासम् एव अस्तु . ननु च उक्तम् स्थादिभ्यः सर्वापवादप्रसङ्गः इति . न एषः दोषः . पुरस्तात् अपवादाः अनन्तरान् विधीन् बाधन्ते इति एवम् अयम् स्त्रियाम् क्तिन् अङम् बाधिष्यते . ण्वुलिञौ न बाधिष्यते . श्रुतिजिषिस्तुभ्यः करणे . श्रुतिजिषिस्तुभ्यः करणे क्तिन् वक्तव्यः . श्रूयते अनया श्रुतिः . इज्यते अनया इष्टिः . इष्यते अनया इष्टिः . स्तूयते अनया स्तुतिः . ग्लाज्याहाभ्यः निः . ग्लाज्याहाभ्यः निः वक्तव्यः . ग्लानिः ज्यानिः हानिः .
3.3.98 
P II.152.22 - 23 R III.339 क्यब्विधिः अधिकरणे च . क्यब्विधिः अधिकरणे च इति वक्तव्यम् . समजन्ति तस्याम् समज्या .
3.3.100
P II.153.2 - 3 R III.339 कृञः श च इति वावचनम् क्तिनर्थम् . कृञः श च इति वावचनम् कर्तव्यम् क्तिन् अपि यथा स्यात् . कृतिः .
3.3.101
P II.153.5 - 7 R III.339 किम् निपात्यते . इषेः शे यगभावः . अत्यल्पम् इदम् उच्यते इच्छा इति . इच्छापरिचर्यापरिसर्यामृगयाटाट्यानाम् निपातनम् कर्तव्यम् . जागर्तेः अकारः वा . जागर्य जागरा .
3.3.104
P II.153.9 - 18 R III.340 भिदा विदारणे . भिदा विदारणे इति वक्तव्यम् . भित्तिः अन्या . छिधा द्वैधीकरणे . छिधा द्वैधीकरणे इति वक्तव्यम् . छित्तिः अन्या . आरा शस्त्र्याम् . आरा शस्त्र्याम् इति वक्तव्यम् . आर्तिः अन्या . धारा प्रपाते . धारा प्रपाते इति वक्तव्यम् . धृतिः अन्या . गुहा गिर्योषध्योः . गुहा गिर्योषध्योः इति वक्तव्यम् . गूढिः अन्या .
3.3.107
P II.153.20 - 154.7 R III.340 - 341 किमर्थः चकारः . स्वरार्थः . चितः अन्तः उदात्तः भवति इति अन्तोदात्तत्वम् यथा स्यात् . न एतत् अस्ति प्रयोजनम् . उदात्तः इति वर्तते भूवीराः उदात्तः इति . यदि उदात्तः इति वर्तते वजयजोः भावे क्यप् किमर्थः udf ।
प.क.0. तुगर्थः . ह्रस्वस्य पिति कृति तुक् इति . उदात्तः इति वर्तते . एवम् अपि कुतः एतत् तदन्तस्य उदात्तत्वम् भविष्यति न पुनः आदेः इति . उदात्तः इति अनुवर्तनसामर्थ्यात् यस्य अप्राप्तः स्वरः तस्य भवति . कस्य च अप्राप्तः . अन्त्यस्य . सामान्यग्रहणाविघातार्थः तर्हि . क्व सामान्यग्रहणाविघातार्थेन अर्थः . युवोः अनाकौ इति . एतत् अपि न अस्ति प्रयोजनम् . वक्ष्यति एतत् . सिद्धम् तु युवोः अनुनासिकवचनात् इति .
3.3.108
P II.154.15 - 155.10 R III.34341 - 342 धात्वर्तनिर्देशे ण्वुल् . धात्वर्तनिर्देशे ण्वुल् वक्तव्यः . का नाम आसिका अन्येषु ईहमानेषु . का नाम् शायिका अन्येषु अधीयानेषु . इक्श्तिपौ धातुनिर्देशे . इक्श्तिपौ इति एतौ प्रत्ययौ धातुनिर्देशे वक्तव्यौ . पचेः ब्रूहि . पचतेः ब्रूहि . वर्णात् कारः . वर्णात् कारप्रत्ययः वक्तव्यः . अकारः इकारः . रात् इफः . रात् इफः वक्तव्यः . रेफः . मत्वर्थात् छः . मत्वर्थात् छः वक्तव्यः . मत्वर्थीयः . इण् अजादिभ्यः . इण् अजादिभ्यः वक्तव्यः . आजिः आतिः आदिः . इञ् वपादिभ्यः . इञ् वपादिभ्यः वक्तव्यः . वापिः वासिः वादिः . इक् कृष्यादिभ्यः . इक् कृष्यादिभ्यः वक्तव्यः . कृषिः किरिः गिरिः . सम्पदादिभ्यः क्विप् . सम्पदादिभ्यः क्विप् वक्तव्यः . सम्पत् विपत् प्रतिपत् आपत् परिषत् .
3.3.113
P II.155.12 - 13 R III.343 कृतः बहुलम् इति वक्तव्यम् पादहारकाद्यर्थम् . पादाभ्याम् ह्रियते पादहारकः . गले चोप्यते गलेचोपकः . श्वः अग्नीन् आधास्यमानेन . श्वः सोमेन यक्ष्यमाणेन .
3.3.119
P II.155.15 - 17 R III.343 गोचरादीनाम् अग्रहणम् प्रायवचनात् यथा कषः निकषः इति . गोचरादीनाम् ग्रहणम् शक्यम् अकर्तुम् . घञ् कस्मात् न भवति . प्रायवचनात् यथा कषः निकषः इति प्रायवचनात् घञ् न भवति .
3.3.121
P II.155.19 - 21 R III.344 घञ्विधौ अवहाराधारावायानाम् उपसङ्ख्यानम् . घञ्विधौ अवहाराधारावायानाम् उपसङ्ख्यानम् कर्तव्यम् . अवह्रियन्ते अस्मिन् अवहारः . आध्रियन्ते अस्मिन् आधारः . एत्य एतस्मिन् वयन्ति आवायः .
3.3.123
P II.156.2 - 7 R III.344 किमर्थम् इदम् उच्यते न हलः च इति एव सिद्धम् . अनुदके इत् वक्ष्यामि इति . इह मा भूत् . उदकोदञ्चनः . उदङ्कः अनुदकग्रहणानर्थक्यम् च प्रायवचनात् यथा गोदोहनः प्रसाधनः इति . उदङ्कः अनुदकग्रहणम् च अनर्थकम् . घञ् कस्मात् न भवति . प्रायवचनात् यथा गोदोहनः प्रसाधनः इति .
3.3.125
P II.156.9 - 10 R III.344 डः वक्तव्यः . आखः . डरः वक्तव्यः . आखरः . इकः वक्तव्यः . आखनिकः . इकवकः वक्तव्यः . आखनिकवकः .
3.3.126
P II.156.12 - 22 R III.345 अजब्भ्याम् स्त्रीखलनाः . अजब्भ्याम् स्त्रीखलनाः भवन्ति विप्रतिषेधेन . अजपोः अवकाशः चयः लवः . स्त्रीप्रत्ययानाम् अवकाशः कृतिः हृतिः . इह उभयम् प्राप्नोति . चितिः स्तुतिः . खलः अवकाशः ईषद्भेदः सुभेदः . अजपोः सः एव . इह उभयम् प्राप्नोति . ईषच्चयः सुचयः ईषल्लवः सुलवः . अनस्य अवकाशः इध्मप्रव्रश्चनः . अजपोः सः एव . इह उभयम् प्राप्नोति . पलाशचयनः अविलवनः . स्त्रीखलनाः भवन्ति विप्रतिषेधेन . स्त्रियाः खलनौ विप्रतिषेधेन . स्त्रियाः खलनौ भवतः विप्रतिषेधेन . स्त्रीप्रत्ययानाम् अवकाशः कृतिः हृतिः . खलः अवकाशः ईषद्भेदः सुभेदः . इह उभयम् प्राप्नोति . ईषद्भेदा सुभेदा . अनस्य अवकाशः इध्मप्रव्रश्चनः . स्त्रीप्रत्ययानाम् सः एव . इह उभयम् प्राप्नोति . सक्तुधानी तिलपीडनी . खलनौ भवतः विप्रतिषेधेन .
3.3.127
P 157.2 - 7 R III.345 - 346 खल् कर्तृकरणयोः च्व्यर्थयोः . खल् कर्तृकरणयोः च्व्यर्थयोः इति वक्तव्यम् . अनाढ्येन भवता ईषदाढ्येन शक्यम् भवितुम् ईषदाढ्यम्भवम् भवता . दुराढ्यम्भवम् स्वाढ्यम्भवम् . कर्तृकर्मग्रहणम् च उपपदसञ्ज्ञार्थम् . कर्तृकर्मग्रहणम् च उपपदसञ्ज्ञार्थम् द्रष्टव्यम् . द्वेष्यम् विजानीयात् : अभिधेययोः इति . तत् आचार्यः सुहृत् भूत्वा अन्वाचष्टे : कर्तृकर्मग्रहणम् च उपपदसञ्ज्ञार्थम् इति .
3.3.130
P II.157.9 - 12 R III.346 भाषायाम् शासियुधिदृशिधृषिभ्यः युच् . भाषायाम् शासियुधिदृशिधृषिभ्यः युच् वक्तव्यः . दुःशासनः दुर्योधनः दुर्दर्शनः दुर्धर्षणः . मृषेः च इति वक्तव्यम् . दुर्मर्षणः .
3.3.131
P II.158.2 - 16 R III.346 - 348 वत्करणम् किमर्थम् . वर्तमानसामीप्ये वर्त्मानाः वा इति इयति उच्यमाने वर्तमाने ये प्रत्ययाः विहिताः वर्तमानसामीप्ये धातुमात्रात् स्युः . वत्करणे पुनः क्रियमाणे न दोषः भवति . यदि च याभ्यः प्रकृतिभ्यः येन विशेषेण वर्तमाने प्रत्ययाः विहिताः ताभ्यः प्रकृतिभ्यः तेन एव विशेषेण वर्तमानसामीप्ये भवन्ति ततः अमीवर्तमानवत् कृताः स्युः . अथ हि प्रकृतिमात्रात् वा स्युः प्रत्ययमात्रम् वा स्यात् न अमीवर्तमानवत् कृताः स्युः . इह वर्तमानसामीप्ये वर्तमानवत् वा इति उक्त्वा लोट् एव उदाह्रियते . यदि पुनः वा लट् भवति इति एव उच्येत . अतः उत्तरम् पठति . वर्तमानसामीप्ये वर्तमानवद्वचनम् शत्राद्यर्थम् . वर्तमानसामीप्ये वर्तमानवद्वचनम् क्रियते शत्राद्यर्थम् . शत्राद्यर्थः अयम् आरम्भः . एषः अस्मि पचन् . एषः अस्मि पचमानः इति . न एतत् अस्ति प्रयोजनम् . लडादेशौ शतृशानचौ . तत्र वा लट् भवति इति एव सिद्धम् . यौ तर्हि अलडादेशौ . एषः अस्मि पवमानः . एषः अस्मि यजमानः . यौ च अपि लडादेशौ तौ अपि प्रयोजयतः . वर्तमानविहितस्य लटः शतृशानचौ उच्येते . अविशेषेण विहितः च अयम् योगः . शत्राद्यर्थम् इति खलु अपि उच्यते . बहवः च शत्रादयः . एषः अस्मि अलङ्करिष्णुः . एषः अस्मि प्रजनिष्णुः .
3.3.132
P II.158.18 - 24 R III.347 आशँसा नाम भविष्यत्काला . आशँसायाम् भूतवदतिदेशे लङ्लिटोः प्रतिषेधः . आशँसायाम् भूतवदतिदेशे लङ्लिटोः प्रतिषेधः वक्तव्यः . न वा अपवादस्य निमित्ताभावात् अनद्यतने हि तयोः विधानम् . न वा वक्तव्यः . किम् कारणम् . अपवादस्य निमित्ताभावात् . न अत्र अपवादस्य निमित्तम् अस्ति . कथम् . अनद्यतने हि तयोः विधानम् . अनद्यतने हि तौ विधीयेते लङ्लिटौ . न च अत्र अनद्यतनः कालः विवक्षितः . कः तर्हि . भूतकालसामान्यम् . यत् अयम् सम्भावने अलम् इति आह . तस्मात् सुष्ठु उच्यते न वा सम्भावनावयवत्वात् आशँसायाः इति .
3.3.133
P II.159.16 - 201.2 R III.350 क्षिप्रवचने लृअः आशँसावचने लिङ् विप्रतिषेधेन . क्षिप्रवचने लृअः आशँसावचने लिङ् भवति विप्रतिषेधेन . क्षिप्रवचने लृट् भवति इति अस्य अवकाशः . उपाध्यायः चेत् आगतः क्षिप्रम् अध्येष्यामहे . आशँसावचबे लिङ् भवति इति अस्य अवकाशः . उपाध्यायः चेत् आगतः आशँसे युक्तः अधीयीय . इह उभयम् प्राप्नोति . उपाध्यायः चेत् आगतः आशँसे क्षिप्रम् अधीयीय . लिङ् भवति विप्रतिषेधेन .
3.3.135
P II.161.4 - 14 R III.353 - 354 किमर्थम् इमौ द्वौ प्रतिषेधौ उच्येते न अद्यतनवत् इति एव उच्येत . न अनद्यतनवत्प्रतिषेधे लङ्लुटोः प्रतिषेधः . न अनद्यतनवत्प्रतिषेधे लङ्लुटोः प्रतिषेधः द्रष्टव्यः . अद्यतनवद्वचने हि विधानम् . अद्यतनवद्वचने हि सति विधिः इयम् विज्ञायेत . तत्र कः दोषः . तत्र लड्विधिप्रसङ्गः . तत्र लड्विधिः प्रसज्येत . लुङ्लृटोः च अयथाकालम् . लुङ्लृटोः च अयथाकालम् प्रयोगः प्रसज्येत . लुङः अपि विषये लृट् स्यात् लृटः च विषये लुङ् स्यात् . अद्य पुनः अयम् द्वौ प्रतिषेधौ उक्त्वा तूष्णीम् आस्ते . यथाप्राप्तेम् एव अद्यतने भविष्यति इति .
3.3.136
P II.161.16 - 162.13 R III.354 - 355 किमर्थम् इदम् उच्यते न न अनद्यतनवत् इति एव सिद्धम् . भविष्यति मर्यादावचने अवरस्मिन् इति अक्रियाप्रबन्धार्थम् . अक्रियाप्रबन्धार्थः अयम् आरम्भः . किम् उच्यते अक्रियाप्रबन्धः . न पुनः क्रियाप्रबन्धार्थः अपि स्यात् . क्रियाप्रबन्धार्थम् इति चेत् वचनानर्थक्यम् . क्रियाप्रबन्धार्थम् इति चेत् वचनम् अनर्थकम् . सिद्धम् क्रियाप्रबन्धे पूर्वेण एव . इदम् तर्हि प्रयोजनम् . अनहोरात्राणाम् इति वक्ष्यामि इति . इह मा भूत् . यः अयम् त्रिँशद्रात्रः आगामी तस्य यः अवरः पञ्चदशरात्रः इति . अहोरात्रप्रतिषेधार्थम् इति चेत् न अनिष्टत्वात् . अहोरात्रप्रतिषेधार्थम् इति चेत् तत् न अनिष्टत्वात् . किम् कारणम् . अनिष्टत्वात् . अत्र अपि न अनद्यतनवत् इति एव इष्यते . इदम् तर्हि प्रयोजनम् : भविष्यति इति वक्ष्यामि इति . इह म भूत् . यः अयम् अध्वा गतः आ पाटलिपुत्रात् तस्य यत् अवरम् साकेतात् इति . न अनिष्टत्वात् . अत्र अपि न अनद्यतनवत् इति एव इष्यते . इदम् तर्हि प्रयोजनम् मर्यादावचने इति वक्ष्यामि इति . इह मा भूत् . यः अयम् अध्वा अपरिमाणः गन्तव्यः तस्य यत् अवरम् साकेतात् इति . अत्र अपि न अनद्यतनवत् इति एव इष्यते . तस्मात् सुष्ठु उच्यते भविष्यति मर्यादावचने अवरस्मिन् इति अक्रियाप्रबन्धार्थम् . क्रियाप्रबन्धार्थम् इति चेत् वचनानर्थक्यम् इति .
3.3.137
P II.162.15 - 21 R III.356 अनहोरात्राणाम् इति तद्विभागे प्रतिषेधः . अनहोरात्राणाम् इति तद्विभागे प्रतिषेधः वक्तव्यः . यः अयम् त्रिँशद्रात्रः आगामीतस्य यः अवरः अर्धमासः . तैः च विभागे . तैः च विभागे इति वक्तव्यम् : यः अयम् मासः आगामीतस्य यः अवरः पञ्चदशरात्रः इति . द्वेष्यम् विजानीयात् : अहोरात्राणाम् एव अहोरात्रैः विभागे प्रतिषेधः इति . तत् आचार्यः सुहृत् भूत्वा अन्वाचष्टे : अनहोरात्राणाम् इति तद्विभागे प्रतिषेधः . तैः च विभागे इति . तैः च विभागे इति वक्तव्यम् : यः अयम् मासः आगामीतस्य यः अवरः पञ्चदशरात्रः इति . द्वेष्यम् विजानीयात् : अहोरात्राणाम् एव अहोरात्रैः विभागे प्रतिषेधः इति . तत् आचार्यः सुहृत् भूत्वा अन्वाचष्टे : अनहोरात्राणाम् इति तद्विभागे प्रतिषेधः . तैः च विभागे इति: ... द्वेष्यम् विजानीयात् ... तत् आचार्यः सुहृत् भूत्वा अन्वाचष्टे ...: 1.4.3.2
3.3.138
33138 P II.162.23 R III.356) कस्मिन् परस्मिन् . कालविभागे . कुतः एतत् . योगविभागकरणसामर्थ्यात् . अपि भवति . तत्र क्रियातिपत्तौ इति एव सिद्धम् .
3.3.140
P II.163.7 - 8 R III.357 भूते लृङ् उताप्यादिषु . भूते लृङ् उताप्यादिषु द्रष्टव्यः . उत अध्याइष्यत . अपि अध्यैष्यत .
3.3.141
P II.163.10 - 13 R III.357- 358 विभाषा गर्हाप्रभृतौ प्राक् उतापिभ्याम् . विभाषा गर्हाप्रभृतौ प्राक् उतापिभ्याम् इति वक्तव्यम् . वा आ उताप्योः इति हि उच्यमाने सन्देहः स्यात् : प्राक् वा उतापिभ्याम् सह वा इति . तत् आचार्यः सुहृत् भूत्वा अन्वाचष्टे विभाषा गर्हाप्रभृतौ प्राक् उतापिभ्याम् इति .
3.3.142
P II.163.15 - 20 R III.358 गर्हायाम् लड्विधानानर्थक्यम् क्रियासमाप्तिविवक्षितत्वात् . गर्हायाम् लड्विधिः नर्थकः . किम् कारणम् . क्रियासमाप्तिविवक्षितत्वात् . क्रियायाः अत्र असमाप्तिः गम्यते . एषः च नाम न्याय्यः वर्तमानः कालः यत्र क्रिया अपरिसमाप्ता भवति . तत्र वर्तमाने लट् इति एव सिद्धम् . यदि वर्तमाने लट् इति एवम् अत्र लट् भवति शतृशानचौ प्राप्नुतः . इष्येते च शतृशानचौ : अपि माम् याजयन्तम् पश्य . अपि माम् याजयमानम् पश्य .
3.3.145
P II.164.2 - 8 R III.358 - 359 किँवृत्तस्य अनधिकारात् उत्तरत्र अकिँवृत्तग्रहणानर्थक्यम् . किँवृत्तस्य अनधिकारात् उत्तरत्र अकिँवृत्तग्रहणम् अनर्थकम् . निवृत्तम् किँवृत्ते इति . तस्मिन् निवृत्ते अविशेषेण किँवृत्ते अकिँवृत्ते च भविष्यति . इदम् तर्हि प्रयोजनम् उपपदसञ्ज्ञाम् वक्ष्यामि इति . उपपदसञ्ज्ञावचने किम् प्रयोजनम् . उपपदम् अतिङ् इति समासः यथा स्यात् . अतिङ् इति प्रतिषेधः प्राप्नोति . यदा तर्हि लृटः सत्सञ्ज्ञौ तदा उपपदसञ्ज्ञा भविष्यति . भविष्यदधिकारविहितस्य लृटः सत्स्ञ्ज्ञौ उच्येते अविशेषविहितः च अयम् .
3.3.147
P II.164.10 - 12 R III.359 जातुयदोः लिङ्विधाने यदायद्योः उपसङ्ख्यानम् . जातुयदोः लिङ्विधाने यदायद्योः उपसङ्ख्यानम् कर्तव्यम् . यदा भवद्विधः क्षत्रियम् याजयेत् . यदि भवद्विधः क्षत्रियम् याजयेत् .
3.3.151
P II.164.14 - 16 R III.359 - 360 चित्रीकरणे यदिप्रतिषेधानर्थक्यम् अर्थान्यत्वात् . चित्रीकरणे यदिप्रतिषेधः अनर्थकः . किम् कारणम् . अर्थान्यत्वात् . न हि यदौ उपपदे चित्रीकरणम् गम्यते . किम् तर्हि . सम्भावनम् .
3.3.156
P II.164.18 - 165.5 R III.360 हेतुहेतुमतोः लिङ् वा . हेतुहेतुमतोः लिङ् वा इति वक्तव्यम् . अनेन चेत् यायात् न शकटम् पर्याभवेत् . अनेन चेत् यास्यति न शकटम् पर्याभविष्यति . भविष्यदधिकारे . भविष्यदधिकारे इति वक्तव्यम् . इह मा भूत् . वर्षति इति धावति . हन्ति इति पलयते . अथ इदानीम् शतृशानचौ अत्र कस्मात् न भवतः . देवत्रातः गलः ग्राहः इतियोगे च सद्विधिः . मिथः ते न विभाष्यन्ते . गवाक्षः सँशितव्रतः .
3.3.157
P II.165.7 - 8 R III.361 कामप्रवेदनम् चेत् . कामप्रवेदनम् चेत् गम्यते इति वक्तव्यम् . इह मा भूत् . इच्छन् कटम् करोति .
3.3.161
P II.165.10 - 15 R III.361 विध्यधीष्टयोः कः विशेषः . विधिः नाम प्रेषणम् . अधीष्टम् नाम् सत्कार्पूर्विका व्यापारणा . अथ निमन्त्रणामन्त्रणयोः कः विशेषः . सन्निहितेन निमन्त्रणम् भवति असन्निहितेन च आमन्त्रणम् . न एषः अस्ति विशेषः . असन्निहितेन अपि निमन्त्रणम् भवति सन्निहितेन च आमन्त्रणम् . एवम् तर्हि यत् नियोगतः कर्तव्यम् तत् निमन्त्रणम् . किम् पुनः तत् . हव्यम् कव्यम् वा . ब्राह्मणेन सिद्धम् भुज्यताम् इति उक्ते अधर्मः प्रत्याख्यातुः . आमन्त्रणे कामचारः . (3.3.161.2) P II.165.16 - 166.22 R III.362 - 365 कथम् पुनः इदम् विज्ञायते . निमन्त्रणादीईनाम् अर्थे इति आहोस्वित् निमन्त्रणादिषु गम्यमानेषु इति . कः च अत्र विशेषः . निमन्त्रणादीईनाम् अर्थे इति चेत् आमन्त्रयै निमन्त्रयै भवन्तम् इति प्रत्ययानुपपत्तिः प्रकृत्या अभिहितत्वात् . निमन्त्रणादीईनाम् अर्थे इति चेत् आमन्त्रयै निमन्त्रयै भवन्तम् इति प्रत्ययानुपपत्तिः . किम् कारणम् . प्रकृत्या अभिहितत्वात् . प्रकृत्या अभिहितः सः अर्थः इति कृत्वा प्रत्ययः न प्राप्नोति . द्विवचनबहुवनाप्रसिद्धिः च एकार्थत्वात् . द्विवचनबहुवनयोः च अ प्रसिद्धिः . किम् कारणम् . एकार्थत्वात् . एकः अयम् अर्थः निमन्त्रणम् नाम . तस्य एकत्वात् एकवचनम् एव प्राप्नोति . अस्तु तर्हि निमन्त्रणादिषु गम्यमानेषु . इह अपि तर्हि प्राप्नोति . देवदत्तः भवन्तम् आमन्त्रयते . देवदत्तः भवन्तम् निमन्त्रयते इति . सिद्धम् तु द्वितीयाकाङ्क्षस्य प्रकृते प्रत्ययार्थे प्रत्ययविधानात् . सिद्धम् एतत् . कथम् . द्वितीयाकाङ्क्षस्य धातोः प्रकृते प्रत्ययार्थे प्रत्ययः भवति इति वक्तव्यम् . के च प्रकृताः अर्थाः . भावकर्मकर्तारः . भवेत् सिद्धम् प्राप्नोतु भवान् आमन्त्रणम् अनुभवतु भवान् अमन्त्रणम् इति यत्र द्वितीयः आकाङ्क्यते . इदम् तु न सिध्यति आमन्त्रयै निमन्त्रयै इति . अत्र अपि द्वितीयः आकाङ्क्यते . कः . निमन्त्रिः एव . आमन्त्रयै आमन्त्रणम् . निमन्त्रयै निमन्त्रणम् . कथम् पुनः निम्नत्रिः निमन्त्रणम् आकाङ्क्षेत् . दृष्टः च भावेन भावयोगः . तत् यथा इषिः इषिणा युज्यते स्त्रीत्वम् च स्त्रीत्वेन . यावता अत्र द्वितीयः आकाङ्क्ष्यते अस्ति तर्हि निमन्त्रणादीनाम् अर्थे इति . ननु च उक्तम् निमन्त्रणादीईनाम् अर्थे इति चेत् आमन्त्रयै निमन्त्रयै भवन्तम् इति प्रत्ययानुपपत्तिः प्रकृत्या अभिहितत्वात् इति . न एषः दोषः . यः असौ द्वितीयः आकाङ्क्ष्यते सः एव मम प्रत्ययार्थः भविष्यति . अयम् तर्हि दोषः द्विवचनबहुवनाप्रसिद्धिः च एकार्थत्वात् इति . न एषः दोषः . सुपाम् कर्मादयः अपि अर्थाः सङ्ख्या च एव तथा तिङाम् . सुपाम् सङ्ख्या च एव अर्थः कर्मादयः च . तथा तिङाम् . प्रसिद्धः नियमः तत्र . प्रसिद्धः तत्र नियमः . नियमः प्रकृतेषु वा . अथ वा प्रकृतान् अर्थान् अपेक्ष्य नियमः . के च प्रकृताः . एकत्वादयः . एकस्मिन् एव एकवचनम् न द्वयोः न बहुषु . द्वयोः एव द्विवचनम् नैकस्मिन् न बहुषु . बहुषु एव बहुवचनम् न एकस्मिन् न द्वयोः इति .
3.3.163
P II.166.24 - 167.7 R III.365 - 366 किमर्थम् प्रैषादिषु अर्थेषु कृत्याः विधीयन्ते न अविशेषेण विहिताः कृत्याः ते प्रैषादिषु भविष्यन्ति अन्यत्र च . प्रैषादिषु कृत्यानाम् विधानम् नियमार्थम् . नियमार्थः अयम् आरम्भः . प्रैषादिषु एव कृत्याः यथा स्युः इति . प्रैषादिषु कृत्यानाम् वचनम् नियमार्थम् इति चेत् तत् अनिष्टम् . प्रैषादिषु कृत्यानाम् वचनम् नियमार्थम् इति चेत् तत् अनिष्टम् प्राप्नोति . न हि प्रैषादिषु एव कृत्याः इष्यन्ते . किम् तर्हि . अविशेषेण इष्यन्ते . बुसोपेन्ध्यम् तृणोपेन्ध्यम् घन्घात्यम् . विध्यर्थम् तु स्त्रियाः प्राक् इति वचनात् . विध्यर्थम् तु प्रैषादिषु कृत्यानाम् वचनम् . अयम् प्रैषादिषु लोट् विधीयते . सः विशेषविहितः सामान्यविहितान् कृत्यान् बाधेत . वासरूपेण कृत्याः अपि भविष्यन्ति . न स्युः . किम् कारणम् . स्त्रियाः प्राक् इति वचनात् . प्राक् स्त्रियाः वा असरूपः .
3.3.167
P II.167.9 - 12 R III.366 प्रथमान्तेषु इति वक्तव्यम् . किम् प्रयोजनम् . इह मा भूत् . काले भुङ्क्ते . तत् तर्हि वक्तव्यम् . न वक्तव्यम् . प्रैषादिषु इति वर्तते . तत् च अवश्यम् प्रैषादिग्रहणम् अनुवर्त्यम् . प्रथमान्तेषु इति हि उच्यमाने इह अपि प्रसज्येत . कालः पचति भूतानि कालः सँहरति प्रजाः .
3.4.1  
P II.168.2 - 16 R III.367 - 369 प्रत्ययः इति वर्तमाने पुनः प्रत्ययग्रहणम् किमर्थम् . अधातुप्रत्ययायाम् अपि धातुसम्बन्धे साधुत्वम् यथा स्यात् . गोमान् आसीत् . गोमान् भविता इति . इह पश्यामः भूतकालः भविष्यत्कालेन अभिसम्बध्यमानः भविष्यत्कालः सम्प्रद्यते . कस्मात् न भविष्यत्कालः भूतकालेन अभिसम्बध्यमानः भूतकालः सम्पद्यते . धातुसम्बन्धे प्रत्ययस्य यथाकालविधानात् सिद्धम् . यथाकालविहिताः एव एते प्रत्ययाः स्वेषु स्वेषु कालेषु प्रयुज्यन्ते . कथम् तर्हि कालान्यत्वम् गम्यते . उपपदस्य तु कालान्यत्वम् . उपपदस्य एतत् कालान्यत्वम् . कुतः नु खलु एतत् अग्निष्टोमयाजी इति एतत् उपपदम् भविष्यति न पुनः जनिता इति . एवम् तर्हि अस्त्यादिभिः योगे . अस्त्यादिविषयाः प्रत्ययाः साधवः इति वक्ष्यामि . के पुनः अस्त्यादयः . अस्तिभूजनयः . एवम् अपि यदा अस्त्यादीनाम् एव अस्त्यादिभिः योगः तदा न ज्ञायते कः कस्य कालम् अनुवर्तते इति . भावि कृत्यम् आसीत् . पुत्रः जनिष्यमाणः आसीत् . एवम् तर्हि वाक्यम् एव एतत् एवञ्जातीयकम् प्रयुज्यते . अग्निष्टोमयाजी इति एतत् तस्मिन् भविता . कस्मिन् . यः अस्य पुत्रः जनिता . कदा . यदा अनेन अग्निष्टोमेन इष्तम् भवति .
3.4.2  
P II.168.18 - 170.14 R III.369 - 373 हिस्वोः परस्मैपदात्मनेपदग्रहणम् लादेशप्रतिषेधार्थम् . हिस्वोः परस्मैपदात्मनेपदग्रहणम् कर्तव्यम् हिः परस्मैपदानाम् यथा स्यात् स्वः आत्मनेपदानाम् इति . किम् प्रयोजनम् . लादेशप्रतिषेधार्थम् . लादेशौ हिस्वौ मा भूताम् इति . किम् च स्यात् यदि लादेशौ हिस्वौ स्याताम् . तिङन्तम् पदम् इति पदसञ्ज्ञा न स्यात् . मात् भूत् एवम् . सुबन्तम् पदम् इति पदसञ्ज्ञा भविष्यति . कथम् स्वाद्युत्पत्तिः . लकारस्य कृत्त्वात् प्रातिपदिकत्वम् तदाश्रयम् प्रत्ययविधानम् . लकारः कृत् . तस्य कृत्त्वात् कृत् प्रातिपदिकम् इति प्रातिपदिकसञ्ज्ञा . प्रातिपदिकाश्रया स्वाद्युत्पत्तिः अपि भविष्यति . यदि स्वाद्युत्पत्तिः सुपाम् श्रवणम् प्राप्नोति . अव्ययात् इति सुब्लुक् भविष्यति . कथम् अव्ययत्वम् . विभक्तिस्वरप्रतिरूपकाः च निपाताः भवन्ति इति निपातसञ्ज्ञा . निपातम् अव्ययम् इति अव्ययसञ्ज्ञा . इह तर्हि सः भवान् लुनीहि लुनीहि इति एव अयम् लुनाति तिङ् अतिङः इति निघातः न प्राप्नोति . समसङ्ख्यार्थम् च . समसङ्ख्यार्थम् च हिस्वोः परस्मैपदात्मनेपदग्रहणम् कर्तव्यम् हिः परस्मैपदानाम् यथा स्यात् स्वः आत्मनेपदानाम् . व्यतिकरः मा भूत् इति . न वा तध्वमोः आदेशवचनम् ज्ञापकम् पदादेशस्य . न वा हिस्वोः परस्मैपदात्मनेपदग्रहणम् कर्तव्यम् . किम् कारणम् . तध्वमोः आदेशवचनम् ज्ञापकम् पदादेशस्य . यत् अयम् वा च तध्वमोः इति आह तत् ज्ञापयति आचार्यः पदादेशौ हिस्वौ इति . तत्र पदादेशे पित्त्वाटोः प्रतिषेधः . तत्र पदादेशे पित्त्वस्य आटः च प्रतिषेधः वक्तव्यः . पित्त्वस्य तावत् . सः भवान् लुनीहि लुनीहि इति एव अयम् लुनाति . आटः खलु अपि . सः अहम् लुनीहि लुनीहि इति एवम् लुनानि . पित्त्वस्य तावत् न वक्तव्यः . पित्प्रतिषेधे योगविभागः करिष्यते . इह सेः हि भवति . ततः अपित् च . अपित् च भवति यावान् हिः नाम . आटः च अपि न वक्तव्यः . आटि कृते साट्कस्य आदेशः भविष्यति . इदम् इह सम्प्रधार्यम् : आट् क्रियताम् आदेशः इति . किम् अत्र कर्तव्यम् . परत्वात् आडागमः . नित्यः आदेशः . कृते अपि आटि प्राप्नोति अकृते अपि प्राप्नोति . आट् अपि नित्यः . कृते अपि आदेशे प्राप्नोति अकृते अपि प्राप्नोति . अनित्यः आट् . अन्यस्य कृते अपि आदेशे प्राप्नोति अन्यस्य अकृते अपि प्राप्नोति . शब्दान्तरस्य च प्राप्नुवन् विधिः अनित्यः भवति . आदेशः अपि अनित्यः . अन्यस्य कृते आटि प्राप्नोति अन्यस्य अकृते . शब्दान्तरस्य च प्राप्नुवन् विधिः अनित्यः भवति . उभयोः अनित्ययोः परत्वात् आडागमः . आटि कृते साट्कस्य आदेशः भविष्यति . इदम् तर्हि सः अहम् भुङ्क्ष्व भुङ्क्ष्व इति एवम् भुनजै इति श्नसोः अल्लोपः इति अकारलोपः न प्राप्नोति . समसङ्ख्यार्थत्वम् च अपि अपरिहृतम् एव. सिद्धम् तु लोड्मध्यमपुरुषैकवचनस्य क्रियासमभिहारे द्विर्वचनात् . सिद्धम् एतत् . कथम् . लोड्मध्यमपुरुषैकवचनस्य क्रियासमभिहारे द्वे भवतः इति वक्तव्यम् . केन विहितस्य क्रियासमभिहारे लोड्मध्यमपुरुषैकवचनस्य द्विर्वचनम् उच्यते . एतत् एव ज्ञापयति आचार्यः भवति क्रियासमभिहारे लोट् इति यत् अयम् क्रियासमभिहारे लोड्मध्यमपुरुषैकवचनस्य द्विर्वचनम् शास्ति . कुतः नु खलु एतत् ज्ञापकात् अत्र लोट् भविष्यति . न पुनः यः एव असौ अविशेषविहितः सः यदा क्रियासमभिहारे भवति तदा अस्य द्विर्वचनम् भवति इति . लोड्मध्यमपुरुषैकवचने एव खलु अपि सिद्धम् स्यात् . इमौ च अन्यौ हिस्वौ सर्वेषाम् पुरुषाणाम् सर्वेषाम् वचनानाम् इष्येते . सूत्रम् च भिद्यते . यथान्यासम् एव अस्तु . ननु च उक्तम् हिस्वोः परस्मैपदात्मनेपदग्रहणम् लादेशप्रतिषेधार्थम् . समसङ्ख्यार्थम् च इति . न एषः दोषः . योगविभागात् सिद्धम् . योगविभागः करिष्यते . क्रियासमभिहारे लोट् भवति . ततः लोटः हिस्वौ भवतः . लोट् इति एव अनुवर्तते . लोटः यौ हिस्वौ इति . कथम् वा च तध्वमोः इति . वा च तध्वम्भाविनः लोटः इति एवम् एतत् विज्ञायते .
3.4.4  
P II.170.16 - 19 R III.373 किमर्थम् इदम् उच्यते . अनुप्रयोगः यथा स्यात् . न एतत् अस्ति प्रयोजनम् . हिस्वान्तम् अव्यक्तपदार्थकम् . तेन अपरिसमाप्तः अर्थः इति कृत्वा अनुप्रयोगः भविष्यति . इदम् तर्हि प्रयोजनम् . यथाविधि इति वक्ष्यामि इति . एतत् अपि न अस्ति प्रयोजनम् . समुच्चये सामान्यवचनस्य इति वक्ष्यति . तत्र अन्तरेण वचनम् यथाविधि अनुप्रयोगः भविष्यति .
3.4.5  
P II.170.21 - 24 R III.373 - 374 किमर्थम् इदम् उच्यते . अनुप्रयोगः यथा स्यात् . न एतत् अस्ति प्रयोजनम् . हिस्वान्तम् अव्यक्तपदार्थकम् . तेन अपरिसमाप्तः अर्थः इति कृत्वा अनुप्रयोगः भविष्यति . इदम् तर्हि प्रयोजनम् . सामान्यवचनस्य इति वक्ष्यामि इति . एतत् अपि न अस्ति प्रयोजनम् . सामान्यवचनस्य अनुप्रयोगः अस्तु विशेषवचनस्य इति सामान्यवचनस्य अनुप्रयोगः भविष्यति लघुत्वात् .
3.4.8  
P II.171.2 - 6 R III.374 उपसँवादाशङ्कयोः वचनानर्थक्यम् लिङर्थत्वात् . उपसँवादाशङ्कयोः वचनम् नर्थकम् . किम् कारणम् . लिङर्थत्वात् . लिङर्थे लेट् इति एव सिद्धम् . कः पुनः लिङर्थः . के चित् तावत् आहुः . हेतुहेतुमतोः लिङ् इति . अपरे आहुः : वक्तव्यः एव एतस्मिन् विशेषे लिङ् . प्रयुज्यते हि लोके यदि मे भवान् इदम् कुर्यात् अहम् अपि ते इदम् दद्याम् .
3.4.9  
P II.171.9 - 17 R III.375 तुमर्थे इति उच्यते . कः तुमर्थः . कर्ता . यदि एवम् न अर्थः तुमर्थग्रहणेन . येन एव खलु अपि हेतुना कर्तरि तुमुन् भवति तेन एव हेतुना सयादयः अपि भविष्यन्ति . एवम् तर्हि सिद्धे सति यत् तुमर्थग्रहणम् करोति तत् ज्ञापयति आचार्यः अस्ति अन्यः कर्तुः तुमुनः अर्थः इति . कः पुनः असौ . भावः . कुतः नु खलु एतत् भावे तुमुन् भविष्यति . न पुनः कर्मादिषु कारकेषु इति . ज्ञापकात् अयम् कर्तुः अपकृष्यते . न च अन्यस्मिन् अर्थे आदिश्यते . अनिर्दिष्टार्थाः प्रत्ययाः स्वार्थे भवन्ति इति स्वार्थे भविष्यति तत् यथा गुप्तिज्किद्भ्यः सन् यावादिभ्यः कन् इति . सः असौ स्वार्थे भवन् भावे भविष्यति . किम् एतस्य ज्ञापने प्रयोजनम् . अव्ययकृतः भावे भवन्ति इति एतत् न वक्तव्यम् भवति .
3.4.19 
P 171.19 - 172.4 R III.375 - 376 किमर्थम् मेङः सानुबन्धकस्य आत्त्वभूतस्य ग्रहणम् क्रियते न उदीचाम् मेङः इति एव उच्येत . तत्र अयम् अपि अर्थः . उदीचाम् मेङः इति व्यतिहारग्रहणम् न कर्तव्यम् भवति . किम् कारणम् . तद्विषयः हि सः . वय्तिहारविषयः एव मयतिः . एवम् तर्हि सिद्धे सति यत् मेङः सानुबन्धकस्य आत्त्वभूतस्य ग्रहणम् करोति तत् ज्ञापयति आचार्यः न अनुबन्धकृतम् अनेजन्तत्वम् भवति इति .किम् एतस्य ज्ञापने प्रयोजनम् . तत्र असरूपसर्वादेशदाप्प्रतिषेधे पृथक्त्वनिर्देशः अनाकारान्तत्वात् इति उक्तम् . तत् न वक्तव्यम् भवति . किमर्थम् पुनः इदम् उच्यते न समानकर्तृकयोः पूर्वकाले इति एव सिद्धम् . अपूर्वकालार्थः अयम् आरम्भः . पूर्वम् हि असौ याचते पश्चात् अपमयते .
3.4.21 
P II.172.6 - 13 R III.376 - 377 इह कस्मात् न भवति : पूर्वम् भुङ्क्ते पश्चात् व्रजति . स्वशब्देन उक्तत्वात् न भवति . न तर्हि इदानीम् इदम् भवति : पूर्वम् भुक्त्वा ततः व्रजति इति . न एतत् क्रियापौर्वकाल्यम् . किम् तर्हि . कर्तृपौर्वकाल्यम् . पूर्वम् हि असौ भुक्त्वा अन्येभ्यः भोक्तृभ्यः ततः पश्चात् व्रजति अन्येभ्यः व्रजितृभ्यः . इह कस्मात् न भवति : आस्यते भोक्तुम् इति . कुतः कस्मात् न भवति . किम् आसेः आहोस्वित् भुजेः . भुजेः कस्मात् न भवति . अपूर्वकालत्वात् . आसेः तर्हि कस्मात् न भवति . यस्मात् अत्र लट् भवति . एतत् अत्र प्रष्टव्यम् . लट् अत्र कथम् भवति इति . लट् च अत्र वासरूपेण भविष्यति . अनियतः भवति . स्नात्वा भुक्त्व पीत्वा व्रजति . पीत्वा स्नात्वा भुत्वा व्रजति इति .
3.4.24 
P II.173.18 - 25 R III.379 - 381 किम् इयम् प्राप्ते विभाषा आहोस्वित् अप्राप्ते . कथम् च प्राप्ते कथम् वा अप्राप्ते . आभीक्ष्ण्ये इति वा नित्ये प्राप्ते अन्यत्र वा अप्राप्ते . किम् च अतः . यदि प्राप्ते आभीक्ष्ण्ये अनिष्टा विभाषा प्राप्नोति अन्यत्र च इष्टा न सिध्यति . अथ अप्राप्ते . अग्रादिषु अप्राप्तविधेः समासप्रतिषेधः . अग्रादिषु अप्राप्तविधेः समासप्रतिषेधः वक्तव्यः . सः तर्हि वक्तव्यः . न वक्तव्यः . उक्तम् एतत् अमा एव अव्ययेन इति अत्र एवकारकरणस्य प्रजोजनम् . अमा एव अव्ययेन यत् तुल्यविधानम् उपपदम् तत्र समासः यथा स्यात् . अमा च अन्येन च यत् तुल्यविधानम् उपपदम् तत्र मा भूत् इति .
3.4.26 
P II.174.2 - 8 R III.381 किमर्थम् स्वादुमि मकारान्तत्वम् निपात्यते न खमुञ् प्रकृतः सः अनुवर्तिष्यते . स्वादुमि मान्तनिपातनम् ईकाराभावार्थम् . स्वादुमि मान्तनिपातनम् क्रियते ईकाराभावार्थम् . ईकारः मा भूत् इति . स्वाद्वीम् कृत्वा यवागूम् भुङ्क्ते . स्वादुङ्कारम् यवागूम् भुङ्क्ते . च्व्यन्तस्य च मकारान्तार्थम् . च्व्यन्तस्य च मकारान्तत्वम् निपात्यते . अस्वादु स्वादु कृत्वा भुङ्क्ते . स्वादुङ्कारम् भुङ्क्ते . . भावः .
3.4.32 
P II.175.24 - 26 R III.385 ऊलोपश्चास्यान्यतरस्याङ्ग्रहणम् शक्यम् अकर्तुम् . कथम् गोष्पदम् वृष्टः देवः इति . प्रातिः पूरणकर्मा . तस्मात् एषः कः . यदि कः विभतीनाम् श्रवणम् प्राप्नोति . श्रूयन्ते एव अत्र विभक्तयः . तत् यथा एकेन गोष्पदप्रेण .
3.4.37 
P II.176.2 - 14 R III.386 हनः करणे अनर्थकम् वचनम् हिँसार्थेभ्यः णमुल्विधानात् . हनः करणे अनर्थकम् वचनम् . किम् कारणम् . हिँसार्थेभ्यः णमुल्विधानात् . हिँसार्थेभ्यः णमुल्विधीयते . तेन एव सिद्धम् . अर्थवत् तु अहिँसार्थस्य विधानात् . अर्थवत् तु हन्तेः णमुल्वचनम् . कः अर्थः . अहिँसार्थस्य विधानात् . अहिँसार्थानाम् णमुल् यथा स्यात् . अस्ति पुनः अयम् क्व चित् हन्तिः अहिँसार्थः यदर्थः विधिः स्यात् . अस्ति इति आह . पाण्युपघातम् वेदिम् हन्ति . नित्यसमासार्थम् च . नित्यसमासार्थम् च हिँसार्थात् अपि हन्तेः अनेन विधिः एषितव्यः . कथम् पुनः इच्छता अपि हिँसार्थात् हन्तेः अनेन विधिः लभ्यः . अनेन अस्तु तेन वा इति तेन स्यात् विप्रतिषेधेन . हन्तेः पूर्वविप्रतिषेधः वार्त्तिकेन एव ज्ञापितः . यत् अयम् नित्यसमासार्थम् च इति आह तत् ज्ञापयति आचार्यः हिँसार्थात् अपि हन्तेः अनेन विधिः भवति इति .
3.4.41 
P II.176.16 - 18 R III.387 इह कस्मात् न भवति . ग्रामे बद्धः इति . एवम् वक्ष्यामि . अधिकरणे बन्धः सञ्ज्ञायाम् . ततः कर्त्रोः जीवपुरुषयोः नशिवहोः इति . कथम् अट्टालिकाबन्धम् बद्धः चण्डालिकाबनधम् बद्धः . उपमाने कर्मणि च इति एवम् भविष्यति .
3.4.60 
34060 P II.176.20 R III.387 अयुक्तः अयम् निर्देशः . तिरश्चि इति भवितव्यम् . सौत्रः अयम् निर्देशः .
3.4.62 
P II.176.22 - 177.3 R III.387- 388 अर्थग्रहणम् किमर्थम् . नाधाप्रत्यये इति इयति उच्यमाने इह एव स्यात् द्विधाकृत्य . इह न स्यात् द्वैधङ्कृत्य . अर्थग्रहणे पुनः क्रियमाणे न दोषः भवति . नाधाप्रत्यये सिद्धम् भवति यः च अन्यः तेन समानार्थः . अथ प्रत्ययग्रहणम् किमर्थम् इह मा भूत् हिरुक् कृत्वा पृथक् कृत्वा .3.4.64 
34064 P II.177.5 R III.388 अयुक्तः अयम् निर्देशः . अनूचि इति भवितव्यम् . सौत्रः अयम् निर्देशः .
3.4.67 
P II.177.7 - 179.7 R III.388 - 393 किमर्थम् इदम् उच्यते . कर्तरि कृद्वचनम् अनादेशे स्वाऋथविज्ञानात् . कर्तरि कृतः भवन्ति इति उच्यते अनादेशे स्वाऋथविज्ञानात् . अनिर्दिष्टार्थाः प्रत्ययाः स्वार्थे भवन्ति . तत् यथा . गुप्तिज्किद्भ्यः सन् यावादिभ्यः कन् इति . एवम् इमे अपि प्रत्ययाः स्वार्थे स्युः . स्वार्थे मा भूवन् कर्तरि यथा स्युः इति एवमर्थम् इदम् उच्यते . न एतत् अस्ति प्रयोजनम् . यम् इच्छति स्वार्थे आह तम् . भावे घञ् भवति इति . कर्मणि तर्हि मा भूवन् इति . कर्मणि अपि यम् इच्छति आह तम् . धः कर्मणि ष्ट्रन् इति . करणाधिकरणयोः तर्हि मा भूवन् इति . करणाधिकरणयोः अपि यम् इच्छति आह तम् . ल्युट् करणाधिकरणयोः भवति इति . सम्प्रदानापादानयोः तर्हि मा भूवन् इति . सम्प्रदानापादानयोः अपि यम् इच्छति आह तम् . दाशगोघ्नौ सम्प्रदाने भीमादयः अपादाने इति . यः इदानीम् अन्यः प्रत्ययः शेषः सः अन्तरेण वचनम् कर्तरि एव भविष्यति . तत् एव तर्हि प्रयोजनम् स्वार्थे मा भूवन् इति . ननु च उक्तम् यम् इच्छति स्वार्थे आह तम् . भावे घञ् भवति इति . अन्यः सः भावः बाह्यः प्रकृत्यर्थात् . अनेन इदानीम् आभ्यन्तरे भावे स्युः . तत्र मा भूवन् इति कर्तृग्रहणम् . कः पुनः अनयोः भावयोः विशेषः . उक्तः भावभेदः भाष्ये . अस्ति प्रयोजनम् एतत् . किम् तर्हि इति . तत्र ख्युनादिप्रतिषेधः नानावाक्यत्वात् . तत्र ख्युनादीनाम् प्रतिषेधः वक्तव्यः . ख्युनादयः कर्तरि मा भूवन् इति . ननु च करणे खुनादयः विधीयन्ते . ते कर्तरि न भविष्यन्ति . तेन च करणे स्युः अनेन च कर्तरि . ननु च अपवादत्वात् ख्युनादय्ः बाधकाः स्युः . न स्युः . किम् कारणम् . नानावाक्यत्वात् . नानावाक्यम् तत् च इदम् च . समानवाक्ये अपवादैः उत्सर्गाह्ः बाध्यन्ते . नानावाक्यत्वात् बाधनम् न प्राप्नोति . तद्वत् च कृत्येषु एवकारकरणम् . एवम् च कृत्वा कृत्येषु एवकारः क्रियते . तयोः एव कृत्यक्तखलर्थाः इति भावे च अकर्मकेभ्यः इति . किम् प्रयोजनम् . तत् च भव्याद्यर्थम् . भव्यादिषु समावेशः सिद्धः भवति . गेयः माणवकः साम्नाम् . गेयानि माणवकेन सामानि इति . ऋषिदेवतयोः तु कृद्भिः समावेशवचनम् ज्ञापकम् असमावेशस्य . यत् अयम् कर्तरि च ऋषिदेवतयोः इति सिद्धे सति समावेशे समावेशार्थम् चकारम् शास्ति तत् ज्ञापयति आचार्यः न भवति समावेशः इति . किमर्थम् तर्हि कृत्येषु एवकारः क्रियते . एवकारकरणम् च चार्थे . एवकारकरणम् च चार्थे द्रष्टव्यम् . तयोः भावकर्मणोः कृत्या भवन्ति भव्यादीनाम् कर्तरि च इति . किम् प्रयोजनम् . तत् च भव्याद्यर्थम् . भव्यादिषु समावेशः सिद्धः भवति . गेयः माणवकः साम्नाम् . गेयानि माणवकेन सामानि इति . यत् तावत् उच्यते ऋषिदेवतयोः तु कृद्भिः समावेशवचनम् ज्ञापकम् असमावेशस्य इति . न एतत् ज्ञापकसाध्यम् अपवादैः उत्सर्गाः अपवादैः बाध्यन्ते इति . एषः एव न्यायः यत् उत अपवादैः उत्सर्गाः बाध्येरन् . ननु च उक्तम् नानावाक्यत्वात् बाधनम् न प्राप्नोति इति . न विदेशस्थम् इति कृत्वा नानावाक्यम् भवति . विदेशस्थम् अपि सत् एकवाक्यम् भवति . तत् यथा द्वितीये अध्याये लुक् उच्यते . तस्य चतुर्थषष्ठयोः अलुक् उच्यते अपवादः . यत् अपि उच्यते एवकारकरणम् च चार्थे इति . कथम् पुनः अन्यः नाम अन्यस्य अर्थे वर्तते . कथम् एवकारः चार्थे वर्तते . सः एषः एवकारः स्वार्थे वर्तते . किम् प्रयोजनम् . ज्ञापकार्थम् . एतत् ज्ञापयति अचार्यः इतः उत्तरम् समावेशः भवति इति . किम् एतस्य ज्ञपने प्रयोजनम् . तत् च भव्याद्यर्थम् . भव्यादिषु समावेशः सिद्धः भवति . गेयः माणवकः साम्नाम् . गेयानि माणवकेन सामानि इति . यदि एतत् ज्ञप्यते इह अपि समावेशः प्राप्नोति दाशगोघ्नौ सम्प्रदाने भीमादयः अपादाने इति . अत्र अपि सिद्धम् भवति . यत् अयम् आदिकर्मणि क्तः कर्तरि च इति सिद्धे समावेशे समावेशम् शास्ति तत् ज्ञपयति आचार्यः प्राक् अमुतः समावेशः भवति इति . .
3.4.69 
P II.179.27 - 181.7 R III.396 - 400 किमर्थम् इदम् उच्यते . लः एषु साधनेषु यथा स्यात् कर्तरि च कर्मणि च भावे च अकर्मकेभ्यः इति . न एतत् अस्ति प्रयोजनम् . भावकर्मणोः आत्मनेपदम् विधीयते शेषात् कर्तरि परस्मैपदम् . एतावान् च लः यत् उत परस्मैपदम् आत्मनेपदम् च . सः च अयम् एवम् विहितः . अतः उत्तरम् पठति . लग्रहणम् सकर्मकनिवृत्त्यर्थम् . लग्रहणम् क्रियते सकर्मकनिवृत्त्यर्थम् . सकर्मकाणाम् भावे लः मा भूते इति . यदि पुनः तत्र एव अकर्मकग्रहणम् क्रियेत . तत्र अकर्मकग्रहणम् कर्तव्यम् . ननु च इह अपि क्रियते भावे च अकर्मकेभ्यः इति . परार्थम् एतत् भविष्यति . तयोः एव कृत्यक्तखलर्थाः भावे च अकर्मकेभ्यः . यावत् इह लग्रहणम् तावत् तत्र अकर्मकग्रहणम् . इह वा लग्रहणम् क्रियेत तत्र वा अकर्मकग्रहणम् . कः नु अत्र विशेषः . अयम् अस्ति विशेषः . इह लग्रहणे क्रियमाणे आनः कर्तरि सिद्धः भवति . तत्र पुनः अकर्मकग्रहणे क्रियमाणे आनः कर्तरि न प्राप्नोति . तत्र अपि अकर्मकग्रहणे क्रियमाणे आनः कर्तरि सिद्धः भवति . कथम् . भावकर्मणोः इति अतः अन्यत् यत् आत्मनेपदानुक्रमणम् सर्वम् तत् कर्त्रर्थम् . विप्रतिषेधात् वा आनः कर्तरि . विप्रतिषेधात् वा आनः कर्तरि भविष्यति . तत्र भावकर्मणोः इति एतत् अस्तु कर्तरि कृत् इति . कर्तरि कृत् इति एतत् भविष्यति विप्रतिषेधेन . सर्वप्रसङ्गः तु . सर्वेभ्यः तु धातुभ्यः आनः कर्तरि प्राप्नोति . परस्मैपदिभ्यः अपि . न एषः दोषः . अनुदात्तङितः इति एषः योगः नियमार्थः भविष्यति . यदि एषः योगः नियमार्थः विधिः न प्रकल्पते . आस्ते शेते इति . अथ विध्यर्थः आनस्य नियमः न प्राप्नोति . आसीनः शयानः . तथा नेः विशः इति एवमादि अनुक्रमणम् यदि नियमाऋथः विधिः न प्रकल्पते . अथ विध्यर्थः आनस्य नियमः न प्राप्नोति . अस्तु तर्हि नियमार्थम् . ननु च उक्तम् विधिः न प्रकल्पते इति . विधिः च प्रकॢप्तः . कथम् . भावकर्मणोः इति अत्र अनुदात्तङितः इति एतत् अनुवर्तिष्यते . यदि अनुवर्तते एवम् अपि अनुदात्तङितः एव भावकर्मणोः आत्मनेपदम् प्राप्नोति . एवम् तर्हि योगविभागः करिष्यते . अनुदात्तङितः आत्मनेपदम् भवति . ततः भावकर्मणोः . ततः कर्तरि . कर्तरि च आत्मनेपदम् भवति अनुदात्तङितः इति एव . भावकर्मणोः इति निवृत्तम् . ततः कर्मव्यतिहारे . कर्तरि इति एव अनुवर्तते . अनुदात्तङितः इति अपि निवृत्तम् . यत् अपि उच्यते नेः विशः इति एवमादि अनुक्रमणम् यदि नियमार्थम् विधिः न प्रकल्पते . अथ विध्यर्थः आनस्य नियमः न प्राप्नोति इति . अस्तु विध्यर्थम् . ननु च उक्तम् आनस्य नियमः न प्राप्नोति इति . न एषः दोषः . यथा एव अत्र अप्राप्ताः तङः भवन्ति एवम् आनः अपि भविष्यति . सर्वत्र अप्रसङ्गः तु . सर्वेषु तु साधनेषु आनः न प्राप्नोति . विप्रतिषेधात् वा आनः कर्तरि इति भावकर्मणोः न स्यात् . कर्तरि एव स्यात् . इह पुनः लग्रहणे क्रियमाणे कर्तरि कृत् इति एतत् अस्तु लः कर्मणि च भावे च अकर्मकेभ्यः इति लः कर्मणि च भावे च अकर्मकेभ्यः इति एतत् भविष्यत् विप्रतिषेधेन . सर्वप्रसङ्गः तु . लादेशः सर्वेषु साधनेषु प्राप्नोति . शतृक्वसूच भावकर्मणोः अपि प्राप्नुतः . न एषः दोषः . शेषात् परस्मैपदम् कर्तरि इति एवम् तौ कर्तारम् ह्रियेते .
3.4.77 
P II.181.8 - 25 R III.400 - 402 लादेशे सर्वप्रसङ्गः अविशेषात् .लादेशे सर्वप्रसङ्गः . सर्वस्य लकारस्य आदेशः प्राप्नोति . अस्य अपि प्राप्नोति : लुनाति लभते . किम् कारणम् . अविशेषात् . न हि कः चित् विशेषः उपादीयते : एवञ्जातीयकस्य लकारस्य आदेशः भवति इति . अनुपादीयमाने विशेषे सर्वप्रसङ्गः . अर्थवद्ग्रहणात् सिद्धम् . अर्थवतः लकारस्य ग्रहणम् न च एषः अर्तह्वत् . अर्थवद्ग्रहणात् सिद्धम् इति चेत् न वर्णग्रहणेषु . अर्थवद्ग्रहणात् सिद्धम् इति चेत् तत् न . किम् कारणम् . वर्णग्रहणम् इदम् . न च एतत् वर्णग्रहणेषु भवति अर्थवद्ग्रहणे न अनर्थकस्य इति . तस्मात् विशिष्तग्रहणम् . तस्मात् विशिष्तस्य लकारस्य ग्रहणम् कर्तव्यम् . न कर्तव्यम् . धातोः इति वर्तते . एवम् अपि शाला माला मल्लः इति अत्र प्राप्नोति . उणादयः अव्युत्पन्नानि प्रातिपदिकानि . एवम् अपि नन्दनः अत्र प्राप्नोति . इत्सञ्ज्ञा अत्र बाधिका भविष्यति . इह अपि तर्हि बाधेत . पचति पठति इति . इत्कार्याभावात् अत्र इत्सञ्ज्ञा न भविष्यति . इदम् अस्ति इत्कार्यम् लिति प्रत्ययात् पूर्वम् उदात्तम् भवति इति एषः स्वरः यथा स्यात् . लिति इति उच्यते . न च अत्र लितम् पश्यामः . अथ अपि कथम् चित् वचनात् वा अनुवर्तनात् वा इत्सञ्ज्ञ्कानाम् आदेशः स्यात् एवम् अपि न दोषः . आचार्यप्रवृत्तिः ज्ञापयति न लादेशे लित्कार्यम् भवति इति यत् अयम् णलम् लितम् करोति . अथ अपि उणादयः व्युत्पाद्यन्ते एवम् अपि नो दोषः . क्रियते विशिष्टग्रहणम् लस्य इति . पूर्वविप्रतिषेधेन . सः तर्हि पूर्वविप्रतिषेधः वक्तव्यः . न वक्तव्यः . उक्तम् वा . किम् उक्तम् . लादेशः वर्णविधेः इति .
3.4.79 
P II.182.8 - 183.1 R III.403 - 404 टितः एत्वे आत्मनेपदेषु आनप्रतिषेधः . टितः एत्वे आत्मनेपदेषु आनप्रतिषेधः वक्तव्यः . पचमानः यजमानः . टितः इति एत्वम् प्राप्नोति . उक्तम् वा . किम् उक्तम् . ज्ञापकम् वा सानुबन्धकस्य आदेशवचने इत्कार्याभावस्य इति . न एतत् अस्ति उक्तम् . एवम् किल तत् उक्तम् स्यात् यदि एवम् विज्ञायेत . टित् आत्मनेपदम् टिदात्मनेपदम् . टिदात्मनेपदानाम् इति . तत् च न . टितः लकारस्य यानि आत्मनेपदानि इति एवम् एतत् विज्ञायते . अवश्यम् च एतत् एवम् विज्ञेयम् . टित् आत्मनेपदम् टिदात्मनेपदम् . टिदात्मनेपदानाम् इति विज्ञायमाने अकुर्वि अत्र अपि प्रसज्येत . न एषः टित् . कः तर्हि . ठित् . सः च अवश्यम् ठित् कर्तव्यः आदिः मा भूत् इति . कथम् इटः अत् इति . इठः अत् इति वक्ष्यामि इति . तत् च अवश्यम् वक्तव्यम् पर्यवपाद्यस्य मा भूत् . लविषीष्ट . इह तर्हि इषम् ऊर्जम् अहम् इतः आदि आतः लोपः इटि च इति आकारलोपः न प्राप्नोति . तस्मात् टित् एषः . आदिः तर्हि कस्मात् न भवति . सप्तदश आदेशाः स्थानेयोगत्वम् प्रयोजयन्ति . तान् एकः न उत्सहते विहन्तुम् इति कृत्वा आदिः न भविष्यति . पर्यवपाद्यस्य कस्मात् न भवति . लविषीष्ट इति . असिद्धम् बहिरङ्गलक्षणम् अन्तरङ्गलक्षणे इति . इदम् तर्हि उक्तम् प्राकृतानाम् आत्मनेपदानाम् एत्वम् भवति इति . के च प्रकृताः . तादयः . आने मुक् ज्ञापकम् तु एत्वे टित्तङाम् . इशिसीरिचः डारौरःसु . टित् अटितः . प्रकृते तत् . गुणे कथम् .
3.4.82 
P II.183.3 - 184.2 R III.405 - 407 णलः शित्करणम् सर्वादेशार्थम् . णल् शित् कर्तव्यः . किम् प्रयोजनम् . सर्वादेशार्थम् . शित् सर्वस्य इति सर्वादेशः यथा स्यात् . अक्रियमाणे हि शकारे अलः अन्त्यस्य विधयः भवन्ति इति अन्त्यस्य प्रसज्येत . उक्तम् वा . किम् उक्तम् . अनित्त्वात् सिद्धम् इति . णकारः क्रियते . तस्य अनित्त्वात् सिद्धम् . कः एषः परिहारः न्याय्यः . शकारम् असि चोदितः . णकारम् करिष्यामि शकारम् न करिष्यामि इति . णकारः अत्र क्रियेत शकारः वा कः नु अत्र विशेषः . अवश्यम् अत्र णकारः वृद्ध्यर्थः कर्तव्यः णिति इति वृद्धिः यथा स्यात् . न अर्थः वृद्ध्यर्थेन णकारेण . णित्त्वे योगविभागः करिष्यते . इदम् अस्ति गोतः णित् . ततः अल् . अल् च णित् भवति . ततः उत्तमः वा इति . एवम् तर्हि लकारः क्रियते . तस्य अनित्त्वात् सिद्धम् . कः एषः परिहारः न्याय्यः . शकारम् असि चोदितः . लकारम् करिष्यामि शकारम् न करिष्यामि इति . लकारः अत्र क्रियेत शकारः वा कः नु अत्र विशेषः . अवश्यम् एव अत्र स्वरार्थः लकारः कर्तव्यः लिति प्रत्ययात् पूर्वम् उदात्तम् भवति इति एषः स्वरः यथा स्यात् . न एतत् अस्ति प्रयोजनम् . धातुस्वरे कृते द्विर्वचनम् . तत्र आन्तर्यतः अन्तोदात्तस्य अन्तोदात्तः आदेशः भविष्यति . कथम् पुनः अयम् अन्तोदात्तः स्यात् यदा एकाच् . व्यपदेशिवद्भावेन . यथा एव तर्हि व्यपदेशिवद्भावेन अन्तोदात्तः एवम् आद्युदात्तः अपि . तत्र आन्तर्यतः आद्युदात्तस्य आद्युदात्तः आदेशः प्रसज्येत . सत्यम् एतत् . न तु इदम् लक्षणम् अस्ति धातोः आदिः उदात्तः भवति इति . इदम् पुनः अस्ति धातोः अन्तः उदात्तः भवति इति . सः असौ लक्षणेन अन्तोदात्तः . तत्र आन्तर्यतः अन्तोदात्तस्य अन्तोदात्तः आदेशः भविष्यति . एतत् अपि आदेशे न अस्ति आदेशस्य अन्तः उदात्तः भवति इति . प्रकृतितः अनेन स्वरः लभ्यः . प्रकृतिः च अस्य यथा एव अन्तोदात्ता एवम् आद्युदात्ता अपि . द्विःप्रयोगे च अपि द्विर्वचने उभयोः अन्तोदात्तत्वम् प्रसज्येत . अनुदात्तम् पदम् एकवर्जम् इति न अस्ति यौगपद्येन सम्भवः . पर्यायः प्रसज्येत . तस्मात् स्वरार्थः लकारः कर्तव्यः . लकारः क्रियते . तस्य अनित्त्वात् सिद्धम् . न्यासे एव . प्रश्लिष्टनिर्देशः अयम् . अ* अ* अ . सः अनेकाल्शित् सर्वस्य इति सर्वादेशः भविष्यति .
3.4.85 
P II.184.14 - 24 R III.408 - 409 लङ्वदतिदेशे जुस्भावप्रतिषेधः . लङ्वदतिदेशे जुस्भावस्य प्रतिषेधः वक्तव्यः . यान्तु वान्तु . लङः शाकटायनस्य एव इति जुस्भावः प्राप्नोति . उत्ववचनात् सिद्धम् . उत्वम् अत्र बाधकम् भविष्यति . अनवकाशाः हि विधयः बाधकाः भवन्ति . सावकाशम् च उत्वम् . कः अवकाशः . पचतु पठतु . अत्र अपि इकारलोपः प्राप्नोति . तत् यथा एव उत्वम् इकारलोपम् बाधते एवम् जुस्भावम् अपि बाधते . न बाधते . किम् कारणम् . येन न अप्राप्ते तस्य बाधनम् भवति . न च अप्राप्ते इकारलोपे उत्वम् आरभ्यते . जुस्भावे पुनः प्राप्ते च अप्राप्ते च . अथ वा पुरस्तात् अपवादाः अनन्तरान् विधीन् बाधन्ते इति एवम् उत्वम् इकारलोपम् बाधते जुभावम् न बाधते . एवम् तर्हि वक्ष्यति तत्र लङ्ग्रहणस्य प्रयोजनम् . लङ् एव यः लङ् तत्र यथा स्यात् . लङ्वद्भावेन यः लङ् तत्र मा भूत् इति .
3.4.87 
P II.185.3 - 9 R III.409 हिन्योः उत्वप्रतिषेधः . हिन्योः उकारस्य प्रतिषेधः वक्तव्यः . लुनीहि लुनानि . एः उः इति उत्वम् प्राप्नोति . न वा उच्चारणसामर्थ्यात् . न वा वक्तव्यः . किम् कारणम् . उच्चारणसामर्थ्यात् अत्र उत्वम् न भविष्यति . अलघीयः च एव हि इकारोच्चारणम् उकारोच्चारणात् . इकारम् च उच्चारयति उकारम् च न उच्चारयति . तस्य एतत् प्रयोजनम् उत्वम् मा भूत् इति .
3.4.93 
P II.185.11 - 16 R III.409 - 410 एतः ऐत्वे आद्गुणप्रतिषेधः . एतः ऐत्वे आद्गुणस्य प्रतिषेधः वक्तव्यः . पचाव इदम् (पचावेदम्) . पचाम इदम् (पचामेदम्) . आद्गुणे कृते एत ऐत् इति ऐत्वम् प्राप्नोति . न वा बहिरङ्गलक्षणत्वात् . न वा वक्तव्यः . किम् कारणम् . बहिरङ्गलक्षणत्वात् . बहिरङ्गलक्षणः आद्गुणः अन्तरङ्गलक्षणम् ऐत्वम् . असिद्धम् बहिरङ्गम् अन्तरङ्गे .
3.4.102
P II.185.18 - 186.12 R III.410 - 411 यासुडादेः सीयुट्प्रतिषेधः . यासुडादेः सीयुटः प्रतिषेधः वक्तव्यः . चिनुयुः सुनुयुः . लिङः सीयुट् इति सीयुट् प्राप्नोति . न वा वाक्यापकर्षात् . न वा वक्तव्यः . किम् कारणम् . वाक्यापकर्षात् . वाक्यापकर्षात् यासुट् सीयुटम् बाधिष्यते . सुट्तिथोः तु अपकर्षविज्ञानम् . सुटः तिथोः तु अपकर्षः विज्ञायेत . कृषीष्ट कृषीष्ठाः . अनादेः च सुड्वचनम् . अनादेः च सुट् वक्तव्यः . कृषीयास्ताम् कृषीयास्थाम् . तकारथकारादेः लिङः इति सुट् न प्राप्नोति . न वा तिथोः प्रधानभावात् तद्विशेषणम् लिङ्ग्रहणम् . न वा वक्तव्यम् . किम् कारणम् . तिथोः प्रधानभावात् . तिथौ एव तत्र प्रधानम् . तद्विशेषणम् लिङ्ग्रहणम् . न एवम् विज्ञायते . तकारथकारयोः लिङः इति . कथम् तर्हि . तकारथकारयोः सुट् भवति तौ चेत् लिङः इति .
3.4.103
P II.186.14 - 23 R III.411 - 412 किमर्थम् यासुटः ङित्त्वम् उच्यते . यासुटः ङिद्वचनम् पिदर्थम् . पिति वचनानि प्रयोजयन्ति . अथ किमर्थम् उदात्तवचनम् क्रियते . उदात्तवचनम् च . किम् . पिदर्थम् एव . आगमानुदात्तार्थम् वा . अथ वा एतत् ज्ञापयति आचार्यः आगमाः अनुदात्ताः भवन्ति इति . असति अन्यस्मिन् प्रयोजने ज्ञापकम् भवति . उक्तम् च एतत् यासुटः ङिद्वचनम् पिदर्थम् उदात्तवचनम् च इति . शक्यम् अनेन वक्तुम् यासुट् परस्मैपदेषु भवति अपित् च लिङ् भवति इति . सः अयम् एवम् लघीयसा न्यासेन सिद्धे सति यत् गरीयाँसम् यत्नम् आरभते तत् ज्ञापयति आचार्यः आगमाः अनुदात्ताः भवन्ति .
3.4.110
P II.187.2 - 188.2 R III.412 - 414 किम् इदम् जुसि आकारग्रहणम् नियमार्थम् आहोस्वित् प्रापकम् . कथम् च नियमार्थम् स्यात् कथम् वा प्रापकम् . यदि सिज्ग्रहणम् अनुवर्तते ततः नियमार्थम् . अथ निवृत्तम् ततः प्रापकम् . कः च अत्र विशेषः . जुसि आकारग्रहणम् नियमार्थम् इति चेत् सिज्लुग्ग्रहणम् . जुसि आकारग्रहणम् नियमार्थम् इति चेत् सिज्लुग्ग्रहणम् कर्तव्यम् . आतः सिज्लुगन्तात् इति वक्तव्यम् . इह मा भूत् . अकार्षुः अहार्षुः . अस्तु तर्हि प्रापकम् . प्रापकम् इति चेत् प्रत्ययलक्षणप्रतिषेधः . प्रापकम् इति चेत् प्रत्ययलक्षणप्रतिषेधः वक्तव्यः . अभूवन् इति प्रत्ययलक्षणेन जुस्भावः प्राप्नोति . एवकारकरणम् च . एवकारकरणम् च कर्तव्यम् . लङः शाकटायनस्य एव इति . नियमाऋथः पुनः सति न अर्थः एवकारेण . ननु च प्रापके अपि सति सिद्धि विधिः आरभ्यमाणः अन्तरेण एवकारम् नियमार्थः भविष्यति . इष्टतः अवधारणार्थः तर्हि एवकारः कर्तव्यः . यथा एवम् विज्ञायेत लङः शाकटायनस्य एव . मा एवम् विज्ञायि लङः एव शाकटायनस्य इति . किम् च स्यात् . लुङः शाकटायनस्य न स्यात् . अदुः अपुः अधुः अस्थुः . लङ्ग्रहणम् च . लङ्ग्रहणम् च कर्तव्यम् . लङः शाकटायनस्य एव इति . नियमार्थे पुनः सति न अर्थः लङ्ग्रहणेन . आतः ङितः इति वर्तते . न च अन्यः आकारात् अनन्तरः ङित् अस्ति अन्यत् अतः लङः . अस्तु तर्हि नियमार्थः . ननु च उक्तम् जुसि आकारग्रहणम् नियमार्थम् इति चेत् सिज्लुग्ग्रहणम् इति . न एषः दोषः . तुल्यजातीयस्य नियमः . कः च तुल्यजातीयः . यः द्वाभ्याम् अनन्तरः आतः च सिचः च . अथ तत् एवकारकरणम् न एव कर्तव्यम् . कर्तव्यम् च . किम् प्रयोजनम् . उत्तरार्थम् . लिट् च लिङ् आशिषि आर्धधातुकम् एव यथा स्यात् . इतरथा हि वचनात् आर्धधातुकसञ्ज्ञा स्यात् तिङ्ग्रहणेन च ग्रहणात् सार्वधातुकसञ्ज्ञा . अथ तत् लङ्ग्रहणम् न एव कर्तव्यम् . कर्तव्यम् च . किम् प्रयोजनम् . लङ् एव यः लङ् तत्र यथा स्यात् . लङ्वद्भावेन यः लङ् तत्र मा भूत् इति .
3.4.114
P II.188.4 - 15 R III.414 - 415 आर्धधातुकसञ्ज्ञायाम् धातुग्रहणम् . आर्धधातुकसञ्ज्ञायाम् धातुग्रहणम् कर्तव्यम् . धातोः परस्य आर्धधातुकसञ्ज्ञा यथा स्यात् . इह मा भूत् . वृक्षत्वम् वृक्षता इति . क्रियमाणे च अपि धातुग्रहणे स्वादिप्रतिषेधः . स्वादीनाम् प्रतिषेधः वक्तव्यः . इह मा भूत् . लूभ्याम् लूभिः इति . अनुक्रान्तापेक्षम् शेषग्रहणम् .एवम् अपि अग्निकाम्प्यति वायुकाम्यति इति प्राप्नोति . तस्मात् धातुग्रहणम् कर्तव्यम् . न कर्तव्यम् . आ तृतीयाध्यायपरिसमाप्तेः धात्वधिकारः प्रकृतः अनुवर्तते . क्व प्रकृतः . धातोः एकाचः हलादेः इति . एवम् अपि श्रीकाम्यति भूकाम्यति इति प्राप्नोति . तद्विधानात् सिद्धम् . विहितविशेषणम् धातुग्रहणम् . धातोः यः विहितः इति . धातोः एषः विहितः . सङ्कीर्त्य धातोः इति एवम् यः विहितः इति.
