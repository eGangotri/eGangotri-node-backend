वाद - 39.
	वादार्थ सङ्गृह्णन्नप्रामाणिकार्यपरिकल्पनहेतुमप्याह भवारूप मिति ।  यदज्ञानम्-यं ज्ञानाभावम्, अहमज्ञ इत्यत्र प्रतीयमानम् । यद्वा यदज्ञान भित्यत्राज्ञानशब्देनाहमज्ञ  इत्यत्र प्रतीयमानमित्यर्थो विवक्षितः । कुतर्कपिहित दृष्टित्वादभावत्वभजानन्तो भ्रान्त्या भावरूपमित्याचक्षते । तदि ति । ज्ञानाभावरूपमज्ञानमित्यर्थः । तथाभूत मिति तथाशब्देन भावरूपपरामर्शिना तृत्तिविषेये भावप्रधानेन भावरूपत्वमुच्यते । भवतिश्च प्राप्तिवाची, "भूप्राप्तावि"  ति धातुपाठात् ; यथोक्तं प्रमाणभूत आचार्य इत्यत्र कैय्यटे-"वृत्तिविषये प्रमाणशब्दः प्रमाणत्वे वर्त्तत" इति ; ततश्च तथात्वं भावरूपत्वं प्राप्तमित्यर्थः । यद्यपि 'भावरूपं यदज्ञानमि' त्यत्र भावशब्देनाभावव्यावृत्तभावोगृह्यते, तथापि भावशब्दस्य सत्तामात्रपरत्वमप्यस्तीति  तथाशब्देन विद्यमानत्वपरामर्शों युज्यते । यद्यपि  नायमर्थः प्रकृतः, प्रकृतपरामर्शी च तच्छब्दः तथापि  प्रयुक्तशब्दोपस्थितियोग्यतामात्रात्तत्तथाभूतमित्यनेन तत्परामर्शः । अज्ञानस्य भावत्वकल्पनायामज्ञानमेव हेतुरित्युक्तं भवति । तथाचाज्ञानमूलत्वान्न तदुक्तेरुपादेयतेति हृदयम् । अज्ञाने ति । अज्ञानशब्देनानादिपापवासना र्गृह्यते, तस्य तत्वज्ञानविरोधित्वस्यानादिपापवासनादूषितेत्यादिना भगवता भाष्यकारेणाभिधानात् ; श्लोके भ्रान्तिहेतुतयोक्ततत्वज्ञानाभावस्यदुष्कर्मैव हेतुरित्यनेनोक्तम् । प्रत्यक्षे ति । इदमर्थापत्तेरप्युपलक्षणम् । प्रत्यक्षं तावदि  ति । निरूप्यत इति शेषः  । तदेव निरूपयति अहमज्ञ इति । रूप मित्यनन्तरं प्रत्यक्षमित्यनुषज्यते ।  अथवा-अहमज्ञो मामन्यं च न  जानामीत्यादिरूपं प्रत्यक्षं तावत् सर्वसम्मतमित्यन्वयः । भावविषयत्वाभविविषयत्वविप्रतिपत्तावपि स्वरूपे न विप्रतिपत्तिरित्यभिप्रायेण तावदित्युक्तम् । नानाऽज्ञानवादेऽहमज्ञ इति मामिति च ब्रह्माज्ञानविषयम्, अन्यमित्येतदवस्था ज्ञानविषयम्, एतच्च त्यवदुक्तार्थ न जानामि शास्त्रार्थ न जानामीत्यादेरप्युपलक्षणम् । एकाज्ञानवादे तु सर्वे तद्विषयमेव । मामन्यं च न जानामीत्येतदहमज्ञ इत्येतद्विवरणरूपं वा । नन्वहमज्ञ इति सामान्येन ज्ञानमसिद्ध मेवेत्यत्राह सर्वसम्मत मिति ।  अनुभवमपलपतः कथानर्हत्वात्, सर्वत्र  ममायमनुभवो नास्तीति सुशकत्वान्नात्र विवदितव्यमिति भावः । भवारूपमिति । ज्ञानाभावातिरिक्तमित्यर्थः । अभावत्वमपि भावरूपाज्ञानस्यास्त्येवेति  पक्षे ज्ञानावस्थाविशेषातिरिक्तमित्यर्थः । अभावज्ञाने प्रतियोगिज्ञानस्यावश्यम्भावात् स्वप्रकाशवादे प्रतियोगिज्ञानस्यापि ज्ञानावश्यकत्वात् अनुव्यवसायवादेपि 
सामग्र्यास्सत्वेनानुव्यवसायस्यावर्जनीयत्वात् बाधाभावेन भ्रान्तिकल्पनायोगाच्च ज्ञानसामान्याभाववग्रहरूपत्वमहमज्ञ इति प्रतीतेर्नोपपद्यत इत्याह अभावोही  ति ।  भावान्तराभाववादेपि अभावत्वेन प्रतीतिदशायां  प्रतियोगि निरूपणाधीननिरूपणत्वमस्त्येवेति भावः । न केवलं प्रतियोगिज्ञानसत्त्वात्  ज्ञानसामान्याभावग्रहासम्भवः,  किन्तु प्रतियोगिभूतज्ञानविषयीभूतार्थविषयकज्ञान सत्त्वाच्चेत्याह ज्ञानमि त्यादिना । यद्वा अस्तु प्रतियोगिभूतज्ञानज्ञानम्, अथापि न दोषः, अहमज्ञ इति हि ज्ञानातिरिक्तघटाद्यर्थविषयकज्ञानाभावो गृह्यते, नतु  ज्ञानसामान्याभाव इत्याशङ्क्य, घटाद्यर्थविपयकज्ञानमप्यवर्जनीय मेवेत्याह ज्ञान मिति । द्वित्रक्षणमात्रानुवृत्तोपाध्यवच्छिन्नकाले साहित्यविवक्षया विषयेण सह गृह्यत इत्युक्तम् । विषयज्ञानस्य ज्ञानज्ञानकारणत्वादभावप्रतियोगिभूतज्ञानज्ञानाव्यवहितपूर्वसमये विषयज्ञानमस्त्येवेत्यर्थः । यद्वा सहैव गृह्यत इति ज्ञानज्ञानस्यैवार्थविषयत्वं  विवक्षितम् । ज्ञानज्ञानस्यैवार्थविषयत्वे  हेतुः ज्ञानं विषये ति ।  यतो ज्ञानं विषयीकुर्वत् ज्ञानमर्थमपि विषयीकरोति अत एव हि ज्ञानस्य विषयनिरूपणाधीननिरूपणत्वं युज्यते, अन्यथा विषयनिरूपणाधीन निरूपणत्वं कुतस्स्यादिति भावः । ज्ञानज्ञानात् प्रागर्थज्ञानसत्त्वेपि तस्य प्रतियोगिज्ञानव्यवहिततया अभावज्ञानकालेऽभावेनाभावग्रहणं स्यादिति शङ्कामपाकर्तु प्रतियोगिज्ञानस्यैवार्थविषयत्वमुक्तम् । नन्वर्थस्य प्रतियोगिज्ञानविषयत्वाभावेपि ज्ञानाभावग्रहो न सम्भवत्येव, प्रत्यक्षस्य विषयजन्यत्वात्,  प्रतियोगिज्ञान जनकविषयज्ञानस्य च पूर्वं सत्त्वेन पूर्व ज्ञानाभावाभावादिति चेन्न ;- प्रतियोगि ज्ञानस्य तृतीयक्षणे  अभावग्रहणसम्भवात् ;   विषयज्ञानतृतीयक्षणोत्पन्नप्रतियोगि ज्ञानादभावाग्रहणसम्भवाच्च । नच  विषयज्ञानाद्वितीयक्षणोत्पन्नप्रतियोगिज्ञान द्वितीयक्षण एवाहमज्ञ इति ज्ञानमित्यत्र किमपि मानमस्ति ?  कल्पने च  क्लृप्ताभाविषयत्वं यथोपपद्यते तथैव कल्पयितुमुचितम् । ननु ज्ञानापरोक्षस्यैव विषयनिरूपणाधीनता, ज्ञानं गुण इत्यादिशब्दात् अर्थेन विनापि ज्ञानस्य प्रतीतेः,  नचात्र ज्ञानज्ञानं प्रत्यक्षम्, किन्तु स्मरणमेव, अतो नार्थज्ञानमपेक्षत इति चेन्न ;- सप्रतियोगिकपदार्थप्रतियोगिकाभावप्रत्यक्षस्य प्रतियोगिविशिष्टप्रतियोगिज्ञानसाध्यत्वनियमात् । अत एव हि घटसंयोगौ नास्ति चन्दनेच्छा नास्ति शत्रुद्वेषो  नास्तीत्यादिरूपेणैव प्रत्यक्षं भवति ।  यद्विषयस्ये ति । यदि त्यर्थः परिगृह्यते । अर्थविषयकज्ञानाभावो हि अहमज्ञ इति   प्रतीतेर्विषय 
इत्युक्तम्, तस्य च ज्ञाने 
कथं तदभावग्रह इत्यर्थः   एवं ज्ञानाज्ञानयोर्विरोधमजानानः  स्ववचनविरोधमपि कथं जानीयादित्युपालभतेयःप्रतियोगी ति । नन्वस्तु प्रतियोगिज्ञानम्, भवतु च तन्निरूपकार्थविषय  ज्ञानं च, तथापि तदानीं विद्यमानज्ञानातिरिक्तज्ञानाभाव एव गुह्यते ; न च  सामान्याकारेण प्रतियोगिविषयकस्य ज्ञानस्य तदाश्रययत्किञ्चित्प्रतियोगिविशेषाभाव  विषयत्वासम्भवः, घटो भविष्यति घटो ध्वस्तः इत्यादिप्रतीतेस्सामान्यतः प्रतियोगिविषयत्वेपि विशेषाभावविषयत्वदर्शनात् ; न च प्रतियोगितावच्छेदक प्रकारकज्ञानाभावे कथमभावज्ञानमिति वाच्यम्, उक्तस्थलेव्यभिचारेण तस्याकारणत्वात् ; तत्प्रकारकप्रतियोगिज्ञानस्य प्रतियोग्यशे तत्प्रकारकाभावज्ञानं प्रति हेतुत्वात् ; ननु भविष्यतीति बुद्धिः भाविकालसम्बन्धविषया, नतु प्रागभावविषया, गन्धानाधारसमयानाधारत्वस्य प्रतियोगिजनकाभावत्वस्य वा तद्बुद्धिधिविषत्वा योगादिति चेन्न;-घटो भविष्यतीति बुद्धिर्न भाविकालमात्रसम्बन्धविषया, विद्यमानघटेपि घटो भविष्यतीति बुद्ध्यापत्तेः, इदानी घटाभाववन्नि वेति सन्देहापत्तेश्च, ततश्च प्रागसत्त्वे सत्युत्तरकालसम्बन्धित्वं विषय इति वक्तव्यम्, प्रागसत्त्वमेव च प्रागभावः, सचाभावत्वेन गृह्यते ; ननु भविष्यतीति बुद्धेः प्रागभावाविषयत्वे पाकानन्तरभयं रक्तो भविष्यतीति प्रतीत्यनुपपत्तिः ;  घटस्य तदा प्रागभावाभावात्, नच रक्तत्वप्रागभाव एव विषयः, विशिष्ट प्रतियोगिकत्वानुभवविरोधादिति चेन्न, - स्वर्गी ध्वस्त इति वत् 'सविशेषणेहीति व्याप्तरेक्तत्वप्रागभावविषयत्वात् ; नन्वेवमेतेषु तन्तुषु पटोभविष्यतीत्याप्त वाक्यात्  तन्तूनाम्पटजनकत्वसंशयो निवर्त्तते,  तत्प्रागभावाविषयत्वे न स्यात्,  प्रागभावमात्रज्ञाने तदयोगादिति चेन्न,-प्रागसत्त्वे सत्युत्तरकालसत्त्वं  तद्विषय इत्युक्तत्वात् ; तस्मात् भविष्यतीति बुद्धेः प्रागभावविषयत्वात् तस्याश्च सामान्येन प्रतियोगिविषयायास्तद्घटप्रागभावविषयत्वदर्शनात् अहमज्ञ इति  प्रतीतेर्विशेषविषयत्वं सम्भवतीति शङ्कते नन्वि ति । अभावप्रत्यक्षस्य प्रति योगिनि भासमानधर्मावच्छिन्नयावत्प्रतियोगिकत्वविषयत्वनियमात्, अत्र च  ज्ञानविशेषाभावस्य प्रतियोगिनि भासमानज्ञानत्वावच्छिन्नयावत्प्रतियोगिकत्वाभावेन न तस्याहमज्ञ इति  प्रत्यक्षविषयतेत्यभिप्रायेण परिहरति नैव मिति । अत्रच संसर्ग  पदेन प्रतियोग्यादिप्रसङ्गो विवक्षितः। तज्जातीये त्यनेन प्रतियोगिनि भासमानधर्मवच्छिन्नत्वं विवक्षितम् । प्रतियोगिनिरूप्यत्वम् - प्रतियोगिविशिष्टतया भासमानत्वम्, तत्प्रतियोगिकत्वेन 
भासमानत्वमितियावत् । निषेधाधिकरणे 
प्रतियोगितदवच्छेदकान्तरारोपपूर्वकप्रतीतिविषयाभावस्य प्रतियोगिनि भासमानधर्मावच्छिन्नयावत्प्रतियोगिकत्वेनं भाननियमादित्यर्थः । प्रतितिविषयाभावस्येत्यस्य प्रतीतेर्विशेषणतेवे तात्पर्यम् ; तेन प्रतियोग्यरोपजन्यज्ञानविषयीभवन्नभावः प्रतियोगिनि भासमानधर्मावच्छिन्नयावत्प्रतियोगिकत्वेनैव भासत इत्यर्थप्रतीत्या प्रतियोग्यारोपजन्यज्ञानस्यैव प्रतियोगिनि भासमानधर्मावच्छिन्नयावत्प्रतियोगिकत्वविषयत्वलाभात् प्रतियोग्यारोपजन्यज्ञानस्य च प्रत्यक्षत्वात् अभावप्रत्यक्षं प्रतियोग्यंशे  स्वविषयीभवत्प्रकारावच्छिन्नयावत्प्रतियोगिकत्वेनाभावं विषयीकरोतीति नियमादहमज्ञ इति प्रतीतेरभावविषयतेवे प्रतियोगिनि भासमानज्ञानत्वावच्छिन्नयावत्प्रतियोगिकत्वविषयत्वावश्यम्भावात्  प्रतियोगिज्ञानातिरिक्तज्ञानाभावो नाहमज्ञ इतित प्रतितेर्विषय इत्युक्तं भवति । नच घटो भविष्यतीति बुद्धौ व्यभिचारः, तस्याप्रत्यक्षत्वात् ; कारणसमववधाने सत्येव भविष्यतीति ज्ञानदर्शनात्, कारणसमवधानोन्नेयतया भविष्यतीति बुद्धेरप्रत्यक्षत्वात् । अत एव घटो ध्वस्त इति बुद्धावपि न व्यभिचारः, कपालादिदर्शने सत्येव ध्वंसप्रतीत्या तस्याप्यनुमेयत्वात् । यद्वा संसर्गाभावस्ये त्यस्य संसर्गारोपजन्यज्ञानविषयाभावस्येत्यर्थः । ज्ञानस्य विशेषणत्व विवक्षादि पूर्ववत् । यद्यप्यन्योन्याभावप्रत्यक्षमपि तादृशमेव, तथापि संसर्गाभावस्य प्रकृतत्वादेवमुक्तम् । इहे ति ग्रहणात् प्रत्यक्ष एवेयं व्याप्तिरभिप्रेतेति सूच्यते । अहमज्ञ इति प्रतीतेरेव विशेषाभावविषयत्वशङ्कापि सम्भवति, नात्र तच्छङ्कासम्भवोपीत्यभिप्रायेणाह एतावन्त मिति । नचायमनुभवोऽसिद्ध इति वाच्यम्, सुप्तोत्थितस्य एतादृशपरामर्शस्यानुभवसिद्धत्वात् ।  अयंच लपरामर्शः पूर्वानुभवं विना न सम्भवति, सच काञ्चिदपि ज्ञानज्ञानव्यक्तिं न सहते ।  नक्षमत इति । स्वमूलभूतानुभवकाल इति शेषः । नचैवं भावरूपाज्ञानमपि  कथमभूयते, तस्यापि विषयनिरूप्यत्वात्, विषयभाने च तस्यासम्भवादिति वाच्यम्,- विषयस्याज्ञाततया नित्यसाक्ष्यनुभववेत्वेनाज्ञानस्य सुषुप्तावपि तेनैव विषयव्यावृत्तस्यैवानुभवात् । नच  साक्षिणो नित्यत्वेन संस्काराजनकत्वात् कथं परामर्श इति वाच्यम्, अज्ञानाकारविद्यावृत्तेस्सुषुप्त्यवस्थायां विनाशात्तद्विशिष्टप्रकाशस्यापि नाशात्तदुपपत्तेः । नचैवं जागरण इवाहमज्ञो घटं न जानामीति प्रत्ययप्रसङ्ग इति वाच्यम्, 
अभिव्यक्ताहङ्कारतादात्म्यापन्नसाक्षिण एव  सविकल्पकरूपतया सुषुप्तौ च सविकल्पकापादकाहङ्काराभावेन तथाननुभवात् ।
	यत्तु-अयं न सौषुप्तिकाज्ञानापरामर्शः, किन्त्वनुमानमिति ; तन्न, -तत्र न तावदहं ज्ञानाभाववान् अवस्थाविशेषवत्त्वाद्वित्यनुमानम्, अहमर्थमात्रपक्षीकारे जाग्रति तस्मिन् ज्ञानसत्त्वेनांशतो बाधात् । सुषुप्तिकालीनाहमर्थस्य पक्षत्वे   सुषुप्तेर्निखिलज्ञानाभावरूपायाः पूर्वमसिद्धत्वात् । यत्किञ्चिज्ज्ञानाभावस्य साध्यत्वे नकिञ्चिदवेदिषमित्यनुभवासम्भवात् । निखिलज्ञानाभावस्य साध्यत्वे  व्याप्तिग्रहाभावात् । निखिलज्ञानानामेकत्रैकदावाऽप्रसिद्धत्वेन व्यतिरेकव्याप्तेरपि दुर्ग्रहत्वात् । अवस्थाविशेषत्वं च यदि सुषुप्तित्वम्, तदा साध्याविशेषः, निखिलज्ञानाभावरूपत्वात् सुषुप्तेः । यदि जाग्रत्स्वप्नकालातिरिक्तकालत्वम्,  तदा  कतिपयज्ञानवज्जाग्रत्स्वप्नकालातिरिक्तकालत्वम् निखिलज्ञानाभाववत्त्वग्रहं विना  दुर्विज्ञानम् । एतेन सामग्र्यभावेन ज्ञानाभावोऽनुमीयत इति प्रत्युक्तम्, तत्रापि पक्षस्य दुर्निरूपत्वात् । सामग्र्यभावस्यापि कार्याभावोन्नेयत्वात् । नचेन्द्रियप्रसादेन तदुपमानुमानात् सामग्र्यभावोऽन्यकीस्सध्द्यतीति वाच्यम्, बाह्येन्द्रियोपरमेपि स्वप्ने विषयज्ञानतत्सामग्र्योस्सत्त्वात् । शोभनस्वप्नदर्शनादपि मनःप्रसादस्य  सत्त्वेनान्यथासिद्धेश्च । नापि तत्तुल्ययोगक्षेमात्मादौ स्मर्यमाणेपि नियमेन अस्मर्यमाणत्वलिङ्गादनुमितिः, परमते सुषुप्तिकालीनात्मनोऽस्मर्यमाणत्वेन   विशेषणासिद्धेः । जाग्रत्कालीने आत्मनि ज्ञानस्यास्मर्यमाणत्वासिद्धेश्च । सुषुप्तिकालीनतया अस्मर्यमाणत्वं हेतुरिति चेन्न ;-असिद्धेः, निखिलविषयज्ञानाभावस्यैव सुशुप्तित्वात् । वेद्यज्ञानवादे अननुभूतस्यापि सम्भवादप्रयोजकत्वात्  । जाग्रति  तादृशज्ञाने व्यभिचाराच्च । घनगर्जितादाविव सहेति  तत्प्रतिसन्धानकल्पनेपि अनुमिनोमीत्यनुव्यवसायाभावात् ।  नचैवं    सिद्धान्तेपि कथं सुषुप्तौ  ज्ञानाभावनिश्चय इति वाच्यम्, न किं चिदवेदिषमिति परामर्शसिद्धसर्वविषयाज्ञानान्यथानुपपत्त्या तस्य कल्प्यत्वात् । अतएव  रागाद्यभावानुमानमपि, तद्विषयज्ञानाभावस्यैव  तदनुत्पत्तिव्याप्यत्वात् । नचैवमात्मदिगोचरेच्छाद्यभावो न सिद्ध्येत्, तज्ज्ञानस्य तदानीमपि सत्त्वादिति वाच्यम्,-सविकल्पकज्ञानस्यैव तद्धेतुतया तदभावादेव तदभावस्यापि सिद्धत्वात् । किञ्च सुषुप्तौ  ज्ञानाभावेपि साक्षिणानुभवितुं शक्यत इति । अह  मज्ञ इति प्रतीतेः प्राक्कालीनज्ञानसामान्याभावविषयत्वमस्तीति  शङ्कते नन्वि ति । ततश्चभावज्ञानकाले 
प्रतियोगितन्निरूपकार्थज्ञानासत्त्वेपि न दोषः इति भावः । मैवमि ति ।  पूर्ववृत्तित्वमात्रेण कारणत्वपक्षेपि प्रति  योगितन्निरूपकार्थज्ञानव्यवधानान्न  पूर्वकालीनज्ञानाभावस्य प्रत्यक्षत्वसम्भवः । सत्संप्रयोग इति । "चोदनालक्षणोऽर्थों धर्म" इत्यत्र धर्मे चोदनैव प्रमाण 
मित्युक्तम्, तदनुपपन्नम्, प्रत्यक्षस्यापि तत्र सम्भवादित्याशङ्क्योच्यते  "सत्सम्प्रयोग" इति । इन्द्रियाणां सता अर्थेन सम्प्रयोगे सति इन्द्रियैः पुरुषस्य बुद्धिर्जायते, अतो विषयसन्निकर्षे सत्येवेन्द्रियाणां बुद्धिजनकतया सन्निकर्षस्य च विषयाभावेऽसिद्धेः विद्यामानविषयकज्ञानजनकतया तदानीमविद्यमानश्रेयोविषयकज्ञानजननासामर्थ्यात्  तत्साधनत्वमपि प्रत्यक्षं न गृहीतुं शक्नोतीति सूत्रार्थः यद्यपित्यादि । तस्य इन्द्रियसंयोगानपेक्षत्वान्न विद्यमानोपलम्भनत्वमिति भावः । अहमज्ञ इति प्रतीतिः  परोक्षरूपास्तु, ततश्च  कालान्तरीयज्ञानाभावविषयत्वे नानुपपत्तिरिति शङ्कते अस्त्वि ति ।अवर्त्तमानज्ञानेन-अवर्त्तमानविषयत्वयोग्येन । ज्ञानाभावप्रतीतिरि ति ।  ज्ञानाभावविषयीकरणमित्यर्थः । वर्तमानतया प्रतीतेर्न पूर्वकालीनाभावविषयत्वमित्याह तन्ने ति । यद्वा अहमज्ञ इति प्रतीतेर्वर्तमानत्वविषयत्वात् प्रत्यक्षत्वमेवेत्याह तन्ने ति । यद्यपि शब्दादनुमानच्च वर्तमानत्वबोधोऽस्त्येव, तथापीह वर्तमानत्वबोधकशब्दाभावात् तत्कालावच्छिन्नेन व्याप्तेरग्रहणाच्च प्रत्यक्षत्वेन विना न वर्तमानत्वविषयत्वमिति भावः ।  वर्तमानत्वविषयत्वे विप्रतिपन्नं प्रत्याह किमिदमि ति । वर्तमानविषयप्रश्नोत्तराभ्यां तादृशमेवज्ञानमनुमीयत इति भावः । पूर्व प्रतियोगिभूतज्ञाननिरूपकार्थविषयस्मरणेन विरोध उक्तः, इदानीं तादृशार्थविषयकानुभवेनापि विरोध इत्याह अतएवे  ति । अत्र प्रमाणान्तरपदेन प्रश्नवाक्यं विवक्षितम् । एतेनानुभवाभावः प्रमाण ज्ञानभावो वा विषय इति प्रत्युक्तम् । एतेने त्येतद्विवृणोति नही ति । एचच्च स्वसमकालवर्तिग्राहित्वमतेनोक्तम् । एवमाश्रये ति ।  इदंच प्रत्यक्षाभिप्रायेणोक्तम्,  तस्यैवाधिकरणज्ञानसापेक्षत्वनियमात् । नन्वहमज्ञः शास्त्रार्थ न जानामि त्वदुक्तार्थं न जानामीत्यादिप्रतीतीनां ज्ञानत्वशास्त्रार्थविषयत्वत्वदुक्तार्थविषयत्वाद्यवच्छिन्नप्रतियोगिताकाभावविषयत्वं सिद्धमेव ; अभावप्रत्यक्षं प्रतियोगिनि यद्धर्भप्रकारकं तद्धर्मावच्छिन्नयावत्प्रतियोगिकत्वविषयमिति यदुक्तं  तत्तथैव, किन्त्विदमभावज्ञानं विशेषाकारेणैव  प्रतियोगियादिकं विषयीकरोति,  तादृशधर्मावच्छिन्नयावत्प्रतियोगिकत्वं च विषयीकरोति, तज्जनकीभूतप्रतियोग्यादिज्ञानन्तुं  ज्ञानत्वशास्त्रार्थविषयत्वत्वदुक्तार्थविषयत्वादिसामान्यप्रकारकमेव, स एव 
चान्वयव्यतिरेकाभ्यां विशेषनिषेधहेतुः, नचातिप्रसङ्गः, सामान्यविशेषभावस्य नियामकत्वादिति शङ्कते नन्वि ति । आश्रये सामान्यमहन्त्वं विशेषो देहातिरिक्तत्वादिः आश्रये सामान्यविशेषज्ञानतदभावयोः प्रतिपादन महमज्ञ इति ज्ञानापेक्षयैव ; इतरत्र शास्त्रार्थ न 
जानामीत्यादावाश्रयज्ञानाभावाप्रतीतेः ; प्रतियोगिभूतज्ञाने  सामान्यधर्मः ज्ञानत्वशास्त्रार्थविषयकत्वत्वदुक्तार्थविषयकत्वादिः, विशेषधर्मश्च धर्मत्वघटकत्वादिः आदिशब्देनावच्छेदकीभूतविषयो गृह्यते, तत्रच सामान्यं वस्तुत्वशास्त्रार्थत्वत्वदुक्तार्थत्वादिः, विशेषश्च  धर्मत्वघटत्वादिः । मन्दमि ति । अभाव ज्ञानस्य विशेषविषयत्वे धर्म न जानामीत्याकारा धीः स्यात्, साच प्रतीति विरुद्धेति भावः । विषयविशेषप्रकाशमन्तरेण कथं प्रकाशायोगः विशेषान्तरस्यापि सम्भवादित्यत्राह विषयविशेषाधीनविशेषत्वेने ति । अर्थेनैव विशेषो हि धियामिति भावः । यद्यपि  विषयाधीनविशेषमन्तरेण प्रत्यक्षत्वादि विशेषाश्च ज्ञाने  सन्त्येव, यद्यपि च प्रत्यक्षाभाव एव विषय इति वक्तुं  शक्यते, प्रत्यक्षं प्रति विषयस्य पूर्ववर्त्तित्वेनैव कारणत्वपक्षे अभावप्रत्यक्षेणापि न विरोधः, तथापि तन्द्रं न जानामीत्यत्र तदपि न सम्भवत्येव, चन्द्रस्य प्रत्यक्षेण ज्ञातत्वात् ; नच तत्र देशविशेषस्थत्वं  न  ज्ञातमिति वाच्यम्,-तस्यापि प्रत्यक्षतो ज्ञातत्वात् ; प्रकृष्टप्रकाशत्वस्य च प्रत्यक्षतो ज्ञातत्वात् न तज्ज्ञानाभावेपि विषयः चन्द्र-पदवाच्यत्वमपि चन्द्रश्चन्द्रपदवाच्य इति ज्ञातमेव, अयं चन्द्रपदवाच्य इत्यज्ञानं तु तत्र चन्द्रत्वाज्ञानप्रयुक्तमेव वाच्यम्, तच्च तत्प्रत्यक्षसत्वात् भाव  रूपाज्ञानमेव ;  तच्च तदा प्रत्यक्षस्य सत्तानवधारणत्वान्न त्ततो निवर्त्तते ;  प्रकृष्टप्रकाशश्चन्द्र इत्युपदेशसहकृतप्रत्यक्षेण तु सत्तावधारणात्वान्निवर्त्तते । यदुक्तं सामान्येन  प्रतियोगिज्ञानमेव विशेषेणाभावज्ञाने कारणम्, सामान्यविशेषभावश्च कार्यकारणभावे नियामक इति; तन्न, प्रमेयत्वेन घटज्ञाने घटो नास्तीति प्रतीत्यापत्ते ; नचेष्टापत्तिः, अनुभवविरोधात् । ननु भावरूपाज्ञानमपि प्रतियोगिनिरूपणाधीननिरूपणमेव, तस्यापि विरोधित्वेन प्रतीतेर्वाच्यत्वात्, अन्यथा तस्य ज्ञानविरोधोऽप्रामाणिकस्स्यात्, अज्ञानज्ञाने सत्यपि ज्ञानज्ञानप्रसङ्गश्च, ततश्च प्रतियोग्यादिज्ञानव्याघातस्तुल्य एवेत्याशङ्क्याह नचे इति । भावरूपत्वादेवे ति । अभावस्य हि प्रतियोगिनिरूपणाधीन  प्रत्यक्षविषयत्वनियमः, भावस्यतु क्वचिद्विरोधित्वेन ज्ञानस्थले प्रतियोगिज्ञाना पेक्षायामपि न प्रत्यक्षमात्रे तदपेक्षा, विरोधित्वं विना स्वरूपेणापि तत्प्रत्यक्ष सम्भवादित्यर्थः । यद्यपि भावत्वात् स्वरूपेणापि निरूपणं सम्भवति, अथाप्यज्ञानस्य विरोधित्वेनैव भासमानत्वात्  प्रतियोगिज्ञानापेक्षा 
स्यादेवेत्यत्राह अस्तिचे ति । चकारो भिन्नक्रमः, स्वरूपेणैव प्रतीतिश्चारतीति योजना । विरुद्धत्वेन प्रतीतिश्चकारेण समुच्चयिते । अत्रच स्वरूपेण निरूपयितुं  शक्यत्वादित्यत्राज्ञानत्वं विषयावच्छेदश्च विवक्षितौ, ततश्च  ज्ञानवदज्ञानस्यापि सविषयत्वात् विषयः ज्ञान इव 
साक्षादेवाज्ञानानिरूपकः, नतु प्रतियगिभूतज्ञानावच्छेदकतयेति भावः । अस्तिचे त्यादिना ज्ञानत्वेन प्रतीतेरुदाहरणं दर्शितम्, विषयावच्छिन्नाज्ञानप्रतीतिस्तु त्वदुक्तमर्थं न जानामीत्यादिरूपा प्रसिद्धैवेति भावः । अस्तिचे त्यनेन विषयावच्छिन्नाज्ञानप्रतीरेव वोदाह्रियते, तदा मुग्धोऽस्मत्यत्र इह  मुग्धोऽस्मीत्यादिप्रतीतिर्विवक्षिता । यद्वा वाक्यद्वयेपि  स्वरूपशब्दः अज्ञान्वपरः, मुग्धोऽस्मीत्यादावपि इहेति न विवक्षितम् । ननु भवत्वहमज्ञ इत्यादौ क्वचित् स्वरूपेणैव प्रतीतिः, त्वदुक्तमर्थे न जानामीत्यादौ तु विरोधित्वन प्रतीतेर्व्याघात एवेति चेत् ? तत्रापि ज्ञानवत विषयावच्छेदः अज्ञानत्वं च भासते, नतु  विरोधित्वम् । ननुविरोधस्याप्रतीतावपि  वस्तुतो विरोधोऽस्त्येव, अतस्सत् अवच्छेदकविषयज्ञाने सति कथं स्यादिति चेन्न ;- प्रत्यक्षप्रमाणज्ञानेनैव तस्य विरोधात् । नचैवं विरोधभावपक्षेपि प्रत्यक्षविरोधित्वं भासत इति वक्तुं  शक्यम्, न जानामीत्यत्र प्रत्यक्षत्वाप्रतीत्या तदवच्छिन्नविरोधाप्रतीतेः, ज्ञानत्वावच्छिन्नविरोधविषयत्वस्य वक्तुमशक्यत्वात् ।  नच विरोधाप्रतीतौ तस्या प्रामाणिकत्वप्रसङ्गः,  ज्ञानान्तरेण तत्प्रतीतिसम्भवात् । ननु तदपि ज्ञानं  पूर्ववदेव विरोधात् कथं ज्ञानविरोधित्वमज्ञाने गृह्णीयादिति चेन्न;-ज्ञान दशायां ज्ञानाभावस्य प्रत्यक्षत्वेन तत्र ज्ञानाभावव्याप्तिग्रहसम्भवात् ; तदनन्तरमज्ञाने ज्ञानव्यापकाभावप्रतियोगित्वेन  ज्ञानाभावव्याप्यत्वानुमानसम्भवाच्च ।व्यतिरेकसहचारेणान्वयव्याप्तिग्रहपक्षे ज्ञानाभावात्मकज्ञानाभावयोस्सहचारग्रहेणैव ज्ञानाभावाज्ञानयो र्व्याप्तिग्रहणसम्भवाच्च । एवं विरोधप्रतीतिरेव अस्तिच स्वरूपणैव प्रतीति रिति चकारेण सूच्यते । नचाज्ञानज्ञानेपि ज्ञानग्रहणप्रसङ्गः यथान्यत्र करादिज्ञानस्य स्थाणुत्वाद्यभावव्याप्यत्वलक्षण विरोधविषयतया स्थाणुत्वादिज्ञानप्रतिबन्धकत्वेपि तादृशविरोधाविषयमपि स्थाणुत्वाभावज्ञानमभावत्वविषयत्वेनैव प्रतिबन्धकम्, तथेहापि फलबलात् स्वरूपेणाज्ञानज्ञानमपि ज्ञानज्ञानप्रतिबन्धकमस्तु । ननु सर्वस्य नित्यसर्वगतसाक्षिवेद्यत्वात् अज्ञानासम्भवात् कथमज्ञानविषयतेत्याशङ्क्याह नचे ति । साक्षिप्रकाशमात्रस्याज्ञानाविरोधित्वान्न दोष इत्याह ज्ञाततयेत्या दि । ज्ञातत्वाकारेणेत्यर्थः । 
चक्षुरादिन्यं घट इत्यादिज्ञानमपि ज्ञात्वविषयमेव, घटनिष्ठवृत्त्यादिविषयत्वस्य तदभिव्यक्तसाक्षिणा विषयीकरणात्,  अन्यथा ततो ज्ञात इति व्यवहारायोगादिति भावः । ज्ञाततया विषयत्वं च  बाह्य पदार्थे प्रमामव्यवधानमपेक्ष्य, सुखादौ त्वनावृतसाक्ष्यध्यासादव, शुक्तिरूप्यादावपि इदमाकारवृत्तिव्यवधानान्न व्यभिचारः, तस्याप्यान्तरत्वाद्वा न तद कारप्रमाणापेक्षा, 
वस्तुशब्देनाज्ञातमेवोच्यते, तेनाज्ञानविषयस्यैव ज्ञात तया विषयत्वे प्रमाणव्यवधानापेक्षा, तेनाज्ञानविषये न सुखादौ व्यभिचारः । लाघवेन प्रकाशमात्रस्यैवाज्ञाननिवर्त्तकतया साक्षइप्रकाशेनाप्यज्ञानं विरुध्यत एवेत्यत्राह नचे ति । साक्षिप्रकाशस्याज्ञाननिवर्तकत्वाभावेनुमानमाह साक्षिप्रकाशस्ये ति ।  इदं  पक्षपरम् । अज्ञानविषयविषयकापरोक्षवृत्त्यनभिव्यक्तान्तः करणावच्छिन्न चैतन्यस्येत्यर्थः । साक्षिमात्रपरत्वेऽपरोक्षवृत्त्यवच्छिननचैतन्यस्यापि साक्षिरूपतया तस्यापि पक्षत्वेंसतो बाधापत्तेः । अज्ञानगोचरभ्रान्तित्वेने  ति हेतुर्निर्देशः । अत्र च हेतुद्वयं विवक्षितम्-अज्ञानगोचरत्वादित्येको हेतुः भ्रान्तित्वादित्यपरः । अनेन प्रमाणज्ञानभिन्नत्वं हेतुतया विवक्षितम्, तेन शुक्तिज्ञाने शुक्त्यज्ञाननिवर्तके व्यावहारिकविषयतया भ्रान्तिरूपे न व्यभिचारः । यदि साक्षी अज्ञानावच्छेदकविषयप्रकाशः स्यात्् तदा  तद्विषयाज्ञानविवर्तकस्स्यादित्यत्राप्रयोजकत्वं दर्शयति यथे ति  । यथा भ्रान्तिसमानविषयत्वेपि इदम्प्रकाशों भ्रान्ति न निवर्तयति तथा अज्ञनसमानविषयोपि  साक्षिप्रकाशः अज्ञानं न निवर्तयति, भ्रान्त्यज्ञानयोस्तत्वज्ञानविरोधित्वस्याविशेषेण एकस्य समानप्रकाशमात्रनिवर्त्त्यता  इतरस्य नेति वैषम्यायोगादिति भावः । समान विषयकज्ञानस्याज्ञाननिवर्तकत्वं नास्तीति त्वयोक्तम्, भिन्नविषयस्य तु  निवर्तकत्वेतिप्रसङ्गः, ततश्चाज्ञाननिवर्तकमेव दुर्लभमित्यत्राह प्रमाणभूते ति । विषयप्रकाश एवान्तःकरणवृत्तिप्रतिबिम्बिततया प्रमामभावमनुभवन्नज्ञानं  निवर्तयतीत्युक्तम् । ननु भवत्वज्ञाभासकत्वात्  साक्षी तदनिवर्तकः, शुद्धचैतन्यं तु स्वरूपमात्रप्रकाशत्वात्  ब्रह्माज्ञानं निवर्तकत्वम्, उत तदुत्तीर्णावस्थायामिति विकल्प्याद्यं दूषयति तस्य साक्षित्वावस्थायामि ति । द्वितीयं दूषयति स्वरूपे ति । मुक्तिदशायामित्यर्थः । अस्तु  प्रमाणज्ञानस्यैवाज्ञान  निवर्तकत्वम्, माभूत् स्वरूपप्रकाशस्य निवर्तकत्वम्, ततापि तत्प्रमाणज्ञानमिह यद्यस्ति तदा निवर्तेतैवाज्ञानम्, नचेत् तदवच्छिन्नाज्ञानप्रतीतिरेव न स्यादित्यत्राह नचे ति । तदवच्छेदकत्वम् - अज्ञानविषयस्वरूपप्रकाशेप्यज्ञानव्यावर्तकतया 
स्फुरणम् । ब्रह्मणोज्ञानावच्छेदकत्वेन प्रतीतेश्च न तत्प्रकाशस्याज्ञानविरोधित्वम्, अन्यथा तवाप्यगतेरित्याह तदवच्छेदके ति । ब्रह्माज्ञान  उक्तं  विरोधमितराज्ञानेप्यतिदिसति एवंबाह्ये ति । ननु  स्वरूपेणैव प्रतीयते नतु ज्ञानविरेधितये ति यदुक्तम्, तन्नोपपद्यते ; अज्ञानज्ञाने सत्यपि ज्ञानज्ञानप्रसङ्गात् ; श्लोके ह्यभावज्ञानदेरेवविरोधित्वं दृष्टम्, प्रतिबन्धकान्तरकल्पने गौरवात् ; किञ्चाहमज्ञ इति  प्रतीत्या अहमर्थस्याज्ञानाश्रयत्वं प्रतीयते, तच्चाज्ञानस्य भावरूपत्वे नोपपद्यते, 
तस्य सुद्धचिदाश्रयत्वाङ्गीकारात् ; त्वदुक्तमर्थे न जानामीति च नोपपद्यते, ज़ावारकाज्ञानाभावात् ; किञ्च सुखं न जानामि शुक्तिरूप्यंन जानामीत्यादिप्रतीतेरपि भावरूपाज्ञानविषयत्वप्रसङ्गः ; किञ्ज परोक्षवृत्तेज्ञाननिवर्तकत्वमस्तिवा नवा ? निवर्त्तकत्वाभावे परोक्षतोज्ञातेपि न जानामीत्यनुभवप्रसङ्गः ; निवर्तकत्वे अविद्याविषयवृत्त्याऽविद्याविषयस्यापि विषयीकरणादविद्या निवर्तेत ; अभावत्वस्यानुभवसिद्धत्वाच्च न भावत्वमितीमाः शङ्काः परिहरन्नाह अतस्सिद्धमि ति ।
	अयम्भावः-न तावत् प्रागभावों विषयः, तस्य सामग्रीकार्याद्युन्नेयतयाऽतीन्द्रियत्वात् ; विशेषज्ञानेपि ज्ञानव्यक्त्यन्तरप्रागभावमादाय तथानुभवप्रसङ्गात् ; यस्मिन् विशेषे कस्याचिदतः परं ज्ञानं न भविष्यति तत्र तस्यन जानामीत्यनुभवाभावप्रसङ्गात् ; तत्र  ज्ञानात्यन्ताभावविषयत्व च तत्समानाकारस्य ततः परं ज्ञानोत्पत्तिस्थले प्रागभावविषयत्वायोगात् ; नापि ध्वंसो विषयः, तस्यापिकपालाद्युन्नेयतयातीन्द्रियत्वात्, ज्ञाने सत्यपि व्यक्त्यन्तरध्वंसमादायतथाऽनुभवप्रसङ्गाच्च ; नाप्यत्यन्ताभावो विषयः, पूर्वोक्तधर्मादिज्ञानव्याघातात्, आत्मनिज्ञानसामान्याभावस्यासम्भवाच्च ; यत्रेतः परं ज्ञानं भविष्यति तत्रात्यन्ताभावासम्भवात् ; पुरुषान्तरीयज्ञानात्यन्ताभावविषयत्वे ईश्वरस्य ज्ञानिनोप्यज्ञत्वप्रसङ्गात् । अभावविषयत्वे घटो न जानातीति प्रयोगस्यासाघुत्व प्रसङ्गात् ; ज्ञानेनाज्ञानं निवृत्तमिति लौकिकानुभवेन "ज्ञानेन तु तदज्ञानं  येषान्नाशितमात्मन" इति भवगवद्वचनेन च प्रतीतज्ञाननिवर्त्यत्वस्याभावे असम्भवाच्च । एवमभावविषयत्वेमुपपन्ने  भावत्वस्यावश्यकत्वात्  प्रतिबन्धकान्तर कल्पनमपि न दोषः । असतुवाविरोधित्वेन भावरूपाज्ञानप्रतीतिः ; नचात्रापि प्रतियोग्यादिज्ञानकालीनतया ज्ञानसामान्यविरोधित्वानुभवासम्भवः, वस्तुतो परोक्षवृत्त्यनुगतप्रकाशस्यैव  सर्ववृत्त्यधिष्ठानतया तत्र ज्ञानत्वबुद्धिप्रयोजकज्ञान सामान्यभूतस्य 
निवर्तकतयाज्ञानसामान्यविरोधित्वोपपत्तेः । नच विशेषानुगतस्यैव सामान्यतो निवर्तकत्वकल्पने मानाभावः, अपरोक्षवृत्त्यन्वयव्यतिरेकयोः न जानामीति ज्ञानसामान्यविरोधित्वानुभवस्य च मानत्वात् ; अपरोक्ष वृत्तिश्चाविद्यानिवृत्तिप्रतिबन्धकावरमनिवृत्तावुपयुच्यते । न च साक्षादेव वृत्ति रज्ञाननिवृत्तावुपयुज्यते, ज़डत्वेन प्रकाशात्मकचैतन्येनानपेक्षितत्वात् । अहमज्ञ इत्यादिप्रतीतिश्चाज्ञानाश्रयचिदैक्याध्यासादुपपद्यते। ज़डावारकाज्ञानाभावेप्यज्ञानावृतचैतन्याभदाध्यासात् घटं न जानामीत्यादिप्रतीतिश्चोपपद्यते । सुखं न जानामीत्यादिप्रतीतिस्तु स्वीयविद्यमानसुखादौ  विशेषतोऽनुभवनियमेनासिद्धैव, परसुखे 
त्वज्ञानमिष्टमेव । अतीतादिरूपस्याप्यव्याकृतात्मना स्थितस्यावृतचैतन्य एवाध्यासात्तदज्ञानमपीष्टम् । परोक्षवृत्तिश्च नाज्ञाननिवर्तिका, तथाहि-अशोकत्वंनाम काचिद्वृक्षत्वव्याप्या जातिः तद्वानशोकपदार्थ इतिव्युत्पत्तिमतोऽस्मिन्वने अशोकोऽस्तीत्याप्तवाक्याद्वनेऽशोकत्वविशिष्टवृक्षसंसर्गविषयसत्तानिश्चयरूपं ज्ञानं जायते, वनाशोकसंसर्गे संशयाद्यभावात्, ततो  वनं गतस्य तस्य अशोकं न आनामीति अस्मिन्नशोकत्वमस्ति नवेत्यनुभूयमानावज्ञानसंशयौ परोक्षज्ञानस्याविद्यानिवर्तकत्वेनुपपन्नौ भवेताम्, ततः परोक्षज्ञानं सत्तानिश्चरूपमप्यविद्यानिवृत्त्ययोग्यम् । नचात्राशोकस्वरूपे नाज्ञानं नवा संशयः, किन्तु तस्य देशनिशेषस्थत्व इति वाच्यम्,-देशनिशेषतत्सम्बन्धयोरपि प्रत्यक्षेण निश्चितत्वात् । अशोकत्वाकारेण देशविशेषस्थत्वानिश्चयस्य तस्मिन्नशोकत्वतद्वैशिष्ट्याज्ञाननिवृत्तावसम्भवात् । नहिमाहिष्मत्यांदेवदत्ते प्रत्यक्षेण निर्णीते पाटलीपुत्रे तस्मिन् दृष्टे देवदत्तोऽत्रास्ति नवेति संशयो भवति । अविद्यानिवृत्तिरूपविशेषं विनादेवदत्तप्रत्यक्षाशोकत्वपरोक्ष निश्ययोस्सत्तानिश्चयरूपत्वे विशेषाभावात् । अत एववृक्षविशेषेऽशोकत्वसंसर्गः सन्दिह्यत  इति परास्तम्, तस्यैव वाक्यजन्यप्रमाविषयत्वात् । नन्वाप्तवाक्यादशोकत्वस्य वृक्षत्वेनैव सामानाधिकरण्यंनिश्चितम्, नन्वेतद्वृक्षत्वेनेति चेत् ?-न, सामानाधिकरण्यं नाम एकाधिकरणकत्वम्, सचैकः प्रत्यक्षतो निश्चितैतद्वृक्षत्वाधिकरणमेव, तथाच रूपवत्त्वेन चक्षुषा दृष्टै घटे त्वचा घटत्वसामानाधिकरण्येन स्पर्शावगतौ यथा तयो रूपस्पर्शवोर्न सामानाधिकरण्यसन्देहः एवमत्रापि स्वरूपाज्ञानाभावे अशोकत्वैतद्वृक्षत्वयोरपि सन्देहो न स्यात् । ननु परोक्षज्ञानमात्रस्याज्ञानानिवर्तकत्वे अयमशोक इत्युपदेशजन्यज्ञानादपि तदनिवृत्तिस्स्यात् ? न, 
तस्यदशमस्त्वमसीति  वाक्यवदिन्द्रियसन्निकृष्टतया प्रमात्रव्यवहितविषयत्वनापरोक्षजनकत्वात् । इन्द्रियसन्निकृष्टे तत्रैवाशोके अस्मिन्वने अशोकोऽस्तीत्याप्तवाक्यादपि प्रयोक्तुराप्तत्वान्यथानुपपत्त्या यद्यप्यपरोक्षं जायते, तथापीन्द्रियसन्निकृष्टस्य यस्य कस्यचिदशोकत्वेपि तत्प्रयोक्तुराप्तत्वसम्भावनया तदुपदेशस्यान्यथापि प्रामाण्य शङ्कास्कन्दितत्वात् सन्निकृष्टविषये तजन्यज्ञानमपरोक्षमपि सत्तानवधारणमेव, दूरस्थस्य तु वस्तुतस्तद्विषयपरोक्षज्ञानोत्पत्तिसमये वर्णितशङ्कानवतारात् तत्तत्रसत्तानिश्चयरूपमेवेति परोक्षज्ञानस्यव्यभिचारान्नाविद्यानिवर्तकता । किञ्च समानविषययोरपि ज्ञानाज्ञानयोर्व्यधिकरणत्वे निवर्त्यनिवर्तक भावानुपपत्तेस्तन्निवर्तकत्य तत्सामानाधिकरण्यमावश्यकम्, परोक्षवृत्तेश्च निर्गमनाभावेन 
स्वविषयावच्छिन्नचैतन्यावारकाज्ञानेन सामानाधिकरण्यानुपपत्तेस्तस्य निवर्तकत्वमनुपपन्नम् । परोक्षस्याप्यविद्यानिवर्तकत्वे शाब्दापरोक्षवादे यत्नान्तरेण ब्रह्मसाक्षात्काराभ्युपगमो व्यर्थस्स्यात् । किञ्च अभिव्यक्तं विषयावच्छिन्नचैतन्यं फलम्, अभिव्यक्तिश्चाविद्यानिवृत्तिरेव, ततश्चापरोक्षार्थ इव परोक्षेप्यविद्यानिवृत्तिरस्ति चेत्तदपि स्पष्टमेवावभासेत, विषयावच्छिन्नस्फुरणस्यैव स्पष्टारूपत्वात् ; न च घटस्य स्पष्टता अपरोक्षज्ञानविषयत्वमेव, ज्ञानस्यात्मनिष्ठत्वात्तदतिरिक्त विषयतायाश्चानङ्गीकारात्, नचेन्द्रियसन्निकृष्टत्वं तत्, अन्धकारस्थगटेपि वाक्यात् ज्ञायमाने इन्द्रियसन्निकृष्टे स्पष्टताया अदर्शानात् ; तस्यातीन्द्रियत्वाच्च । किञ्च परोक्षज्ञानस्याविद्यानिवर्तकत्वे चक्षुषा दृष्टघटादिव्यक्तौ त्वगिन्द्रियेणानुमाननिवर्णीतेर्थे शब्देन जिज्ञासाभाव इव शब्दाद्यवगतेपि श्रीवेङ्कटाचलेशलीलाकमनीयविग्रहादौ प्रत्यक्षेण जिज्ञासाभावस्स्यात्,  अज्ञाननिवृत्तेस्तुल्यत्वात् । नन्विष्टविशेषप्रत्यक्षात् सुखविशेषो भवतीति जिज्ञासार्थवतीति चेते ? सत्यम्, अविद्यानिवृत्तितौल्ये तदेव न सम्भवति, परोक्षापरोक्षवृत्त्योर्निवर्त्याविद्यासामानाधिकरण्यतदभावाभ्यां   अज्ञाननिवृत्तितदभावाविति सिद्धआनेत न दोषः । नन्विष्टवि,यापरोक्षवृतेत्- प्रत्यक्षज्ञानत्वमेव सुख हेतुत्प्रयोजकम्, नत्वविद्यानिवर्तकत्वमिति चेत् ? न, प्रमेयमिदमिति ज्ञानपि सुखप्रसङ्गात् । नचेष्टतावच्छेदकप्रकारकज्ञानमेव सुखहेतुरिति वाच्यम्, प्रमेय वदिति ज्ञानादपि सुखप्रसङ्गात् । न च ततर् व्यावर्तकतया प्रकारो न  भातीति वाच्यम्, रजतमिति ज्ञानेपि रजतत्वस्य तथा भावाभावात् । तस्मादविद्यानिवृत्तिरूपविशेषादेव प्रत्यक्षं सुखविशेषकरमिति 
तदेवाविद्यानिवर्तकम् । किञ्च यदि परोक्षज्ञानमप्यज्ञाननिवर्तकं तर्हि प्रत्यक्षदृष्टवह्नेरिव  पर्वतोवह्निनमानित्याप्तवचनावगतवह्नेरपि  पुंस इदानीमस्मिन्पर्वते वह्निर्नवेति संशयो न स्यात्, तदबावे इदानीमपि किमस्मिन्पर्वते वह्निर्विद्यते नवेति प्रश्नो न स्यात्, विद्यमानवह्निवैशिष्ट्यस्याप्तवाक्यान्निश्चितत्वात्, तद्विषयाविद्यानिवृत्तौ प्रत्यक्षवह्नेरिव तस्य स्फुटत्वाविशेषाच्च । नचैतत्कालावच्छेदेन पर्वते तदज्ञानसम्भवात् संशय  इति वाच्यम्, प्रत्यक्षप्रमाया अपि   तदविषयत्वात् ।नहिचक्षुरादिकं नीरूपं  कालं गृहीतुं शक्वोति । न च उपनीतकालवैशिष्ट्यं वह्न्यधिकरणे प्रत्यक्षँ विषयीकरोतीति वाच्यम्, -अपरोक्षज्ञानमात्रे तन्नियमाभावात्,  शब्दाद्यनन्तरभाविनि  तदसम्भवात्, पर्वतांशेपि प्रत्यक्षे तत्सम्भवाच्च । वाक्यजन्यं ज्ञानं न तद्विषयीकरोतीति चेन्न ;- वर्तमानकालविशिष्टवह्नेर्वैशिष्ट्ये पर्वतस्याज्ञाननिवृत्तौ वाक्य जन्यज्ञाननन्तरमुपनीतकालवह्न्योर्युगपद्विशिष्टज्ञानसम्भवात् , 
तत्सामग्र्यास्सत्त्वात् । तज्ज्ञनं सत्तानिश्चयरूपं न भवतीति चेत ?  सत्यम्, तदेव तत्प्राकट्यविरहरूपाविद्यानिवृत्त्यनङ्गीकारे कुतः ?  प्रत्यक्षवह्न्याश्रयोपनीतकालवैशिष्ट्य ज्ञानस्यैव परत्रापि प्राकट्ये  सति तत्प्रसङ्गात् ; अन्यथा प्रत्यक्षमपि तथा न स्यात् । किञ्च-दूरस्थवृक्षे आप्तवाक्यात् परिमाणविशेषावगमेपि तद  ज्ञानविपरीतभ्रमौ दृश्येत्, तस्यैव चतुष्टयसन्निकर्षेण परिमाणविशेषापरोक्षज्ञानेसति न तदुभयमित्यन्वयव्यतिरेकाभ्यां परोक्षज्ञानंनाविद्यानिवर्तकम् ।   एवं   दिङ्मोहशङ्खपीतिमचन्द्र प्रादेशिकत्वनभोनीलिमादिभ्रमाः परोक्षज्ञानस्याज्ञाननिवर्तकत्वे कथमुपपद्येरन्, परोक्षतस्तत्वज्ञानस्य तत्र सत्त्वात् । अभिवदना दिव्यवहारे च नाविद्यानिवृत्तिः कारणम्, भ्रमसंशयाभ्यामपि तद्दृष्टेः । न जानामीत्यनुभवस्तु सुषुप्ताविव सतोप्यज्ञानानुबवस्य जानामीति स्फटतरवह्न्यद्याकार सत्तानिश्चयानुभवेनाभिभूतत्वात् सौरप्रभाभिभूतदीपादीप्रभाया इव स्फुटव्यवहारयोग्यत्वाभवान्न भवतीति न तावता तन्निवृत्तिः कल्पयितुं शक्यते ।  यथाचसौरप्रभायां सत्यां  चन्द्रादिप्रभाया अननुभवमात्रेण निवृत्त्त्वभ्रमः, एवं  परोक्षज्ञाने सति तदज्ञानस्य स्फुटमननुभवात् अनुमित्या बह्न्याज्ञानं शास्त्राश्रवणेन धर्माद्यज्ञानं निवृत्त्मित्यनुभवो भ्रमः, निवर्तकाभावरूपबाधकस्योभयत्र तुल्यत्वात् । एवं प्रमाणानुसारात् परोक्षज्ञानस्यानिवर्तकत्वं अनिवर्तकत्वे दोषाभावश्चोक्तः। निवर्तकत्वेपि त्वदुक्तदोषो नास्त्येव, अविद्याविषयवृत्तेस्तदनिवर्तकत्वात् ; प्रमाणानां स्वप्रमेयाव्युदासकरत्वात् । अहमज्ञ इति प्रतीतेश्चाभाव विषयता असिद्धैव,  मयि 
घटाज्ञानमिति यदज्ञानमात्मविशेष्यमनुभूयते तदेवह्यज्ञ इति विशेषणतयानुभूयते, तस्मिंश्च ज्ञाने यथात्मन्यधर्मः असुखमनिच्छेति पापदुःखद्वेषादि धर्मादिविरोधित्वेन प्रतीयते तद्वत् ज्ञानविरोधित्वनैव किञ्चि दनुभयते, नत्वभावतया, अभावमात्रे नञन्वितप्रतीयोगिबोधकनामपदोल्लेखिबुद्धिप्रयोगयोरभावात् ; अन्यथा वायौ पृथिव्यरूपमिति बुद्धेरिवात्मनि  घटा ज्ञानमिति बुद्धिप्रयोगयोरभावप्रसङ्गात् । अत एव न जानामीत्यनुभवोपि ज्ञान विरोधित्वमात्रविषयः, तस्याज्ञानमित्यनुभवेनैकविषयत्वात् । अभावत्वमपि भावरूपाज्ञानस्यास्त्येव, आरोपिताज्ञानभावस्याधिष्ठानचिन्मात्रतया तदभावस्याप्यारो पिताज्ञानात्मकत्वात्। कथं तर्हि धर्मिनिर्मयः ? ज्ञानसामान्यविरोधित्वनिर्वाहा य भावधर्मिकल्पनायां लाघवाच् भाव एवाज्ञानम् ।
	ननु विप्रतिपन्नशब्दो यदि विप्रतिपत्तिमात्रपरः तदाऽसव्यर्थः, 
सर्वस्यापियत्किंचिद्विप्रतिपत्तिविषयत्वात् ; प्रकृतविप्रतिपत्तिपरत्वे च शेषवैयर्थ्यमित्यत्राह धारवाहिक इति । विप्रतिपन्नपदं अप्रतिपन्नविषयपरम्, विमलमित्यादिवत, विगतप्रतिपन्नत्वं च प्रतिपन्नानपेत्वम्, अस्य च विशेषणेतात्पर्यम्, ततश्च स्वान्यूनविषयजन्यज्ञानजन्यान्यत्वं विवक्षितम्, स्वसमानकालीनज्ञानविषयविषयकत्वं वा, तेन घट पटज्ञानाभ्यामुत्पन्नसमूहालम्बनस्य नपक्षत्वापत्तिः । स्वस्वसामग्र्यन्यतरकालीन  ज्ञानविषयमात्रविषयकज्ञानान्यसविकल्पकत्वं  वा, तेनेच्छाव्यवधानेन स्यजनकीभूतज्ञानतृतीयक्षणोत्पन्नज्ञानस्य न पक्षत्वापत्तिः । अथवा विप्रतिपन्नमिति भावेनिष्ठा । शेषं पूर्ववदेव । अथवा  विप्रतिपत्तिपदप्रसिध्द्यनुसारेण  विप्रतिपत्तेर्निरुक्तधर्मवति प्राथमिकज्ञाने दर्शनेन निरुक्तधर्मवतो लक्षमया वोपस्थितिः, प्रमाणज्ञानस्य विप्रतिपन्नशब्दविवरणूपत्वे द्वितीयादिज्ञानव्यावृत्त्यर्थविशेषणान्तरं वक्तव्यम्,  ततो वरं प्रयुक्तशब्दस्यैव तादर्थ्यवर्णनमित्यभिप्रेत्याचार्यैरेवं व्याख्यातम् । एवं प्रथमविशेषणस्य धारावाहिकद्वितायादिव्यावृत्तिमात्रप्रयोजकत्वात्  द्वितीयविशेषणमपि सार्थकमित्याह स्वरूपे ति । ज्ञानपदवैयर्थ्यशङ्कां स्पष्टार्थत्वेन परिहरति करणे ति । वस्तवन्तरशब्द इति । निवर्त्यपूर्वक मित्यस्ये निवर्त्यकालीनप्रागभावप्रतियोगित्वार्थकतया तेनैव स्वविषयावरणपदेन च स्वेनार्थान्तरताव्यावृत्तेरिति भावः ।  एवं  स्वशब्द इति ।आद्य इति शेषः, स्वोत्पादकादृष्टस्य च क्वचित् प्रतिबन्धकत्वसम्भवाद्विषयस्यापि घटादेरर्थान्तरावरणत्वसम्भवाच्चिकीर्षाद्वारा स्वनिवर्त्यत्वाच्च 
स्वजनकादृष्टस्वविषयाभ्यामर्थान्तरतावारणाय द्वितीयस्वपदस्य, स्वप्रतिबन्धकादृष्टस्य येन केनचिन्निवर्त्यतया तेनार्थान्तरतावारणाय तृतीयस्वशब्दस्यचावश्यकत्वात् । स्वशब्दस्य वैसद्यार्थत्वमेवोपपादयति प्रागभावव्यतिरिक्ते ति । स्वपदे हि सति प्रथमचरमविशेषणस्याप्यावश्यकतया ताभ्यांव्यवच्छेद्यविशेषप्रतीतिर्भवतीति भावः । अलोके ति । समभिव्याहृतपदेनयद्रूपावच्छिन्नतयोपस्थितेर्थे प्राथम्यमभिधीयते तद्रूपावच्छिन्नसजातीयापेक्षया प्राथम्यं ह्यवध्युपस्थापकपदाप्रयोगे प्रथमादिपदैः प्रतीयते, आदिकाव्यभादिकविः प्रथमाभिधानमित्यादौ तथा दर्शनात्, ततश्चेह प्रथमोत्पन्नप्रदीप प्रभावदित्वभिधानात्  प्रदापप्रभापेक्षयैव प्राथम्यलाभात् सौरालोकमध्यारोपितस्यापि प्राथम्यं विरुद्धमिति भावः ।  तत्रापि ति ।  अन्धकारस्योपलक्षण्सयैवयुक्तत्वादिति भावः । अतिस्थवीय इति । 
अयमभिप्रायः-अहमज्ञ इति प्रतीतिरसिद्धैव, यस्या अबावविषयत्वे आश्रयज्ञानादिविरोध उच्यते। तथाहि-किं न जानामीति प्रतीतिस्सर्वकालीना, उत  किंचित्कालीना? नाद्यः, असिदेधेः । द्वितीयेपि किं राजवृत्तान्तन्न जानासीत्यादिप्रश्नस्थलादौ अहं  नजानामीत्युत्तरानुरोधेनऽयो़ज्ञानानुभवः कल्प्यते स एव विवक्षितः, उतान्यः ? नान्त्यः, असिद्धेः। आद्यश्च विशेषज्ञानाभावविषयः, तत्र न जानामीति विशेषज्ञानविषयस्यैव विवक्षितत्वात् ; तत्र न जानामीति विशेषज्ञानविषयस्यैव विवक्षितत्वात् ; राजवृत्तान्तं विशिष्य न जानामीति हि तस्यवाक्यास्यार्थः । किञ्च किं विषयानवच्छिन्नमज्ञानं प्रतीयते, उत तदवच्छिन्नम् ? नाद्यः, ज्ञानवत्तस्यविषयनिरूप्यत्वात् ।  नाद्यः, सर्वस्याज्ञानाविषयत्वात् । नहि  सुखादिकं  घटादिश्चाज्ञानविषयः । शरीरादेः तस्य च प्रत्यक्षत्वनियमाच्च । द्वितीयेपि किं न जानामीत्यनवच्छिन्नब्रह्माज्ञानं प्रतीयेत, उत घटाद्यवच्छिन्नविषयाज्ञनम् ? नाद्यः, श्रवणदिजन्यज्ञानाभवविषयत्वत् । अन्त्येपि किं ब्रह्मव्यतिरिक्तं न जानामीत्यादिरूपेण  प्रतीतिः, उत घटं न जानामीत्यादिरूपेण ? नाद्यः, शरीरादेर्यस्य कस्यचित् ज्ञानावश्यकत्वेन तथा प्रतीतेरेवासिद्धेः । न द्वितीयः, घटं न जानामीत्यादिप्रतीतेः प्रत्यक्षाद्यभावविषयत्वोपपत्तेः । नन्वहमज्ञ इति प्रतीतेस्सर्वानुभवसिद्धायाः कथमपलापः, कथं च  तद्व्याख्यानम् ? अनुभवमपलपतः कथानर्हत्वात्, आत्मसाक्षिकानुभवव्याख्याने च पदार्थमात्राविप्लवप्रसङ्गाच्चेति चेन्न ;-एवं  प्रमाणविरुद्धमनुभवं परिकल्प्य तत्प्रतिक्षेपे कथानधिकारः कुतो नापाद्येत ? प्रत्युत स्वयमेव कञ्चनार्थ परिकल्प्य  तत्सिध्द्यर्थ प्रमामविरुद्धमनुभवमपि कल्पयतः परमसाहसिकस्य तवैव दुस्तरः कथानधिकारः । 
यथावस्थितानुभवविषयनिरूपणेपि अनुभवव्याख्याने  पदार्थमात्राविल्पवप्रसङ्ग इत्यापादयन् घटंनजानामीति घटादिकमेव विषयतयाऽवभासयन्तीं प्रतीति तदवच्छिन्नचैन्यविषयत्वेन निरपत्रपः कथं व्याचाक्षीथाः ।किंच त्वत्पक्षेप्यज्ञानाहङ्कारादेरज्ञानविषयतया कथं किमपि न जानामीति प्रतीतिः ?  किच्च  अस्मिन् वने कोपि वृक्षो मया विशिष्य ज्ञातो नास्तित्यनुभवोऽस्ति, अस्ति चे तत्कालेपि एतान्वन्यवृक्षान्विशिष्य न जानामीति विशेष प्रतीतिः, तत्र  विशेषज्ञानविशेषाभावस्य तदा  वृक्षेषु सत्त्वाद्विशिष्य ज्ञातो वृक्षो नासतीति विशेषणाभावप्रयुक्तविशिष्टाभाव ग्रहद्विशेषणाभावग्रहादेव व्यवहार  उपपद्यते । भावरूपाज्ञानपक्षे तु नास्याः प्रतीतेर्विशेषज्ञनविषयत्वविशिष्टवृक्षाभावो विषयः, त्वदुक्तप्रकारेण विशेषज्ञानस्य 
सत्त्वेन विशिष्टवृक्षस्यापि सत्त्वात् ; अत एव न विशेषणभावोपि विषयः ; सिद्धान्तरीत्या विशेषाभावविषयत्वे चाज्ञानासिद्धेरेन । न च वृक्षे अज्ञानविषयत्वं विषयः, इह विशिष्य ज्ञातो वृक्षो नास्तीति प्रतीत्यभावापत्ते ; अधिकरणस्याभावान्वयात् । तदानीं हि विशिष्याज्ञानविषय वृक्ष इहेति स्यात् । नञर्थस्य वृक्षान्वितत्वन ज्ञानान्वयाप्रतीतेश्च । किञ्च मम शास्त्रार्थज्ञानसामग्रीनास्तीत्यस्ति प्रतीतिः, त्वदुक्तरीत्या च शास्त्रार्थज्ञानसत्त्वान्न तत्सामग्रथभावरसम्भवति । विशेषज्ञानसामग्रीविरहोपि त्वदुक्तव्याघातादेव न गृहीतुं  शक्यते । तत्र कां गतिं गमिष्यसि । अपि च कंचित् कश्चित् पृच्छति-शास्त्रार्थमुपदिशेति, अपरे आह अनधइकारी भवान्न  तुभ्यमुपदेष्टव्यः शास्त्रार्थ इत, उपदिशति च शास्त्रार्थ इत्येव,  विक्षिष्याप्युपदिशति विशिष्य नोपदेष्टव्य इति, एवं सति यदि तत्र भावरूपोऽनुपदेशोङ्गीक्रियते इहापि भावरूपमङ्गीकर्तव्यम्,अथ तत्रान्तरेणापि भावरूपमनुपदेशं स व्यवहार उपपद्ये, इहापि नार्थो भावरूपाज्ञानेन । किञ्चे ब्रह्मसूत्रारम्भानुरोधेन जिज्ञासातावद्दुर पह्नवा, त्वदिष्टा चसा, तत्र ज्ञानस्याग्रहणे तदिच्छाया  असम्बवात् ज्ञानस्य च विषयनिरूप्यत्वाद्विषयज्ञानाज्ञानयोर्जिज्ञासानुपपन्नैव । यदि च विशिष्यजानीयामिति जिज्ञासानुरोधेन ज्ञान जिज्ञासासम्भवेन विशेषत्वेन  ज्ञातैर्विशेषैरेव ज्ञाननिरूपणे जिज्ञासोपपत्तिरिति कल्प्यते, तदा विशिष्य न जानमीति प्रत्ययानुसारेण विशेषत्वेन ज्ञातैर्विशैरेवाज्ञाननिरूपणे विशेषज्ञानाभावज्ञानोपपत्तिरिति कल्प्यताम् । यदिच जिज्ञासाविषयज्ञाननिरूपणं साक्षिभास्यैरेव विशेषैः, साक्षिभानं च  जिज्ञासाविरोधीति कुदृष्ट्या पश्यसि, तदा अभावप्रतियोगिनिरूपणं साक्षिणैवेति कुतो न पश्यसि । ननु  ज्ञाननिरूपकविशैषविषयसाक्ष्यात्मकज्ञाने  सति विशेषज्ञानाभाज्ञानं न सम्भवति, जिज्ञासा 
तु साक्षिरूपविशेषज्ञानस्य  संशया निवर्तकत्वात् सम्भवतीति चेन्न ;- इच्छा तावदिष्टतावच्छेदकप्रकारकज्ञानसाध्या, तत्र चेष्टतावच्छेदकं नार्थविशेषविषयत्वम्, साक्षिरूपतदृशज्ञानस्य सिद्धत्वात्,  इष्टतावच्छेदकावच्छिन्नसिद्धौ तेन रूपेणेच्छाया असम्भवात्,तथाचावधारणत्व मिष्टतावच्छेदकम्, तेन रूपेण ज्ञानेच्छा जिज्ञासेति पर्यवसन्नम्, तथाचा भावपक्षेपि अनवधारणात्मकसाक्षिणा विशेषज्ञानेपि अवधारणरूपज्ञानाभाव विषयत्वमस्त्विति तुल्यम् । यदिचान्यत्रेष्टतावच्छेदकप्रकारकज्ञानस्य कारणत्वेपि न जिज्ञासारूपेच्छायां कारणत्वमित्युच्येत, तदा अन्यत्र प्रतियोगिता वच्छेदकप्रकारकज्ञानस्य 
कारणत्वेपि  ज्ञानाभाव नतथेति किन्नेष्यते ; अन्यत्र क्लृप्तकारणाभावस्यापि  तुल्यत्वात् । किञ्चाज्ञानस्य चैतन्याश्रयत्वादन्तःकरणाश्रयत्वाभावात् कथमहमज्ञ इति  प्रतीतिस्तद्विषया स्यात्। 
	यदुक्तम्-अज्ञानाश्रयचिदैक्याध्यासात्तथा प्रीतत्युपप्तितरिति  ; अह मज्ञइति ज्ञानविरोधित्वेनैवाज्ञानं प्रतीयत इत्युक्तम् ; विरोधित्वं ज्ञाननिवर्त्यत्वमिति चोक्तम् ;  ततश्चान्तःकरणस्यापि चैतन्याश्रयत्वात् ज्ञाननिवर्त्यत्वाच्चज्ञाननवर्त्यान्तः करणाश्रयचैतन्यैक्याध्यासात् तथा प्रतत्युपपत्तौ कुतोऽक्लृप्त पदार्थविषयत्वकल्पना । किञ्चान्तःकरण एव मिथ्यात्वात् ज्ञाननिवर्त्यस्य ज्ञानाभावादेस्सत्वात तद्विषयैवाहमज्ञ इति  प्रतीतिरस्तु । ननु धर्म्यादिज्ञानसत्त्वा दन्तःकरणे  कथमज्ञानमित चेन्न ;- ज्ञानान्तरराभावस्य सत्त्वात् । न च विशेषज्ञाने सत्यपि ज्ञानान्तराभावमादायाज्ञानानुभवप्रसङ्गः, परोक्षस्थल इव समानाधिकारनिश्चयस्य प्रतिबन्धकत्वसम्भवात् । सामान्याज्ञाननुभवे तु यकिंचिद्विशेषज्ञानमेव   प्रितबन्धकमस्तु । अथवा इष्टापत्तेर्नायं  दोषः, ज्ञाने सत्यप्यहं ज्ञाननिवर्त्यवानिति प्रतीतेः । नहि तवापि पक्षे इतोऽन्यादृशोऽज्ञनानुभवः, योऽत्रासिद्धस्स्यात् । अत एव  परोक्षतो ज्ञातेपि  अहं ज्ञाननिवर्त्यवानिति प्रतीतेस्सत्वात् परोक्षज्ञानस्थले प्रतिबन्धककल्पनमपि मुथैव । किंच त्वन्मते ज़विषयाज्ञानाभावात् घटं नजानामीति तद्विषयत्वेन अज्ञानानुभवः कथम्भाषरूपाज्ञानविषयस्स्यात् ।  अज्ञानवि,यचैतन्याभेदात्तदुपपत्तिरुक्तेति चेन्न ; - शुद्धचैतन्यस्यैव घटाद्यधिष्ठानत्वात् तेनैव घटस्याबेदः प्रतीयते, अर्नविषयस्यावच्छिन्नचैतन्यस्य ततो  भेदान्नाज्ञानविषयाभेदप्रतीतिसम्भवतीति । नन्वधिष्ठानचैतन्यस्याज्ञानविषयचैतन्येन वस्तुतोऽभेदादज्ञानविषयाभेदप्रतीतिस्सम्भवतीति चेत् ? तर्ह्यज्ञानविषयपटावच्छिन्न 
चैतन्याभिन्नशुद्धचिदभिन्नतया घटज्ञान दशायामपि घटं न जानामीति  प्रतीतिप्रसङ्गः । घटापरोक्षज्ञानमेवाज्ञाताभेद ज्ञानप्रतिबन्धकमिति चेत् ? किं तत् ज्ञानं तस्य अज्ञानविषयचैतन्याभेदज्ञानमात्रप्रतिबन्धकम्, उत  तदवच्छिन्नचैतन्यविषयज्ञानविषयचैतन्याभेदज्ञानप्रतिन्बनधकम्, उत  तद्विशिष्टविषयाज्ञानविषयचैतन्याभेदज्ञानप्रतिबन्धकम् ? नाद्यः, वनं गतस्येमं वृक्षं न जानामीत्यज्ञानानुभवस्य इदमिति ज्ञानेन प्रतिबन्धप्रसङ्गात् ।एतेन तत्प्रकारकज्ञानं तत्प्रकारेणाज्ञानविष्यचैतन्याभेदज्ञानप्रतिवब्धकमिति निरस्तम्, इतमिति ज्ञानेपि  इदन्त्वेनैवाज्ञानविषयचैतन्याभेदानु भवात् । अत एव न द्वितीयः, इदमवच्छिन्नस्यैव 
शुक्तित्वावच्छिन्नत्वस्यत्वयैवोक्तत्वात् । किञ्च घटावच्छिन्नचैतन्यविषयाज्ञानविषयचैतन्याभेदमादाय पटं न जानामीति यत् ज्ञानं तस्य प्रतिबन्धेपि पटावच्छिन्नचैतन्यविषया वन विषयचैतन्याभेदमादाय घटन्न जानामीति बुद्धिर्घटज्ञानदशायामपि स्यादेव । न तृतीयः, अज्ञानस्य विशिष्टविषयत्वे ज़विषयत्वापत्तेः ; घटाज्ञानस्य घट  विशिष्टविषयत्वाभावेन पूर्वदोषानतिवृत्तेश्च । किञ्च यदि तदवच्छिन्नचैतन्याज्ञानमेव घटं न जानामीति प्रतीतिविषय इत्युच्यते  तर्हि शुक्तिं न जानामीतिवद्रजतं न जानामीत्यपि प्रतीतिप्रसङ्गः,  अज्ञानविषयीभूतशुक्त्यवच्छिन्नचैतन्याभिन्नत्वाद्रजतस्य ; त्ययैव इदमाकारवृत्तौ सत्यां तदवच्छिन्नचैतन्यैक्ये सति तच्चैतन्यस्यैव शुक्त्यवच्छिन्नतया तदैक्तमपि सिद्धमेवेति  तदनवभासायाज्ञानकल्पनमिति, इदमाकारवृत्त्यभिव्यक्तेदमवच्छिन्नचैतन्यस्यैव रजताधिष्ठानतया तत एव तज्ज्ञानाद्वृत्त्यान्तरं न कल्पनीयमिति, चोक्तत्वात् । ततश्च शुक्त्यज्ञानं नाम शुक्तिज्ञानाभावः ; स एव  विषय इति तद्वदेव घटं न जानामीत्यत्र घटविषयकज्ञानाभावएव विषयः । अपिच सुखं न जानामि शुक्तिरूप्यं  न जानामीत्यादेस्सुखाद्यज्ञानाभावेन ज्ञानाभावविषत्वमेव वाच्यमित्यन्यत्रापि तथा ।
	यदत्रोक्तम्-स्वस्य  विद्यामानेसुखे विशेषतोऽनुभवनियमनन जानामीत्यनुभवोऽसिद्ध एवति ;  तन्न, विशेषतोऽनुभे सत्यपि अशोकादाविवसुखं न जानामीत्यनुभस्य तत्सन्देहजिज्ञासाप्रश्नप्रतिवचनानां  च दर्शनात् । यत्र सुखप्रातिभासिकादिविषयमेव वाक्यं प्रत्युक्तम, श्चोतुश्च वाक्यदर्थज्ञानं न जातम्, तत्र तस्य त्वदुक्तमर्थ न जानामीत्यनुभवो दुरपह्नवः । स च ज्ञानाभावेनैवोपपाद्यः ।किञ्च विद्यमानेसुखे 
विशे,तोऽनुभवनियमेपि अविद्यमाने न  जानामीत्यनुभवस्सम्भवति, तस्य का गतिः ? प्रत्यक्षाद्यभावविषयत्वे त्वदनिष्टप्रतीतिव्याख्यानप्रसङ्गात् ।नचातीतादिपूपस्यापि सुखस्याव्याकृतात्मनास्थितस्यावरणमिष्यत इति वाच्यम्, तथा सति सुखादेरनावृतचैतन्याध्यासइति मतभङ्गात् । किञ्चानागतं न जानामीति कथं प्रतीतिः ? तदा वारकाज्ञानाभावात्. न च तस्यैवाव्याकृतात्मना विद्यमानस्यावरणसत्त्वान्न जानामीति प्रतीत्युपपत्तिः, व्याकृतावस्ताया एव भावित्वेन तद्विषयाज्ञानानुभविरोधात् ।  नचानागतावरणयोग्याज्ञानस्य इदानीं सत्त्वात् तथा प्रतीति सम्भवः, तथा सति घटज्ञाने सत्यपि उत्तरकालं  घटावरणयोग्याज्ञानस्य तदानीं सत्त्वेनाज्ञानानुभवप्रसङ्गात् । एवमेवातीतं न  
जानामीत्यनुभवोपि नोपपद्यते, पूर्वमेव तत्साक्षात्कारैस्तदज्ञानानां नाशात्। केषाञ्चिदज्ञानानां नाशेपि किञअचिदज्ञानं ब्रह्मसाक्षात्कारपर्यन्तमनुवर्तते, स एव विषय इति चेत् ? यदस्तु साक्षात्क्रियमाणमेव नश्यति ततर्विनश्यदवस्थचरमसाक्षात्कारान्निवृत्तिप्रसङ्गेन पूर्वमनावारकत्वादनन्तरं च तस्यैवाभावादनावारकत्वात्तादृशाती तविषयकाज्ञानासिद्धेः । अनेकेष्वज्ञानेषु विद्यमानेषु एकमेवावृणोति, यदावृणोति तन्निवरततते, समानविषयकत्वात्,नान्यदिति हि तव सिद्धान्त इति ।
	ज्ञानविरोधित्वेनैव भाती  ति । अज्ञानिति  शेषः । अविरोधित्वने ति । विरोधित्वादन्यदविरोधित्वम्, पर्युदासे नञ्, अविरोधित्वन - विरोधित्वान्यरूपेण, स्वरूपेणेत्यर्थः । अथवा-तदभाव एव नञ्, अविरोधित्वम्-विरोधित्वाभावः, तच्च स्वरूपेणैव भानविशेषणम्, नतु विषयतया, सच विरोधित्वाभावः विषयविषयिभावसंसर्गावच्छिन्नो विवक्षितः, ततश्च  विरोधित्वं भानवि,यो नेति पर्यवसानात् विरोधित्वं  भासत नवति विकल्पार्थः ।  पूर्वोक्ते ति ।  प्रतियोगितदवच्चेकज्ञानाभ्यां प्रमाणान्तरजन्यज्ञानेनाज्ञानज्ञानेन च विरोधो विवक्षितः । अविशेषादि त्यनेन लेशतोपि वैषम्यशङ्का निरस्यते ।  विरोधितये ति । विरोधस्यापि प्रतियोगिनिरप्यत्वादिति भावः । इदं  चाक्षायज्ञानावच्छदकज्ञानयोरप्युपलक्षणम् । ननु समान्यतः प्रतियोग्यादि ज्ञानमेव कारणम्, तन च न विरोधः, किन्तु विशेषज्ञानेनैवेति शङ्कते गृह्यमाणमि ति । सामान्यविशेषभावस्य नियामकत्वाङ्गीकारेणातिप्रसङ्गपरिहारोपि तुल्य इत्याह सामान्ये  ति । ननु विशेषज्ञानसम्ति नवा? अस्ति चेद्विशेषज्ञानसत्त्वादेवन विशेषज्ञानाभावः ; नचेत्तदवच्छिन्नतया ज्ञानाभाव प्रतीतिर्नस्यात्, इत्याशङ्क्य-इदमपि भावरूपाज्ञानपक्षेपि 
तुल्यमित्याह यच्चनिषिध्यमाने ति । यथा  सामान्यतऽर्थज्ञाननिषेधे निषेधप्रतियोगिभूतार्थ सामान्यावच्छिन्नज्ञानज्ञाने  सति तदपेक्षितार्थसामन्यस्यापि ज्ञानविरोधः, एवं विशेषज्ञाननिषेधेपि निषेधप्रतियगिभूतार्थविशेषावच्चिन्नज्ञानज्ञाने सति तदपेक्षितार्थविशेषस्यापि ज्ञानात्तद्विरोध इत्यर्थः ।  प्रतियोगी-निरूपकः, विषय इत्यर्थः । विषयापेक्षया-विषयसापेक्षतया, विषयज्ञानाधीनज्ञानतयेत्यर्थः । निषिध्यमानस्येत्यादिपूर्वपक्षोक्तानुवदिरूपत्वादयमर्थ इत्यवगम्यते । ननु प्रतियोगिनि विशेषाकारस्याज्ञाने तद्विशेषाभावज्ञानं न सम्भवत्येव, अभावज्ञानेभासमानधर्माच्छिन्नयावत्प्रतियोगिकत्विषयत्वस्याभावप्रत्यक्षे उक्तत्वात्, भावरूपाज्ञानस्य तु भावत्वादेव न तन्नियम इति विशेषज्ञानाभावेपि सामान्यतः  
प्रतियोगिज्ञानादेव विरोधप्रतीतौ को विरोध इत्यत्राह अन्यथे  ति । विशेषस्याभाने विशेषज्ञानविरोधित्वमप्रामाणिकं  स्यादिति भावः । वस्तुतस्तु अभाव इव विरोधेपि सामान्याकारेण प्रतीतौ तदवच्छिन्नविरोध एव प्रतीयेत, अविशेषादिति भावः । विरोधपरिहारयोरुभयोरपि साम्ये भावरूपाज्ञानविद्वेषे किं निबन्धनमित्यत्राह गौरवमि ति । किञ्च  ज्ञानविरोधित्वं हि ज्ञानाभावव्याप्यत्वम्, तच्च ज्ञानाभावग्रहणमन्तरेण नोपपद्यते, अभावग्रहे च प्रतियोगि ज्ञानादिव्याघातस्य त्वयैव दर्शितत्वेनाभावग्रहणाभावेत तत्साध्यभावरूपाज्ञानग्रहो दूरोत्सारित एवेत्याह नही ति । अनेन लाघवान्तरं चोक्तं  भवति-अभावस्यावश्यं ज्ञातव्यत्वन इतरस्यापि ज्ञानकल्पनायां गौरवमिति । साक्षिप्रकासस्याज्ञानगोचभ्रान्तित्वादज्ञानं तेन न विरुध्द्यत इति यदुक्तं तदनूद्यदूषयति यत्त्वि ति । प्रतियोगिविषयप्रकाशः-प्रतियोगिभूतज्ञानत्दविषययोः प्रकाशः। आश्रयप्राशस्याप्युपलक्षणमेतत् । विरोधित्वाभावा दिति । अज्ञानविषयत्वादविरोधित्वमिति भावः । तदि ति । प्रतियोग्यादिज्ञानमित्यर्थः । तथा-अविरुद्धमित्यर्थः । अभावप्रतियोगी ति । अभावप्रतियोगिभूतज्ञानावच्छेदकतया तत्तद्विषयप्रकाशस्यापि ज्ञानाभावविषयत्वान्न विरोध इति कुतोनाङ्गीक्रियत इत्यर्थः । यच्चानुमानम्-अज्ञानविषयविषयकापरोक्षवृत्त्यनभिव्यक्तमन्तःकरणावच्छिन्नचैतन्यं नाज्ञानवनिवर्तकम्, तत्साधकत्वात्, यद्यत्साधकं न तन्मात्रं तन्निवर्तकम्, या घटादिसाधकं ज्ञानिमिति ; तदप्यसङ्गतम्, चैतन्यस्याज्ञानसाधकत्वेपि तन्मात्रस्यैवाज्ञानविवर्तकत्वेन उक्तव्याप्तेरसिद्धेः । न च तत्राविद्यावरणरूपप्रतिबन्धकाभावापेक्षत्वान्न तन्मात्रं 
तन्निवर्तकमिति वाच्यम्, प्रतिबन्धकाभावस्य त्वया हेतुत्वानभ्युपगमात् । नच प्रमाणानां स्वविषयन्युदाकरत्वतिप्रसङ्गः, समानविषयकज्ञानानयोर्विरोधाङ्गीकारतिप्रसङ्गाभावात् । अन्यथे ति। साक्षिणो विरोधाभावे । तद्गोचरप्रमाणे ति । त्वदभिमतवत्तिज्ञानरूपप्रमाणोदय इत्यर्थः । साक्षइवत्तद्गोचरप्रमाणस्याप्यविरोधित्वादनिवृत्तिप्रसङ्गः, विरोधनिबन्धो हि निवर्त्यनिवर्तकभावः, तमःप्रकाशयोरिवेति भावः । किमत्र प्रामाण्यं विवक्षितम् ? किं तत्वावेदकत्वम्, उत तद्वति तत्प्रकारकत्वम् ?  आद्येपि किं स्वरूपप्रकाशांशेन तत्वावेदकत्वम्, उत  विषयप्रकाशांशेन ? नाद्य इत्याह स्वरूपप्रकाशांशेने ति । अन्यथे ति । स्वरूपांशेन तत्वावेदकत्वाभावे । तदभावप्रसङ्गादि ति । विरोधित्वाभावप्रसङ्गादित्यर्थः । द्वितीयं दू,यति वस्तुत इति । 
वस्तुशब्दोविषयतपर- । वस्तुतः प्रमाण्यस्य-विषयनिबन्धनप्रामाण्यस्य, विषयप्रकाशांशेन प्रामाण्यस्येति यावत् ; ब्रह्मव्यतिरिक्तस्य कृत्स्नस्य मिथ्यात्वादिति भावः । नान्त्यः, निष्प्रकारकचरमसाक्षात्काकरस्यानिवर्तकतापत्तेरिति भावः । यद्वाद्वितीयं दूषयति अन्यथे ति ।  स्वरूपप्रकाशांशेन तत्वावेदकत्वस्य निवर्तकताप्रयोजकत्वनङ्गीकृत्य विषयप्रकाशाशेन तत्वावेदकत्वस्य निवर्तकताप्रयोजकत्वाङ्गीकार इत्यर्थः। ननु साक्षिणो वास्तवं प्रामाण्यन्नत्यत्राह वस्तुत  इति । उक्तप्रकारेण प्रामाण्यस्य विरोधिताप्रयोजकत्वाभावे सिद्धे प्रतियोगिविषयप्रकाशतामात्रेणैव विरोधस्य वक्तव्यत्वात् साक्षिणोपि तदविशिष्टमित्याह  प्रतियोगी  ति । प्रतियोगिप्रकाशतावश्यम्भावेने ति । अज्ञानप्रतीत्यर्थ तन्निरूपकप्रतियोग्यादिवइषयत्वस्य त्वयैवोपपादितत्वादित भावः । यद्वा ननु वृत्तिज्ञानमेव विरोधि, तच्च न प्रमाणत्वन विरोधि, किन्तु रूपान्तरेणैवेत्याशङ्क्य, -किं वृत्तेर्विरोधित्वं  विवक्षितम्, उत तदवच्छिन्नज्ञानस्य ? नाद्यः, ज़डत्वेनानिवर्तकत्वात् ; द्वितीयेपि किं  प्रतियोगिविषयप्रकाशत्वेन निवर्तकता, उत वृत्त्यवच्छिन्नज्ञानत्वन ? नाद्य इत्याह प्रतियोगिविषये ति । नान्त्यः, अज्ञानावच्छदकप्रतियोग्यादिप्रकाशरूपसाक्षिणोपि वृत्त्यवच्छेदावश्यम्भावस्य पूर्वमेवोपपादितत्वात् । अन्तःकरणवृत्त्यवच्छिन्नचैतन्यं निवर्तकं नत्वविद्यावृत्त्यावच्छिन्नचैतन्यमिति वैषम्यं निरसिष्यत इति भाव । एतेन अज्ञाने गोचरभ्रान्तित्वादित्यत्र भ्रान्तित्वादित्यनेन विवक्षितः प्रमाणान्यत्वरूपो ज्ञाना निवर्तकत्वहेतुश्च निरस्त वेदितव्यः  । एवं समानविषयप्रकाशे   सत्यज्ञान 
निवृत्तिस्स्यादेवेति स्थितम्, तर्हि  समानवि,यकज्ञानस्याज्ञाननिवर्तकत्वे इदम्प्रकाशस्यापि भ्रमनिवर्तकत्वं  स्यादिति शङ्कां परिहरति इदम्प्रकाशस्त्वि ति । ब्रह्मणो  निराकारत्वान्न साक्षिणस्साधारणाकारगोचरतया ब्रह्माज्ञानानिवर्तकत्वसम्भव इत्यभिप्रायेणाह निराकार  इति।  शास्त्रार्थादिविषयसाक्षिणश्च यदि साधारणाकारगोचरतया न भावरूपाज्ञानविरोधित्वम्, तर्ह्यभावपक्षेपि प्रतियोगिज्ञानस्य साधारणाकारगोचरत्वादेव न विशेषज्ञानाभावविरोध  इत्याह साकारत्वि ति ।
	ननु  कथमियं प्रतिबन्दी, विरोधित्वं हि निवर्त्यत्वमेव, ज्ञानसमान्य विरोधित्वं च चैत्वयनिवर्तकत्वमेव ; नचैवं साक्षिण निवृत्तिप्रसङ्गः,  अपरोक्ष वृत्त्यावरणे प्रतिबम्धके निवृत्त एव चैतन्यस्याज्ञाननिवर्तकत्वादित्युकतमिति चेन्न ;-ज्ञानसामान्यविरोधित्वं  हि न 
भावप्रकासिकापञ्चपादिकाटीकादिरीत्या सर्ववृत्तिषु अधिष्ठानतया  ज्ञानत्वानुगतबुद्धिप्रयोजकज्ञानत्वसामान्यात्मकचैतन्यनिवर्तकत्वम्, न जानामीत्यत्र  ज्ञानत्वावच्छिन्नविरोधित्वस्याननुभवात् ; अन्यथा गटो नास्तीत्यादावपि घटत्वादिविरोध एव प्रतीयेत । ननु अद्वैतदीपिकादरीत्या अपरोक्षवृत्त्यनुगतप्रकाशस्यैव प्रकाशत्व सामान्यरूपेणविरोधः प्रतीयते, यथा न्यायमते वस्तुतः शरीरावच्छिन्न एवात्मा आत्मत्वसामान्यरूपेण सुखादिकारणमित्यभिमतम्, इति चेन्न ;-यद्विरोधज्ञाने प्रतियोगितदभावान्यतरप्रतीतौ तदितरान्यतरप्रतीतिर्न भवति तदृशविरोध एव हि प्रतीयत,न जानामीति  ज्ञानदशायां जानामीति ज्ञानादर्शनात् ; न च ज्ञाननिवर्त्यत्वं तथा, प्रतिबन्ददशयां तृणवह्न्योरिव एकत्रापि निवर्त्यनिवर्तकयोर्ज्ञनसम्भवात् । किञ्च कथमिमं विरोधं जानातु लोकः ? नहि  धर्मिज्ञानेन सहानुभवन्निदानीन्तनज्ञानजन्यनिवृत्तिप्रतियोगित्वमनुभवितुल्, कालान्तरीयज्ञानजन्यनिवत्तिप्रतियोगित्वञ्च मानाभावादेव न  ज्ञातुं प्रभवति । घटाज्ञानादौ घटज्ञानदिनिवर्त्यत्वदर्शनादनुमिनोतीति चेन्न ;-आश्रयासिद्धेः । केनापि रूपेण तस्याज्ञानात् । ज्ञानविरोधित्वेनैव  तत्प्रतीतौसिद्धसाधनम् ; स्वरूपासिद्धिश्च, हेतोस्तत्राज्ञनात् । अज्ञानत्वमेव हेतुरिति चेन्न ; तन्निश्चयानिश्चययोस्सिद्धसाधनसाध्यावैशिष्ट्यान्यतरापातात् । व्याप्यत्वा सिद्धिश्च, घटाज्ञानेपि ज्ञाननिवर्त्यत्वादर्शनात् ; अज्ञानत्वस्य ज्ञाननिवर्त्यत्वात्मकतया ज्ञाननिवर्त्यत्वग्रहाणात् पूर्वं तदाकारेण तस्यानुपस्थितेः । आकारान्तरस्य चाभावात् ।  साक्षिणा निवर्त्यत्वं प्रतीयत इति चेत् ? प्रमाण व्यवधानाभावेऽज्ञानावच्छेदकतया प्रतीतिप्रसङ्गात् । अज्ञानावच्छेदकत्वं विनापि प्रकाशे 
प्रमाणव्यवधानापेक्षाया अभवेसर्वस्य साक्षिणैव तथा भान सम्भवे प्रमाणमात्रविलयापत्तेः । ज्ञानजन्यनिवृत्तिप्रतियगिमनहमिति व्यवहारापत्तेश्च । का तर्हि प्रतीतेर्गतिरिति चेत् ? अभाव  एवेपि  गृहाण । किञ्च ज्ञानसामान्यनिवर्त्यत्वं कथं लोको गृह्णीयात् ; न हि लोकानां 'एकमेवज्ञानम्, तच्च कालान्तरे अज्ञानं निवर्तयिप्यती' ति बुद्धिरस्ति, येन ज्ञनत्व सामान्यरूपेण तन्नवृत्तियोग्यता गृह्येत, लौकिकानां  ज्ञनाभेदस्यैव  प्रतीतेः ; ततश्च धर्म्यादिज्ञाने सत्यपि निवृत्त्यदर्शनन ज्ञानसामान्यनिवर्त्यत्वग्रहो नोपपद्यते । ज्ञाननिवृत्तियोग्यतया  चावच्छेदकापरिचये न गृहीतुं शक्यते । किंच ज्ञानस्य कारणत्वाकारणत्वसन्देहे कारणत्वाभानिश्चये च न जानामीति ज्ञानं  दृश्यते ; न च तद्दशायां  त्वदुक्तज्ञानिवर्त्यत्वात्मकविरोधग्रहसम्भवः, तस्मा 
न्निवर्त्यत्वलक्षणविरोधस्यासम्भवादन्य एव  विरोधो वाच्यः, त्र च पक्षद्वयेपितुल्यौ दोषपरिहाराविति कथं न प्रतिबन्दी ।  किञ्च व्यभिचाराच्चैतन्यं न  निवर्त्तकम्, किन्त्वन्वयव्यतिरोकाभ्यां अपरोक्षवृत्तेरेव निवर्त्तकत्वं स्यात् ।  ननु  चैतन्यनिवर्त्यत्वस्य  ज्ञानसामान्यविरोधित्वप्रतीतिसिद्धतया उभयोः कारणत्व कल्पने गौरवात् वृत्त्यन्वयव्यतिरेकौ वृत्तेः प्रतिबन्धकनिरासकत्वनान्यथा सिद्धाविति चेन्न;- ज्ञानसामान्यनिवर्त्यत्वानुभवासम्भवस्योक्तत्वात् । किञ्च अविद्यावरणस्य प्रतिबन्धकत्वकल्पने अपरोक्षवृत्तेस्तन्निवर्तकत्वकल्पने च गौरवम्, तस्मादन्वयव्यतिरेकाभ्यां वृत्तेरेव निवर्तकत्वं न चैतन्यस्य ।  अस्तुवा  ज्ञान  सामान्यविरोधित्वप्रतीत्याऽन्वयवय्तिरेकाभ्यां  च वृत्तिचैतन्ययोरुभयोरप्यज्ञान निवर्त्कत्वम् ; नचैवमुभयोः कारमत्वकल्पने गौरवम्, प्रतिबन्धकत्वकल्पने उभयोरेकत्तर कारणत्वापेक्षया पृथक्  कार्यद्वयकल्पने कार्यतावच्छेदकद्वयकल्पने  चातिगौरवात् । किंच यदि प्रतिबन्धकमिष्यते, तदा वैपरित्यं कुतो न स्यात् ? ज्ञानसामान्यनिवर्त्यत्वनावरणमेव प्रतीयते, अविद्या चावरणनिवृत्ति प्रतिबन्धिका - अपरोक्षवृत्तिश्चाज्ञाननिवर्तिकेति नियामकाभावादुभयोरुभयत्र कारणत्वं  कुतो न ब्रवीषि । न च गौरवम्, त्वन्मते अविद्यानिवृत्तिरात्मैव, आवरमनिवृत्तिरपि स एव, तथा चोभयोरुभयत्र  कारणत्वं सिद्धमेव । न च कार्यस्यैकत्वेपि अविद्यानिवृत्तित्वावरणनिवृत्तित्वलक्षणकार्यतावच्छेदकभेदात्।  कारणद्वयव्यवस्थोपपत्तिः, यस्मिन् सतीत्यादित्वदभिमतसाध्यत्वपरामर्शे उभयोरप्युभयकार्यतावच्छेदकत्वपर्यवसानात् ; न च जडत्वेन 
वृत्तेरज्ञानानिवर्तकत्वम्,उक्तप्रकारेणावरणनिवर्तकत्वाङ्गीकारेऽविद्यानिवर्तकत्वस्यापि सिद्धेः ; ज़डस्यापरणानिवर्तकत्वस्याप्यभावप्रसङ्गाच्च । एकाज्ञानपक्षे च ज्ञानेनाज्ञानं निवृत्तमिति आवरणस्यैव ज्ञाननिवर्त्यत्वानुभवस्य त्वया वक्तव्यतया अहमज्ञ इति ज्ञाननिवर्त्यत्वेन प्रतीयमानमप्यावरणमेवेति युक्तम् । किंच अन्वयव्यतिरेकाभ्यां ज़डविशेषस्याज्ञाननिवर्तकत्वे को दोषः ?  अन्यथा घटादिकमपि मिथ्या त्वान्मुद्गरादिना न निवर्तेत । ननु त्र ध्वंसे सत्यपि नात्यन्तिकनिवृत्तिः,  कारणात्मनावस्थानात् ; अत्र तु  आत्यन्तिकनिवृत्तिः प्रार्थ्यत  इति चेत् ?  तर्हि  कारणात्मनावस्थाननिवृत्तिरेवात्यन्तिकनिवृत्तिरिति नात्र तदर्थ चैतन्यापेक्षा, अविद्यायाः कारणाभावात् । एतेन सूक्ष्मरूपावस्थानिवृत्तिरात्यन्तिकनिवृत्तिरित्यपि प्रत्युक्तम्, तत्र 
मानाभावाच्च ।
	यच्च केन चिदुक्तम्, पदार्थसिध्यङ्गसाक्षिज्ञानस्य निर्निकल्पकसमानयोगक्षमतया न तदभावग्रहः, निर्विकल्पकसाक्षिज्ञानस्याज्ञानसाधकत्वात् तत्प्रतिभासेन प्रतियोगिज्ञानापेक्षा ?  ज्ञानविरोधित्वप्रकारकाज्ञानप्रतिभासे  च तदपेक्षायामपि साक्षिभासस्य तत्प्रतिभासस्य सम्भवेनानुपपत्त्याभावात् ; किंच  इदमहं न जानामीत्यज्ञानावभासस्त्रिपुटीप्रत्यक्षरूपस्साक्षात्क्रियत एव, आश्रयविषयज्ञानानां त्रयाणापम्येकेन साक्षिणावभासनात् ;  यथा प्राबाकारमते घटमहं जानामीति त्रिपुटीप्रत्यक्षेसत्रयावभासेपि न वेद्याशावभासस्य पृथक् तद्धेतुत्वम्,  त्रयाणामेकवित्तिवेद्यत्वेन एकावभासे इतरावभासस्य हेतुत्वाभावात्, एवमज्ञानाश्रयविषयाणां त्रयाणामपि साक्षिरूपैकवित्तिवेद्यत्वात् अवच्छेदकवि,यावभासस्य न पृथक् तद्धेतुत्वम् ; एका  भगवती वित्तिश्चेदुभयमावेदयति तदा को विरोधः, अनुभवमूलकत्वाद्विरोधकल्पनायाः ; विषये भासमान एवाज्ञानस्यापि  भासमानत्वात् तदभावेऽसमानत्वादन्वयव्यतिरेकाभ्यामवच्छेदकविषयभानमज्ञानभानानुग्राहकत्वान्न तद्भानं विरुणद्धि ;  ज्ञाना भावश्च न प्रत्यक्षः ,  तस्यानुपलब्धिप्रमाणगम्यत्वात् ;  साक्षिवेद्यत्वाभावाच्च ; अभावज्ञाने तु फलीभूतज्ञानातिरिक्तस्य धर्म्यादिज्ञानस्य कारणत्वं क्लृप्तम्, जन्यविशिष्टज्ञानत्वात् ; अज्ञानप्रत्यक्षस्य  साक्षिरूपत्वनाजन्यत्वात् , अन्यथा सप्रकारकेश्वरज्ञानेपि विसिष्टज्ञानत्वात्  विशेषणज्ञानादिसापेक्षत्वप्रसङ्गः ; तस्मादज्ञानावच्छेदकविषयज्ञानाज्ञानाभ्यां  ना ज्ञानज्ञानानुपपत्तेः ; नापि 
विरोधनिरूपकज्ञानस्य ज्ञानाज्ञानाभ्यां  अज्ञान  निरूपणस्य दुर्घटत्वम्, ज्ञानत्वप्रत्यासत्त्यातीतानागतसकलज्ञानस्यानुभूतत्वेन तस्य चाज्ञानप्रत्यक्षकालेऽसत्त्वेपि अतीतघटत्स्मरणसम्भवात् स्मृततादृशज्ञान  विरोधित्वमज्ञाने गृह्यते, बाधकाभावात्, ज्ञानस्यैवाज्ञानविरोधित्वेन तत्स्मरणस्य तद्विरोधित्वाभावात् ; तस्मात्  भासमानेऽज्ञाने  स्मृतज्ञानविरोधित्वग्रहोऽस्तुः ; तस्मात् ज्ञानविरोधित्वप्रकारकाज्ञानप्रत्यक्षेपि नानुपपत्तिरिति ;- तन्न, निर्विकल्पकेसमानयोगक्षेमस्य साक्षिणो विरोधप्रतीतिहेतुत्वेऽभावप्रतीतावपि किं तथा  नाङ्गीक्रियते ? प्रतियोगितावच्छेदकप्रकारकज्ञानस्याभावधीहतुत्वेन क्लृप्तत्वात् कथं  तदभावेऽभावप्रत्यक्षमिति चेन्न ;- विरोधित्वग्रहेपि तुल्यत्वात् । तथापि  
ज्ञानसामान्यविरोधप्रतीत्यनुपपत्तेश्च । सविषयत्वावभासस्य च त्रिपुटीप्रत्यक्षत्व प्रयोजकत्वे इच्छादिप्रत्यक्षेपि तता प्रसङ्गात् । अनुपपत्त्याऽज्ञानप्रत्यक्षे तथा कल्पनेऽभावप्रत्यक्षेपि किं तथा नाङ्गीक्रियते । अभावप्रत्यक्षे प्रतियोगितावच्छेदकप्रकारकज्ञानस्य कारणत्वेन क्लृप्तत्वात् तदभावे कथमभाव प्रत्यक्षमिति चेत् ; विशिष्टज्ञानमात्रे विशेषणज्ञानस्य कारणत्वेन क्लृप्तत्वात् तदभावे कथं विषयविशिष्टावभासः ? विशिष्टज्ञानमात्रस्य विशेषणज्ञानजन्यत्व  नियमाभावेपि ससम्बन्धिकपदार्थप्रत्यक्षे सम्बन्धिज्ञानस्य कारणत्वात् ; ज्ञानसामान्यविरोधाद्यनुपपत्तेश्च । यदि चाज्ञानसाधकस्य  तदविरोधित्वात् ज्ञानसामान्यविरोधित्वमेव नेत्युच्यते, तदा विषयसामान्यावच्छेद [क] प्रतीत्यनुपपत्तिः ; ज्ञानविशेषविरोधित्वे च त्वदुक्त एव प्रतीतिव्याख्यानप्रसङ्गः ; अनुप लब्धिगम्यत्वेऽप्येष एव प्रसङ्गः ; तस्माद्विशिष्टज्ञाने विशिष्टवैशिष्ट्यज्ञानेससम्बन्धिकपदार्थज्ञाने वा विशेषणज्ञानस्य विशेषणतावच्छेदकप्रकारकज्ञानस्य  सम्बन्धिज्ञनस्य वा कारणत्वाङ्गीकारनकारङ्गीकारोस्त्रिपुटीप्रत्यक्षकथनं ममुथैव । अङ्गीकारे विशेषणज्ञानाद्यभावे  विशिष्टज्ञानाद्ययोगात् ; अन्यथा इच्छादेरपि तथा प्रसङ्गात् । ज्ञानस्य तु स्वयम्प्रकाशात्वाद्विषयं विषयीकुर्वत् ज्ञानं भासमानमेवोदेतीति न तत्र प्रतियगिज्ञानापेक्षा ।  एवमपि रहस्यं न जानामीत्यादि वाक्यात् यदा अज्ञानं ज्ञायते, तदारहस्यादिपदैस्तदर्थज्ञानात् उक्तपरिहारासम्भव एव । यदत्रोक्तम्-रहस्यं न जानामीत्यादिववाक्यात् न स्वनिष्ठाज्ञानधीरन्तःकरणवृत्तिरूपा, किन्तु शुक्तिकायामिदं रजतमिति वाक्यादिवाविद्यावृत्तिरेव, भ्रमवदज्ञानस्यापि प्रमाणवृत्तिविरोधित्वात्, इति ; तन्न, अभावस्यापि सप्रतियोगिकस्य तथैवाविद्यावृत्तिविषयत्वस्य सुवचत्वात् , अविद्यावृत्तिरपि 
तद्विषयकाज्ञानज्ञाविरोधिन्येव, अन्यथा शुक्तावपीदं रजतमिति वाक्यादविद्यावृत्तौ सत्यामेव इदं रजतंन जानामीति  वाक्यात्तदज्ञानधीप्रसङ्गात् । अज्ञानस्य प्रमाणवृत्तिविरोधित्वे च  परोक्षप्रमाणोच्छेदः, परोक्षज्ञान स्याप्यज्ञाननिवर्तकत्वं वा स्यात् ।चन्द्रं न जानामीति प्रत्यक्षेण  गुह्यमाणविषयकाज्ञाननुभवे च कथमयं परिहारः । तत्र च ज्ञानविशेषाभावविषयत्वे सर्वत्र तथा स्यात् । यच्च 'नापि विरोधनिरूपकज्ञानस्ये' त्यादि ; तदप्यसङ्गातम्, ज्ञानस्मरणस्यापि ज्ञानत्वेन ज्ञानसामान्यविरोधप्रतीत्यसम्भवात्, ; घटस्मरणे सत्यपि घटं न जानामीत्यनुभवाभावात् ।यच्च 'अज्ञानस्य नित्यसाक्षिवेद्यत्वान्न प्रतियोगिज्ञानाद्यपेक्षे ' ति ; तन्न, न जानामीत्यनुभवस्य 
कादाचित्कत्वप्रतीति विरोधात् ; नित्यसाक्षिवेद्यत्वे इदानीमनुभूताज्ञानस्य पश्चात् स्मरणानुपपत्तेश्च । तदर्थमिदानीमविद्यावृत्त्याङ्गीकारे च धर्म्यादिज्ञानापेक्षातादवस्थ्यात् ।               
	ननु प्रतियोग्यदिज्ञानविरोधपरिहारोस्तुल्यत्वे कथं ज्ञानाभाव एवामज्ञ इति प्रतीतिविषय इत्युच्यत इत्याशङ्क्याह  ततश्चे ति ।  एवमुक्तप्रकारेण भाव रूपाज्ञानाङ्गीकारे तद्विषयादिप्रकाशकसाक्ष्यङ्गीकारे चाभावपक्षोक्तदूषणानां तुल्य तयातत्कल्पनादपि अज्ञानस्याभावत्वेनैवोपलम्भात् ज्ञानानां विनाशितया करणाधीनतयोपलम्भात्भगवतीं संविदमेवानुरुध्य विशेषणज्ञानाभावादिलक्षणस्याज्ञानस्य करणाधीनसामान्यज्ञानस्य चाङ्गीकरः श्रेयानिति भावः । नन्वभावत्वेनानुभवोऽसिद्ध एव, अधर्म इत्यादाविव    विरोधिन  एवानुभवात् , अन्यथा वायौ पृथिव्यरूपमिति वत् आत्मनि घटाज्ञानमिति बुद्धिप्रयोगौ न  स्यातामित्युक्तमिति चेन्न ;- अद्वेषागमनाभोजनकारणादिशब्दानामबाधासिध्द्यदोषानावरणादिशब्दानां च लौकिकैः परीक्षकैश्चाबावविषयतयाप्रयोगात् ; त्वयापि कार्यानुत्पादप्रयोजकत्वमित्यादि कथमुच्यते । एवं धात्वर्थयोगिनञः  सर्वत्राभावविषये प्रयोगदर्शनादज्ञानमित्यनुभव्यवहारयोरभावविषयत्वमेव ; अस्तु वान्यत्राभावे प्र्योगाभावः, तथापि नास्ति न करोति नेच्छतीत्यादौ आख्यातान्वितनञः अभाववाचित्वमेव दृश्यते ; नास्तीत्यस्यापि विरोधिपरत्वे इन्धने सति वह्निमत्यपि देशे वह्निर्नास्तीतिप्रतीत्यापत्तेः, वह्निनिवर्येन्धनस्य तत्र सत्त्वात् ।यदि चनामान्वितनञो  विरोधिपरत्वमेवेति त्वयोच्यते, तर्ह्युभयविधप्रयोगस्यापि मयि ज्ञानं नास्ति मय्यज्ञानमित्यादौ दर्शनादुभयोरैकारथ्यै वक्तव्ये 
कस्मिन्नर्थे उभयोरैकार्थ्यमिति विशये क्लृप्तत्वादभाव एवेत्युचितम् । यच्च  रृथिव्यरूपमिति प्रयोगापादनम् ; तद्वायुत्वस्य रूपविरुद्ध तयाऽज्ञानशब्दस्य विरधिपरत्वेपि तुल्यम् । यच्चोक्तमभावत्वमपि भावरूपाज्ञानस्यास्त्येव, चैतन्ये कल्पितस्य तदभावात्मकत्वात्, यो यदभावः स तदभाव इति व्याप्तेरिति ;- तन्न, प्रतियगितावच्छेदकस्यान्योन्याभावात्यन्ताभावत्वेप्यन्योन्याभावस्य तदत्यन्ताभावत्वाभावात् । ननु पटान्योन्याभावे  घटत्वं  नास्तीति प्रतीतिविषयतया घटत्वात्यन्ताभावरूपत्वं घटान्योन्याभावस्यास्तीति चेत् ? एवमपि घटान्योनायभाववच्छिन्नप्रतियोगिकान्योन्याभावस्यात्यन्ताभावो  घटान्योन्यभवः ; न च 
तदत्यन्ताभावव्यवहारो घटान्योन्याभाववच्छिन्नन्योन्याभावे, येन तत्स्वरूपस्यैव घटान्योन्याभावात्यन्ताभावरूपता स्यात्, तस्यापि गान्योन्याभाववत्त्वात् ।ननु यो यद्भावप्रतियोगिकोऽभावः स भावस्तदत्य न्ताभाव इति विवक्षितम्,तथा च न व्यभिचारः, अन्योन्याभवस्य भाव त्वाभावात् ; अविद्या चभावरूपेतित स्वाभावात्मकाधिष्ठानाभाव  इति चेन्न ;-व्यधिकरणधर्मावच्छिन्नाभावप्रतियगिनि तदत्यन्ताभावत्वाभावेन व्यभिचारात् । यः  प्रतियोगिविरोधियद्भावप्रतियोगिकोऽभावः सभावः तदभाव इति विवक्षितम्, विरोधित्वं च यद्यपि न प्रतियोग्यनधिकरणाधिकरणत्वम्, व्यधिकरण धर्मावच्छिन्नाभावप्रतियोगिनि  व्यभिचारात् ;  ब्रह्मणिनिराश्रये दातृशविरोधित्वस्याभावाच्च ; तथापि प्रतियोग्यधिकरणानधिकरणत्वं तद्विवक्षितम् ; नचैव  सत्याकाशस्य स्वात्यन्ताभावाभावत्वाभावप्रसङ्गो दोषः, इष्टत्वात् ; केवलान्वयि धर्मलक्षणेपि वृत्तिमत्पदं व्यर्थमेव ; अथवा प्रतियोगिविरोधीति स्थाने  प्रतियोगितासमानाधिकरणधर्मावच्छिन्नत्वं विवक्षितम्, तेन न कोपि दोषः, क्वचित् वृत्तिप्रयोजकसम्बन्धावच्छिन्भावविवक्षया च न  समवायावच्छिन्नाभावप्रतियोगिनि वाच्यत्वे  व्यभिचारः, इति चेन्न ;- पटाभावस्य स्वस्मिन् घटाभाव व्यवहारजनकतया घटभावत्वात्तत्प्रतियोगिनि घटे पटाभावाभावत्वाभावाह्यभि चारः । अधिकरणान्तरेऽभावव्यवहारालम्बनं यो भावप्रतियोगिकाभाव इति चेद्विशेष्येत, न तर्हि ब्रह्माविद्याभावः, अधिकरणान्तरे भावध्यवहारानालम्बन त्वात् । तथाच नाबिद्यापि ब्रह्मणोऽभावः । किञ्च ब्रह्मणोऽविद्याभावत्वा भावाच्च न तन्मूलमविद्याया ब्रह्माभावत्वम्, अधिष्ठानस्याध्यस्ताभावात्मक तवस्य निरसिष्यमाणत्वात् । किञ्च  
यद्यध्यस्तमधिष्ठानाभावः, तर्ह्यन्तःकरण स्यापि तदध्यस्ततया तस्यैवाज्ञानप्रतीतिविषयत्वप्रसङ्गः,  ज्ञानेनाज्ञानं निवृत्त मित्यनुभवश्च प्रागभावविषयः, तदुपपत्तिश्च वक्ष्यते । किञ्च किमध्यस्तस्याधिष्ठानाधिकरणकाभावव्यवहारालम्बनत्वम्,  अन्याधिकरणाभावव्यवहारालम्बनत्वम्, स्वाधिकरणे अभावव्यवहारालम्बनत्वं वा ? नाद्यः, अध्यस्तस्याधिष्ठानाभिन्नतया तदधिकरणकत्वाभावेन तादृशव्यनहारविषयत्वासम्भवात् । न द्वितीयः, अहमज्ञ इति व्यवहारविषयत्वाभावप्रसङ्गात् । न तृतीयः, इदं रजतमिति रजताध्यासदशायामिदमिह नेति प्रतीत्यापत्तेः ; इदम्पदार्थस्यधिष्ठानतया तद्भावात्मकरजतस्य तत्र सत्त्वात् । न च यदज्ञानादध्यासस्तदव च्छिन्नाभावात्मकत्वमेव तस्य ततश्च शुक्तिरिह नेति 
प्रतीतेस्सत्त्वेन रजतस्य शुक्त्यभावात्मकत्वेपि न विरोध इति वाच्यम् ; प्रकाशांशस्यावरणाभावात्,  आवृतानन्दाशस्य चैतत्प्रतीतिविषयत्वासम्भवात् । प्रकाशांशावरणं चानभि मतमेव, अधिष्ठानस्याप्यप्रकाशेनाध्यासस्यैवानुपपत्तेः ; अहमिति प्रकाशविरोधाच्च । किञ्च - प्रतियोगितावच्छेदकावच्छिन्नज्ञानमभावज्ञानकारणमितित्वयैवोक्तम्, ज्ञानाभावत्वेन च प्रतीते ज्ञानत्वं प्रतियोगिताबच्छेदकं वक्तव्यम्, प्रतियोगिविषयसाक्षिणोपि ज्ञानत्वात्तस्मिन् सति कथं तदभावः ? स्वयम्प्रकाशतया तस्मिन् प्रतीयमाने च कथं तदभावज्ञानम् । ननु चैतन्यरूपसाक्षिणश्चैतन्यावृत्तेस्तत्र तदभावस्सम्भवतीति चेन्न; - विरोधितयाभिमतप्रत्यक्षस्यापि चैतन्यरूपतया चैतन्यावृत्तेस्तत्प्रत्यक्षदशायमपि तदभावसत्त्वप्रतीत्योरनिवार्यत्वप्रसङ्गात् । तत्र वृत्त्यवच्छिन्नचैतन्यस्य तद््वृत्तित्वान्न तदभाव इति चेत् ? तर्हि किं प्रतियोगिज्ञानत्वेनाभिमतस्साक्षी वृत्त्यवच्छिन्नः, उततदनवच्छिन्नः ? आद्ये पूर्वोक्तदोषानतिवृत्तिः । न द्वितीयः, तस्य व्यवहारानङ्गस्य निर्विकल्पकस्या भावज्ञानहेतुत्वासम्भवात् । तथासति घटमज्ञानतोपि साक्षिरूपज्ञानसत्त्वात् घटो नास्तीति प्रतीत्यापत्तेः । न च भावभिन्नाभावस्यैव प्रतियोगितावच्छेदकप्रकारकज्ञानाधीनज्ञानत्वम्  ; नचैवं गोरवम्, घटाभावाभावस्य घटस्य घटा भावं विना ग्रहणाभावप्रसङ्गादिति वाच्यम्, - घटाभाव इति ज्ञानाभावे घटाभावाभावत्वेन ज्ञानाभावेनाभावत्वेन ज्ञाने तादृशस्य कारणत्वकल्पनात् । किञ्च प्रतियोगिनस्स्वाभावाश्रयत्वं नास्तीति वदतस्तव अज्ञानरूपस्वाभावाश्रयत्व कथनं ब्रह्मणो विरुद्धमेव, ; यथाचैतत्तथोत्तरत्र वक्ष्यते । 
अभावत्वे न कथं धर्मिनिर्णयः ? ननु ज्ञानसामान्यविरोधित्वनिवार्हाय भावविषयत्वे लाघवाच्च भाव एवाज्ञानमिति चेत् ? किमहमज्ञ इति ज्ञानसामान्यविरोधित्वं प्रतीयते, तन्निर्वाहाय भावरूपत्वं  कल्प्यत इति विवक्षितम् ; उत सामान्याभावत्वादेन तन्निर्वाहाय ज्ञानसामान्यविरोधित्वं वाच्यम्, तन्निर्वाहाय भावरूपत्वमिति  नाद्याः, धर्मिप्रतियोगिज्ञानयोस्सत्त्वेन ज्ञानसामान्यविरोधित्वप्रतीतेरसम्भवात् । स्वदुक्तज्ञाननिवर्त्यत्वात्मकविरोधश्च निरस्त एव । किञ्च भावरूपाज्ञनस्याह मज्ञ इति ज्ञानविरोधित्वेन प्रतीत्यङ्गीकारे भावरूपाज्ञानमेव ज्ञानाभावात्मनानु भूयत इति त्वदुक्तिविरोधश्च । नन्वभावत्वप्रतीतिरपि विरोधविषयैव, अन्यथाऽभावज्ञानस्य प्रतियोगिज्ञानविरोधित्वानुपपत्तेरिति चेन्न ; - अभावत्वेन प्रतीतेरेव प्रतियोगिज्ञानविरोधित्वात्, 
त्वदभिमतविरोधज्ञानस्य प्रतियोगिज्ञानविरोधगन्धोपि नास्त्येव । वैयधिकरण्यात्मकविरोधोपि न नियमेनात्यन्ताभावप्रतीतौ विषयः, धैयधिकरण्यस्य तदधिकरणानीधकरणत्वरूपत्वे तदधिकरणानधिकरणत्वस्यचच तदधिगहणाधिकरणात्यन्ताभावात्मकत्वे तदधिकरणनिष्ठात्यन्ताभावप्रतियोगित्वात्मकत्वेच विरोधघटकात्यन्ताभावप्रतीतेरपि तद्विरोधघटकात्यन्ताभावविषयत्वे विरोधात्वन्ताभावानवस्थाप्रसङगः । तदधिकरणाधिकरणान्योन्याभावाधिकरणत्वात्मकत्वे च त्वदुक्तन्यायेनान्योन्याभावेपि विरोधभानावश्यकत्वे विरोधान्योन्याभावयोरनवस्थाप्रसङ््गः । वैयधिकरण्यस्य तदनधिकरणाधिकरणत्वात्मकत्वे तदनधि करणाधिकरणत्वस्य च तदत्यन्ताभावाधिकरणाधिकरणत्वात्मकत्वे ऽभावप्रतीते र्विरोधविषयत्वोपवर्णनस्य व्यर्थत्वात् । तदभाववद््वृत्तित्वज्ञानस्य हि प्रतियोगि ज्ञानविरोधित्वं तस्मिन्नधिकरणे तदभावावगाहनात् स्यात् , तत्सामानाधिकरण्यांशस्य स्वतो ऽविरुद्धत्वात्  ; तथाच स्वयं प्रतियोगिज्ञानविरोधासमर्थः कथं स्वघटितस्य कस्यचिद्धर्मस्य तद्विरोधसामर्थ्यमापादयेत् ; स्वरक्षणेप्यशक्तस्येति न्यायात् ; नहि स्वयमेवान्धः स्वहस्तावलम्बाय प्रभवति । तदनधिकरणाधिकरणत्व स्य च तदधिकरणभिन्नाधिकरणत्वात्मत्वे तदधिकरणभेदप्रतीतेरपि विरोधविषय तया तद्धटकभेदान्तरविषयत्वे विरोधभेदयोरनवस्थाप्रसङ्गात् । न द्वितीयः, धर्मिप्रतियोगिज्ञानयोस्सत्त्वेन ज्ञानसामान्याभावत्वासिद्धेः । यच्च 'लाघवादि' ति ; तन्न, अक्लृप्तत्वात् कथं लाघवम् ? विशेषज्ञानाभावस्य चाज्ञानानुभवविषयत्व मुपपद्यत एव । ननु 
विशेषतो न जानामीति विशेषस्यापि ज्ञातत्वात् कथं तदिति चेन्न ; - अविशेष्यभूतविशेषप्रकारकज्ञानाभावस्य विषयत्वसम्भवात् । यत्रच पूर्वे विशिष्य नाज्ञासिषमिति व्यवहरति, तत्र विशेषप्रकारकज्ञानाभावो विषयः, यत्रच संशयदशायां न जानामीति व्यवहरति, तत्रावधारणाभावो विषयः । यदि च परोक्षतो ज्ञातेपि न जानामीति व्यवहारः, तदा प्रत्यक्षामात्रो विषयः । त्वदुक्तं न जानामीत्यादौ तद्वाक्यजन्यज्ञानाभावो विषयः । शास्त्रार्थे न जानामीत्यत्र तजन्यज्ञानाभाव एव विषयः । विषयप्रकारकज्ञाना भावो वा । एवं यथासम्भवं तत्र तत्र व्यवहारस्य विषयो ग्राह्यः । यथा - घटो ऽस्तीति व्यवहारस्य क्वचिन्नीलघटो विषयः, क्वचित् पीतघटः, क्वचिदन्यः ; यथा च घटाभावव्यवहारे नीलघटाद्यभावो विषयः, तद्वत् । ननु चन्द्रं न मानामीत्यत्र विशेषज्ञानाद्यभावाद्यविषयत्वमेव, तत्र कागतिरिति चेन्न ; - यद्यपि 
चन्द्रस्वरूपं चन्द्रत्वं प्रकृष्टप्रकाशश्च विशकलिता ज्ञाताः, प्रकृष्टप्रकाश श्चन्द्र इति तु ज्ञानं नोत्पन्नमेव, ततश्च अस्मिन् ज्योतिर्मण्डले प्रकृष्टप्रकाशत्वाप्रकाशत्वदिग्विशेषस्थत्वादिधर्मा ये ज्ञाता ः तदन्यतरधर्मेण सह चन्द्र पदवाच्यत्वप्रकारकं चन्द्रविशेष्यकज्ञानं सयि नेति वा, एतस्मिन् ज्योतिर्मण्डले ऽन्यतरर्ज्योतिर्विशेष्यकचन्द्रत्वप्रकारकसंशयनिवर्तकज्ञानं मयि नेति वा, चन्द्रं न जानामीति वाक्यार्थः । किञ्च - यदि तत्र चन्द्रस्वरूपाज्ञानमेव, तदा प्रकृष्टप्रकाशश्चन्द्र इत्युपदेशसहकृतप्रत्यक्षेणाज्ञाननिवृत्त्यनन्तरं कस्सोमस्सोमं न जानामीति प्रश्नज्ञानानुभवयोः का गतिः ? तत्र त्वदभिमतस्वरूपज्ञानस्य निवृत्तत्वात् । ननु प्रत्यक्षेण चन्द्रे चन्द्रत्वं प्रकृष्टप्रकाशत्वं च गृहीतमेव, चन्द्र त्वसामानाधिकरण्येन चन्द्रशब्दवाच्यत्वं च गृहीतम् , ततः चक्षुषा तद््घटत्व सामानाधिकरण्येन रूपनिश्चये तत्सामानाधिकरण्येनैव त्वचा स्पर्शनिश्चये यथा रूपस्पर्शयोर्न सामानाधिकरण्यसन्देहः, तत्र तदुभयाज्ञानस्य निवृत्तत्वात् , तथेहापि चन्द्रत्वाज्ञाननिवृत्तौ प्रकृष्टप्रकाशत्वचन्द्रशब्दवाच्यत्वयोस्सामानाधिकरण्यसन्देहो न स्यादिति चेन्न ; - तत्र चक्षुषोपनीतस्य स्पार्शनज्ञानविषयतया सामानाधिकरण्यग्रहादेव न संशयः ; अत एव रूपस्पर्शौ समानाधिकरणाविति व्यवहारश्च ; प्रकृष्टप्रकाशत्वचन्द्रपदवाच्यत्वयोरुपनयाभावेन सामानाधिकरण्याग्रहा देव सामानाधिकरण्यसन्देहः, सामानाधिकरण्यव्यवहाराभावश्च, ज्ञानप्रत्यासत्तेः फलबलकल्प्यत्वात् । किञ्च - वह्निशब्दस्य व्युत्पत्तिमगृहीतवतः वह्नित्वमिति काचिज्जातिस्तद्वान्वह्निपहार्थ इति ज्ञातवतश्च दूराल्लौहित्यादिसाधारणधर्मदर्शने सति 
वह्नित्वगुञ्जत्वकोटिसंशयो जायते, तदनन्तरं च समीपं गतवत औष्ण्यरूप विशेषदर्शने सति वह्निज्ञानमस्ति, तदनन्तरं च पूर्ववत् वह््निगुञ्जापुञ्ज संशयादर्शनात् पाकादिप्रवृत्तिदर्शनाञ्च तदवधारणमेव ; अपरोक्षाव धारणत्वादज्ञाननिवर्तकत्वं च ; तत्र च इन्द्रियसन्निकृष्टवह्निव्यक्तौ यथा  अयं वह्निशब्दवाच्यो नवेति संशयस्तथेहापि स्यात् । किञ्च मीमांसया तत्तद्धर्माद्यर्थेषु निर्णीतेष्वपि अयं वृषशब्दवाच्यो नवेति सन्देहो दृश्यते, स न स्यात् , वृषत्ववान् वृषशब्दवाच्य इति निश्चितत्वात् , तस्य च धरर्मत्वात्मकस्य अलौकिश्रेयस्साधने निश्चितत्वात् ; नचालौकिकश्रेयस्साधनं वृषशब्दवाच्यमित्यनिश्चयात् तथा सन्देह इति वाच्यम् , धर्मत्वसामानाधिकरण्येन अलौकिकश्रेयस्साधनत्वस्य वृषशब्दवाच्यत्वस्य च ग्रहात् ; एवमात्मन्यपि न्यायानुगृहीतशास्त्रेणात्मनि देहातिरिक्तत्वे निश्चितेपि वर्ष्मशब्दाव्युत्पत्तिदशायां वर्ष्मभिन्नो न वेति संशयोपि न स्यात् । किं बहुना, सर्वत्रापि निर्णीतेर्थे 
तत्तद्भाषापदविशेषवाच्यत्वादिरूपेण सन्देहस्य सुलभतयावधारणमात्रोच्छेदः । ततश्चाज्ञाननिवृत्तिरपि लोके दुर्लभा । सर्वशास्त्रप्रवृत्तिश्च व्यर्था । किंच - कथं चन्द्रत्वस्यानवधारणम् ? संस्थानरूपत्वे तद्व्यप्य (द्व्यङ्ग्य) जातीविशेषरूपत्वे च तत्र सन्देहाभावात् ; उपदेशसहकृतप्रत्यक्षदशायामिव चन्द्रो नवेति संशय दशायामपि इतरव्यावृत्तमण्डलादिसंस्थानविशेषावधारणस्यानुभवसिद्धत्वात् ; अन्यथा इतग्व्यावृत्तमण्डलादिसंस्थानविशेषेपि अयं तादृशसंस्थानविशेषवान्नवेत्यपि प्रयोगप्रसङ्गात् । किञ्च - चन्द्रत्वस्यानवधारणेऽपि अयं चन्द्रश्चन्द्र पदवाच्यश्चेति व्यवहारप्रसङ्गः, चरमसाक्षात्कारात् प्राक्कालीनेनापि अद्वैत वाक्यजन्यानवधारणेन व्यवहारदर्शनात् । अस्तुवा चन्द्रत्वस्यैव ज्ञानाभावः, चन्द्रो नवेति संशयजनकदोषेण प्रतिबन्धात् ; दृश्यते हि व्यक्तिग्राहकसामग्रीग्राह्यस्यापि शुक्तत्वस्थाणुत्वादेर्ज्ञानस्य रजतादिभ्रमजनकेन स्थाणुत्वादिसंशय जनकेन च दोषेण प्रतिबन्धः । किञ्च - चक्षुषा उपदेशसहकृतेन अयमशोक इति निश्चिते त्वचा तस्मिन्नेवाशोके चक्षुषस्सन्निकर्षाभावेऽयमशोकोः न वेति सन्देहो दृश्यते, अशोको नवेति न जानामीत्यज्ञानानुभवश्च, तत्र कथं भाव रूपाज्ञानं विषयः स्यात् , तस्य निवृत्तत्वात् । ननु यत्र विशेषज्ञानं कस्यापि नास्ति तत्र कथं विशेषज्ञानाभावस्य विषयत्वमिति चेन्न ; - तत्रापि विशेषज्ञानस्य ईश्वरे प्रसिद्धत्वात् । विशेषेषु वा विशेषत्वेन ज्ञातेषु विशेष त्वादिसामान्यधर्ममात्रप्रकारकज्ञानविषयत्वाभावग्रहोऽस्तु, ग्रामविशेषं कदाप्यगत वतस्तं 
ग्रामविशेषन्न गतोऽहमिति वत् । ननु यत्र शुक्तिरूप्यादिप्रातिभासिक विषयमेव वाक्यं प्रयुक्तम् , श्रोतुश्च तद्विशेषज्ञानं कदापि न जातम् , तत्र का गतिः, ईश्वरस्य भ्रमाभावादिति चेत् ? स्वात्मानमेव पृच्छ, यस्त्वमज्ञानं नाङ््गीकरोषि, अभावविषयत्वं नेच्छसि ; मम तु तत्प्रतिपादितेर्थे ज्ञानविषय त्वाभावस्तुगम एव । किञ्च त्वया व्यधिकरणधर्मावच्छिन्नाभावाङ्गीकाराद्विशेष विषयत्वरूपव्यधिकरणधर्मावच्छिन्नस्वज्ञानाभाव एव तथा प्रतीयताम् । सामान्याभावविषयत्वेपि न काचिदनुपपत्तिः । नच धर्म्यादिज्ञाने सति सामान्याभावाभावात् कथं तत्प्रत्यक्षमिति वाच्यम् , ज्ञानसामान्याभावारोपसम्भवात् । नच धर्मिज्ञानाद्यात्मकप्रतियोगिनि भासमाने तदारोपोपि कथमिति वाच्यम् ,  ज्ञानसामान्य्भावारोपसम्भवात् । नच धर्मिज्ञानाद्यात्मकप्रतियोगिनि भसमाने तदारोपोपि कथमिति वाच्यम् , पदार्थान्तरकल्पनापेक्षया औपाधिकभ्रमत्वस्य कल्पयितुं युक्तत्वात् । त्वया 
अ5ानावरणविरोधित्वेनोच्यमानज्ञानव्यक्तिविशेषाभावस्यैवोपाधित्वात् । एवञ्च प्रतियोगिनि भासमानेपि न सामान्याभावानुभवविरोधः, चन्द्रैकत्वे भासमानेऽप्यङ््गुल्यवष्टभादिना चन्द्रद्वित्वज्ञानवत् । नच बाधकाभावादभ्रमत्वम् , इदानीन्त्वयैव बाधकस्योच्यमानत्वात् । यदुक्तम् - प्रागभावादीनां विषयत्वं नोपपद्यत इति ; तन्न, प्रागभावप्रध्वंसयोरतीन्द्रियत्वस्यासिद्धेः । प्राग भावत्वध्वंसत्वप्रकारकप्रतीतिस्तु  सामग्र्यादिज्ञानं कपालाद्यवस्थाज्ञानञ्चापेक्षते, अन्वयव्यतिरेकाभ्यां तथा कल्पनात् । अभावत्वेन प्रतीतौ यथा घटस्य प्रतियोगिज्ञानसापेक्षत्वम् । अस्तु वा तेन रूपेणानुभेयत्वम् , अभावत्वेन प्रतीतिस्त्वपरोक्षैव, तथाच यथा मयि सुखन्नास्तीत्यादौ तत्तत्सुखप्रतियोगिका भावसमुदायस्य विषयता तद्वदत्रापि तत्तज्ज्ञानप्रतियोगिकप्रागभावध्वंसात्यन्ता भावसमुदायो विषयः । ननु तत्तदेकव्यक्तिप्रतियोगिकानां प्रागभावध्वंसा त्यन्ताभावानामेकत्रासम्भवात्कथं तथा तत्प्रतीतिरिति चेत् ? तर्हि शुक्तिरजतं भूतले नास्तीति कथं प्रतीतिः ? नहि त्वया सामान्याबावोऽभ्युपेयते । नचैवं सति तत्रापि शुक्तिरजतप्रतियोगिकयावदभावाः प्रत्येतुं शक्याः, अनिर्वच नयिप्रतियोग्यनधिकरणस्य प्रतियोगिसमानसत्ताकानिर्वचनीयतदभावाधिकरणतया व्यावहारिकतदभावानधिकरणत्वात् , अधिष्ठानस्यैव व्यावहारिकतदभाववत्त्व स्वीकारात् । यदिच तत्र तत्तत्प्रतियोगिकानां यावतामभावानामभावेपि तत्तत्प्रतियोगिकैकैकाभावसत्त्वमात्रेण यावतां शुक्तिरजतानां 
अभावसमुदायविषया शुक्तिरजतं नेति प्रतीतिरुपपद्यते, तर्हि प्रकृतेपि तुल्यम्, उभयत्रापि सर्वासां व्यक्तीनां तन्निष्ठाभावप्रतियोगित्वप्रतीतेस्सद्भावात् । एतेन प्रागभावादिविष यत्वे ज्ञानसत्त्वेपि ज्ञानन्तराभावमादायाहमज्ञ इति प्रतीतिप्रसङ्ग इत्यादीनि दूषणान्यपास्तानि, यत्किञ्चित्प्रतियोगिसत्त्वेपि उक्ताभावकूटविषयप्रतीत्यभावात् । यच्चाभावविषयत्वे घटो न जानातीति प्रयोगस्साधुस्स्यादिति ; अत्र बाढमिति ब्रमः, अर्थसत्त्वादनुशासनविरोधाभावच्च । नचाप्रयोगादसाधुत्वं वक्तव्यम्, तच्चार्थाभावादेवेति वाच्यम्, घटो नेच्छति न द्वेष्टि न सुख्यति न दुःख्यति । न गच्छति न जागर्ति न शेते न च भाषते । इत्यादावप्यसाधुत्ववस्त्व भावप्रसङ्गतः ।। यदिच तत्र साधुत्वमर्थाभावश्चेष्यते, एवं तर्हि भाव रूपानिच्छादिस्वीकारः प्रसज्येत ? इष्यत एव द्वेषादिरिति चेन्न - तस्य नेच्छतीति प्रतीतिविषयत्वे सुषुप्तौ नेच्छतीत्यप्रयोगप्रसङ्गात् । यदिच निषेधस्य प्रसक्तिपूर्वकत्वात् घटादावपीच्छादेरप्रसङ्गात् साधुत्वेपि नेच्छादिनिषेध इति, तर्हि तत 
एव न ज्ञाननिषेधोपि । यदि विप्रलब्धः कश्चित् कंचित् पृच्छति किं घटो जानातीति, तत्र प्रयुज्यत एवोत्तरं घटो न जानातीति । किंच त्वत्पक्षे घटो न जानातीति प्रयोगप्रसङ्गो दुर्बारः ;न च तत्र भावरूपाज्ञाना भावादेवाप्रयोगः, अन्तःकरणेपि तदभावेनाहं न जानामीत्यप्रयोगप्रसङ्गात् ; यदि चाज्ञानाहङ्कारयोरेकचैतन्याध्यासात्तथा प्रयोगः, तदा घटाज्ञानयोरेक चैतन्याध्यासात् तथा प्रयोगस्स्यात् ; इयांस्तु विशेषः, मत्पक्षे प्रसकत्यभावाद निषेधः, त्वत्पक्षे निषेधरूपत्वाभावात् प्रसङ्गाभावेपि स्यादेवेति । यच्च ज्ञान निवर्त्यत्वासम्भवान्न ज्ञानाभावोऽज्ञानमिति तन्न, ज्ञानेनाज्ञानं निवृत्तमित्यनुभवस्य रामेण पुत्रवानितिवत् ज्ञानस्यैव निवृत्तित्वेप्युपपत्तेः । "ज्ञनेन तु तदज्ञान" मिति स्मृतौ अज्ञानशब्दस्य दुष्कर्ममिथ्याज्ञानपरत्वात् । किंच अस्याः स्मृतेरज्ञाने ज्ञाननिवर्त्यत्वपरत्वेप्यहमज्ञ इति प्रत्यक्षस्य भावरूपाज्ञान विषयत्वं कुतः सिध्द्येत् तस्मादभावविषयत्वे न किंचित् बाधकम् । 
	एवं विरोधपरिहारयोस्तुल्यत्वेपि अभावत्वेनानुभवबलादभाव एवाज्ञान मित्युक्तम्, इदानीं क्लृप्तत्वाच्चाभाव एवाज्ञानमित्याह स्वप्रगभावे ति । अनुपलम्भादि ति । स्वरूपमात्रविषयकस्याज्ञानानुभवस्यानुपलम्भादित्यर्थः। अभावत्वप्रतीतेस्तेनानङ्गीकाराद्विरोधित्वेन न भातीति द्वितीयस्य विकल्पशिर सस्स्वरूपमात्रभानपर्यवसानात् । तेन सिद्धान्ते ज्ञानाभावत्वेन प्रतीतेःक विरोध 
विषयत्वाभावात् विरोधाविषयकोपलम्भनिराकरणमनुपपन्नमिति न चोदनीयम्, स्वरूपेणोपलम्भस्यैव निराकरणात् । ने ति । त्वया ह्यभावत्वविषयत्वमनङ्गी कुर्वताऽज्ञानप्रतीतिर्ज्ञानषिरोधविषया वक्तव्या, अन्यथा अज्ञानानुभवस्य ज्ञानानुभवविरोधाभावप्रसङ्गात्, इत्यर्थः । नन्वज्ञानं विषयावच्छिन्नमेवानुभूयते, तेन विरोधित्वेन प्रतीत्यभावेऽप्यभावानुभव इवाज्ञानानुभवो ज्ञानानुभवविरोधीस्यादित्यत्राह इतरथे ति विरोधित्वस्याभान इत्यर्थः । ननु कथं विरोधस्याऽप्रामाणिकत्वम्, ज्ञानदशायामज्ञानाभावस्व गृहीतुं शक्यत्वात्, अज्ञा नेपि ज्ञानविरोधस्यानुमानादिना ग्रहसम्भवाच्चेत्युक्तमिति चेन्न ; - तदानी योग्यानुपलब्ध्यभावेनाज्ञानाभावग्रहणासम्भवात् । प्रतियोग्युपलम्भकसामग्रीसमवधानं हि योग्यता । न च ज्ञानदशायामियमस्ति, स्रमानाकारसत्तानिश्चयस्यैव तदा प्रतिबन्धकत्वात् । त्वया सोग्प्रभाप्रतिबन्धाच्चान्द्रप्रभेव समानाकार सत्तानिश्चयप्रतिबन्धात् परोक्षस्थले नाज्ञानमवभासत इत्युक्तत्वात् ; परोश्चस्थले व्यभिचाराच्च । न च प्रत्यक्षेण व्याप्तिः, चन्द्रप्रत्यक्षे व्यभिचारात् । न 
च प्रत्यक्षावधारणेन व्याप्तिः, ज्ञानसामान्यविरोधप्रतीत्यनुपपत्तेः । तथा सत्यव धारणाभावस्यैव न जानमीति प्रतीतिविषयत्वापत्तेश्च । अज्ञानज्ञानेपि परोक्षज्ञानज्ञानप्रसङ्गश्च । नचात्र व्यतिरेकसहचारग्रहेणापि व्याप्तिग्रहसम्भवः, तस्यापि ज्ञानाभावात्मकसम्बन्ध्यसन्निकर्षे व्याप्त्यग्राहकत्वात् । तत्सन्निकर्षस्य च व्याघातेनासम्भवात् । किञ्चाभावज्ञानविरोधिज्ञानयोरेव लोके प्रतिबन्धकत्वदर्शना त्तदन्यस्य प्रतिबन्धकत्वकल्पनमनुपपन्नम् । नन्वभावविषयत्वस्यासम्भवादज्ञान ज्ञाने ज्ञानज्ञानप्रतिबन्धदर्शनाच्च प्रतिबन्धकान्तरं कल्प्यत इति चेन्न - विरो धविषयत्वेनापि प्रतिबन्धकत्वोपपत्तेः । वस्तुतः अभावविषयत्वे उपपत्तिः प्रदर्शितैव ।
	यदुक्तं सुप्तोत्थितपरामर्शसिद्धसौषुप्तिकप्रत्यक्षविषयो भावरूपाज्ञानमिति ; तदसारम्, साक्षिणा विषयव्यावृत्तस्यैवाज्ञानस्य सुषुप्तावनुभवे विषयव्यावृत्तमेव सुप्तोत्थितेन परामृश्येत । स्मर्यत एव न किञ्चिदहमवेदिषमितीति चेन्न - घटत्वादिविशेषरूपेण प्रतीतेरापादनात् । नन्वत्रापादकाभाव इति चेत् तदानीं विशेषाकारानुभवस्यावश्यकत्वात् ; अन्यथा सुप्तोत्थितस्यापूर्ववस्तुदर्शने सति स्वप्ने इदमहं नावेदिषमिति पराभर्शाभावप्रसङ्गात् । यदिचानुमानात्तज््ज्ञानम्, तदा इतरज्ञानाभावोपि तथैवानुमीयताम् ।
	यच्चोक्तम् - अज्ञानाकाराविद्यावृत्तेस्सुषुप्तौ विनाशात् संस्कारसम्भव इति ; तन्न, 
वृत्तिनाशातिरेकेण विशिष्टनाशाभावात् । न च वृत्तिनाश एव हेतुः, घटानुभवात् पटसंस्कारोधयप्रसङ्गात् । न च समानविषयसंस्कारहेतुत्वं वृत्तेरिति वाच्यम्, वृत्तेर्निर्विषयत्वात् । अन्यथा वृत्तेरेव व्यवहारोपपत्तौ तद तिरिक्तप्रकाशकल्पना विरूध्द्येत ।
	यच्च - सौषुप्तिकाज्ञानसाक्षिणो धर्म्यादिज्ञाननैरपेक्ष्यमुक्तम् ; तदपि न, संस्कारार्थमविद्यावृत्त्यङ्गीकारात् , तस्याश्च जन्यतया धर्म्यादिज्ञानसापेक्षत्वात् ।
	यच्च - सुषुप्तावज्ञानानुभवेपि जागरण इवाहमज्ञो घटं न जानामीति नानुभूयते, तदानीमज्ञानसाक्षिणः  सविकल्पकापादकाहङ्कारस्याभावेन तथाननु भवादिति ; तदपि न, तथानुभवाभावे हि तथा स्मरणमपि न स्यात् ।
	तस्मान्न भावरूपाज्ञानं सौषुप्तिकप्रत्यक्षविषयः । कथं तर्हि सुप्तोत्थितस्य न किञ्चिदहमवेदिषमिति परार्शः न कथञ्चिदपि, तस्यानुमानादेव सिद्धेः। तथाहि - अहं पूर्वे ज्ञानाभाववान् तत्काले सुषुप्तिमत्त्वात्, सम्प्रतिपन्नवत्, इत्यनुमानम् । अत्र यदुक्तं - 
अहमर्थमात्रस्य पक्षत्वे जाग्रत्कालीनाहमर्थे शतो बाध इति ; तन्न, जाग्रत्कानीनस्यैव सुषुप्तिकालीनतया तत्र साध्यसत्त्वेनांशतो बाधाभावात् । अन्यथा पर्वते बह्न्यनुमानमपि बाध्येत, कालान्तरे तत्र तदभावसत्त्वात् । यदि च तत्र कालविशेषे वह्न्यभावग्रहो वह्निसम्बन्घ मात्रानुमितौ न प्रतिबन्धक इति मन्यसे, तर्हि जाग्रत्काले तदभावग्रहः कालान्तरावच्छेदेन साध्यसिद्धौ न विरोधीति तुल्यम् । यदि  च तत्कालीनपर्वतस्यैव पक्षतेत्युच्यते, तदा पर्वते वह्नमत्त्वानुमितावपि इदार्नी पर्वते वह्निर्विद्यते नवेति संशयस्य सत्त्वेनाज्ञानावश्यकतया परोक्षज्ञानं तन्निवर्तकमिति स्ववचनव्याघातः । लौकिकज्ञानाभाव एव साध्य इति न साध्ये उक्तदूषणावकाशः । न च हेतोस्साध्याविशेषः, सुषुप्तेः ज्ञानाभावातिरिक्तत्वात् । करणव्यपारोपरम हेतुभूतविकारविशेषो हि निद्रा, निद्रातारतम्यात् करणव्यापारतारतम्यदर्शनात् । उपक्रमावस्थायां किञ्चिद्विषयानुभवेन सहैव निद्राया अनुभूयमानत्वाच्च ज्ञानाभावातिरिक्तैव निद्रा । तद्विशेष एव च सुषुप्तिः, तथैव व्यवहारात् मूर्च्छामरणाद्यवस्थायास्सुषुप्त्यपेक्षया पृथगुपदेशाच्च । मूर्च्छाद्यवस्थायामपि ज्ञानाभावस्य सत्त्वात्, मोक्षस्यापि सुषुप्तित्वप्रसङ्गाच्च । नन्वेवमतिनिद्रायां करणव्यापारोपरमे निद्रानुभवस्याप्यसम्भवे सुप्तोत्थितस्य कथं तत्पूर्वकालीन निद्राज्ञानमिति चेन्न ; - अङ्गलाघवविशेषादिना तदनुमानात् ; यथा स्वानुभव साक्षिकावस्थाविशेषेण ज्वराभावानुमानम् । नन्वेवमपि कथं व्याप्तिग्रहः, निद्राङ्गलाघवयोस्सहचाराग्रहादिति चेन्न - 
उत्थितं प्रति कश्चिदाह त्वमेतावत्कालं निद्रित इति, उत्थितस्तु तत एव जानाति स्वानुभवसिद्धाङ्गलाघवादेः निद्रोत्तरकालीनत्वव्याप्तिम् । नन्वेवमपि निद्राज्ञानाभावयोः कथं व्याप्ति ग्रहणमितिचेन्न ; उपदेशादिना तदुपपत्तेः नन्वेवं स्वप्रसुषुप्तिसाधारणलौ किकज्ञानाभावानुमानेपि सुषुप्तिकालीनयावज््ज्ञानाभावानुमानं न सम्भवतीति चेन्न - लाघवातिशयेनातिशयितनिद्रात्मकसुषुप्त्यनुमानात्, तया यावज््ज्ञाना भावानुमनासिद्धेः । उपदेशादिना चातिशयितनिद्राया ज्ञानाभावव्याप्ति ज्ञनम् । यद्वा, निद्रारम्भावस्थायां पञ्चषार्थविषयज्ञानं दृश्यते, तदुत्कटावस्थायां च किंचिज््ज्ञानभ्रंशे त्रिचतुरविषयकज्ञानं दृश्यते, तदुत्कटावस्थायां च द्वित्रविषयकम्, तदुत्कटावस्थायां च एकविषयकम्, निद्रातारतम्येन लाघवतारतम्यंच दृश्यते, तथाच प्रबुद्धस्य उत्कटतरलाघवेन अत्युत्कटनिद्रायामनुमितायाम्, अत्युत्कटनिद्रा पूर्वावस्थायां विद्यमानज्ञानभ्रंशहेतुः, तदवस्थापेक्षया उत्कट निद्रात्वात्, तत्पूर्वकालीनोत्कटनिद्रावदिति तदानीं विद्यमानज्ञानाभावस्य सिद्धौ, सर्वाज्ञानसिद्धिः । 
यद्वाङ्गलाघवविशेषस्य ज्ञानाभावव्याप्यत्वग्रहः स्तन्यपानेष्टसाधनत्वग्रहवत् प्राग्भवीयसंस्कारैः प्रवाहतोऽनादिरेव । यद्वा उक्तरीत्याङ्गलाधवेन सुषुप्तौ सिद्धायां जाग्रदवस्थायां सुपुप्त्यभावस्यानुभवात् तदार्नी यत्किचिज््ज्ञानानुभवेन ज्ञानाभावसमुदायाभावस्य गृहीतुं शक्यत्वात् व्यतिरेकसहचारहर्शने व्यतिरेकव्याप्तिग्रहादन्वयव्याप्तिग्रहाद्वा निखिलज्ञानाभावानु मानमुपपद्यते । यद्वा इन्द्रियप्रसादेन तदुपरमानुमानात् ज्ञानाभावानुमानम् ।
	यदुक्तम् - शोभनस्वप्नदर्शनादपि मनःप्रसादस्य सत्त्वेनान्यथासिद्धिरिति ; तन्न, स्वप्नदर्शनाद्यजन्यप्रसादविशेषस्य स्वानुभवसाक्षिकस्य लिङ्गत्वात् । बहु व्यवपृतस्य हस्तादेरुपरमाधीनप्रसादविशेषदर्शनात् तादृशप्रसादेन इन्द्रियोपर मानुमानात् । यद्वा स्मर्तु योग्यस्यास्मरणात् तत्तुल्ययोगक्षेमात्मादौ स्मर्यमाणे सत्यस्मर्यमाणत्वात् वा सर्वज्ञानाभावानुमितिरस्तु । न च द्विदीयहेतौ विशेषणासिद्धिः, आत्मनः त्मर्यमाणत्वासिद्धेरिति वाच्यम्, - आत्मनस्सुषुप्तावनुभवाङ्गीकारेण स्मरणोपपत्तेः । न च जाग्रत्काले ज्ञानस्यास्मर्थमाणत्वमसुषुप्तिकालस्य ग्रहणासम्भवः, पूर्वजागरणैतजागरणमध्यकालस्वानुमानादिना ज्ञानसम्भवात् । न च हेतुद्वयेप्यनुभूतस्मरणनियमाभावाद्मभिचारः, पथि स्पृष्टतृणादेरनुभवेपि तत्तुल्ययोगक्षेमवृक्षादौ स्मर्यमाणेपि अस्मरणादिति वाच्यम्, तत्र स्मर्तु योग्यत्वस्य तत्तुल्ययोगक्षेमत्वस्य चाभावात् 
। पुथुपरिमाणत्वदर्शनीयत्वभयानकत्वाद्भतत्वादयो हि यथानुभवं तत्र योग्यता । तुल्ययोगक्षेमत्वे च उक्तधर्मे स्मर्यमाणावैजात्यम् । नन्वेवं सिध्द्यतु योग्यपर्वताननुभवादिः, ज्ञानाभावमात्रं कुतस्सिध्द्येदिति चेन्न ; - उक्तयोग्यताविशिष्टानां सन्निहितपदार्था नामननुभवे सिद्धे तेनैव क्षुद्रपदार्थननुभवानुमानसम्भवात् सर्वाज्ञानसिद्धेः । लोकव्यवहारसिद्धं चास्मरणलिङ्गम् । लोके हि केन चित् किमयमर्थस्त्वया दृष्ट इति पृष्टः कश्चित् कञ्चित् कालम्मनःप्रणिधाय नाहं तत्स्मरामि - अतो नानुभूतमित्याह, अतः स्मरणाभावस्य लोकव्यवहारसिद्धमेव लिङ्गत्वम् । किंच नहीदं वाद्यनुमानम् , किन्तु लौकिकानुमानमेव ; न च तस्य वाद्यनिर्व चनमात्रादसिद्धिः, तथा सति सौरभ्यविशेषेण मल्लिकाद्यनुमानाभावापातात् । किञ्च - सुप्तोत्थितस्या पूर्ववस्तुदर्शने सति एतावन्तं कालमिदमहं नावेदिषमिति परामर्शो नाज्ञानविषयः, एतद्वस्तुन इदानीं प्रतीयमानविशेषरूपेणा ज्ञानावच्छेदकतया साक्षिणो अप्रतीतेः, अन्यथा जन्मप्रभृत्यामरणं यद्विशेषा वच्छिन्नवस्त्वनुभवो नास्ति तद्विशेषावच्छिन्नतद्वस्त्ववच्छिन्नतयाऽज्ञानस्य परामर्शापत्तेः । 
ननु तत्र सर्वाविषर्योज्ञानेनैव तादृशविशेषज्ञानाभावोऽनुमीयत इति चेन्न ; - अज्ञानं हि ज्ञानविरोधित्वेन प्रतीयत इत्युक्तम् , निवर्त्यत्वमेव च विरोधित्वमित्युक्तम् , तच्च निवर्त्यत्वं स्वरूपयोग्यतैव, फलोपधानस्य तदा नीमभावेनाग्रहणात् ; नच ज्ञाननिवर्त्यत्वयोग्यं ज्ञानाभावव्याप्यम् , त्वन्मते ज्ञाननिवर्त्यत्वयोग्याविद्यायामपि प्राथमिकब्रह्मसाक्षात्कारस्य सत्त्वात् ; वह्निनिवर्त्यत्वयोग्यतृणे सत्यपि प्रतिबन्धदशायां वह्निसत्वाच्च । नच वैयधिकरण्यलक्षण विरोधित्वं प्रतीय इति वाच्यम् , तद्धि ज्ञानाभावव्याप्यत्वम् , तच्च न सम्भवति, साक्ष्यात्मकप्रतीतेस्सत्वात् ; ज्ञानसामान्याभावाभावात् प्रहरपर्यन्तं घटमनुभूतवतस्तदुत्तरक्षणे पटं दृष्टवतः एतावन्तं कालमिमं पटं नावेदिषमिति प्रतीतिर्दृश्यते ; तत्र नास्याः प्रतीतेरज्ञानं विषयः, घटानुभवदशायां पटाज्ञानस्य पटत्वात्मकविषयविशेषावच्छिन्नतयाननुभवात् , तथानुभवे च तत्तत्सकल विशेषावच्छिन्नतयाऽज्ञानानुभवव्यवहारयोः प्रसङ्गात् । तदानीं घटज्ञानधारायास्सत्त्वेन सकलज्ञानविरोध्यज्ञानाप्रतीत्या तेनापि पटाद्यज्ञानानुमानत्य दुर्वचत्वात् । तत्र चेत् पटत्वादिविशेषावच्छिन्नाज्ञानप्रतीतिरनुमानेन, अन्यत्रापि तथास्तु । किंच - कचित्कालं घटमनुभूय विस्मृतवतः एतावन्तं कालं घटंनावेदिषमिति ज्ञानमस्ति ; नचायमज्ञानपरामर्शः, घटानुभवकाले घटाज्ञानाननुभवात् ; यदिचास्मर्यमाणत्वादिना ज्ञानाभावानुमितिर्भ्रन्तिरूपां 
तर्ह्यन्यत्रापि तथैवानुमितिरस्तु । परामर्शत्वेपि न क्षतिः, 
भावरूपाज्ञानवत् साक्षिणैव ज्ञानाभावानुभवसम्भवात् । यद्वा - आत्मसुखप्रत्यक्त्वादिवत् ज्ञानाभावोपि मनसैवानुभूयते ; नच ज्ञाने विद्यमानेपि ज्ञानसामान्याभावानुभवासम्भवः, ज्ञानत्वाश्रयप्रतियोगिकाभावत्वेन घटादिज्ञानाभावानामेव ग्रहणात् ; जागरणे तु न तावतामभावानां ग्रहणमिति भेदः । आत्मप्रत्यक्त्वसुखस्वव्यतिरिक्तज्ञानाभावत्वेन वा ग्रहोऽस्तु । परामर्शानुसारेण तावन्मात्रे मनोव्यापारकल्पनेपि न दोषः । तस्मात् सुप्तोत्थितपरामर्शानुसारेण न भावरूपाज्ञानसिद्धिः । 
	यच्चोक्तमपरोक्षज्ञानस्यैवाज्ञाननिवर्तकत्वम् , नतु परोक्षज्ञानस्येति ; तन्न, परोक्षज्ञानादष्यज्ञाननिवृत्तौ बाधकाभावात् । यदुक्तं - परोक्षज्ञानेनाज्ञाननिवृत्तौ वने अशोकोस्तीत्याप्तवाक्यादशोकत्वाज्ञाननिवृत्तौ अशोकाभावानुभवतत्संशयौ न स्यातामिति ; तत् , चन्द्रं न जानामीति प्रतीत्युपपादकयुक्तिभिरेव निरस्तम् । वचोक्तं - परोक्षवृत्तेर्निर्गमनाभावेन विषयावच्छिन्नाज्ञानवैयधिकरण्यान्नाज्ञाननिवर्तकत्वमिति ; तन्न, - मूलाज्ञानमेव 
समानाश्रयविपयम् , शुक्त्याद्यज्ञानं तु अहमिदं न जानामीति तद्भेदानुभवादहमर्थचैतन्याश्रयं शुक्त्याद्यघच्छिन्नचैतन्य विषयं चे ति पक्षे परोक्षज्ञानादप्यज्ञाननिवृत्तौ न दोषः । एकमेवाज्ञानम् , तच्च चिन्मात्राश्रयविषयम् , तदेव रजतादिभ्रमहेतुश्च, तस्य तत्तदाकारवृत्ति संसृष्टचैतन्याविषयस्वभावतया शुक्त्याद्याकारवृत्त्या शुक्त्याद्यवभासोपपत्तिः, वृत्त्या ज्ञानावरणाभिभवश्चाज्ञानस्य तदाकारवृत्त्यवच्छिन्नचैतन्यानावरकत्वमेवेति यन्मतम् ; यच्च मूलाज्ञानातिरिक्तविषयमेव विषयचैतन्यावारकाज्ञानम् , तदपि समानाश्रय विषयम् , इदमहं न जानामीत्यहमर्थाश्रयतया प्रतीतिस्तु विषयावच्छिन्ना ज्ञानस्य मूलाज्ञानावस्थात्वात् अवस्थावस्थावतोश्चाभेदात् मूलाज्ञानस्य शुद्धचिदाश्रयत्वात् तत्रैवाहङ्कारतादात्म्याध्यासात् वस्तुतश्चैतन्यैक्याद्वेतिमतम् ;  - तत्र देवदत्तस्य घटापरोक्षज्ञाने सति तत्र देवदत्तज्ञानेन समानाश्रये एतत्कालीनाज्ञानसम्बन्धानां तत्काले तद्विषयाणामज्ञानानां वा निवृत्तेः यदज्ञानसत्त्वात् घटे यज्ञदत्तापरोक्ष्याभावः तदज्ञानस्यापि समानाश्रयविषयतया देवदत्तज्ञानादेव निवृत्तिप्रसङ्गात् । यदिच यशदत्तापरोक्षवृत्त्यभावात् तदापरोक्ष्यााव प्रयोजकाज्ञानसम्बन्धनिवृत्तिर्वा ज्ञाननिवृत्तिर्वा नेत्युच्यते तर्हि तत एवाति प्रसङ्गयारणे समानाश्रयत्वं व्यर्थमेवेति परोक्षज्ञानमप्ज्ञाननिवर्तकमेव ।
	यच्च - अविद्या स्वसाधकप्रमाणैर्ज्ञाननिवर्त्यत्वेन सिध्यन्ती लाघवात् स्वसमानाधिकरणज्ञाननिवर्त्यत्वेन सिध्द्यतीति ; एवमपीदं विषयावच्छेदेन वृत्तेर्वृत्त्यभावेपि वृत्त्यज्ञानयोश्चैतन्याश्रयत्वादुपपद्यते ; अज्ञानाश्रयतावच्छेदकविषयावच्छेदेन सामानाधिकरण्यं तु गौरवादेव न सिध्द्यति । किञ्च - सामानाधिकरण्यमि गौरवादेव न सिध्यति, समानविषयज्ञानेनैवाज्ञानस्य निवर्त्यत्वसम्भवात् ; नच देवदत्तज्ञानाद्यज्ञदत्ताज्ञाननिवृत्त्यापत्तिः, त्वत्पक्षेपि ल्यत्वात्तु ; यच्चानुमानं - घटावच्छिन्नचैतन्याविद्यानिवृत्तिः प्रतियोगिसमानाश्रयज्ञानजन्या, अविद्यानिवृत्तित्वात्, मूलज्ञाननिवृत्तिवदिति ; तत्र साध्यविकलो दृष्टान्तः, चरमान्तःकरणवृत्तेः प्रमातृनिष्ठत्वात्, मूलाज्ञानस्य च शुद्धचिदाश्रयत्वात् । अज्ञानाश्रयस्यैव चिन्मात्रस्य सर्वाधिष्ठानतया वृत्तिं प्रत्याश्रयत्वान्मैवमिति चेत् ? तर्हि सर्वाधिष्ठानचिन्मात्रस्यैवाज्ञानान्तःकरणवृत्त्युभक्षयाश्रयत्वेन सिद्धसाधनम् । अध्यस्ताधिकरणत्वमधिष्ठानत्वमधिष्ठानस्य नास्तीत्यप्युक्तम् । किञ्च 'चेतन्यस्वरूपस्यैवाज्ञाननिवर्तकत्वं वृत्तेत्त्वावरणनिघर्तकत्वमेवे' ति पक्षे चैतन्यस्य मसानाश्रयत्वाभावात् साध्यविकलो दृष्ठान्तः, बाधश्च । यच्च परोक्षज्ञानस्याविद्यानिवर्तकत्वे 
ब्रह्मसाक्षात्कराभ्युपगमो व्यर्थस्स्यादिति ;  तन्न, दशमस्त्वमसीति वाक्यादिव प्रमात्रव्यवहितविषयेऽपरोक्षस्यैवोत्पत्तेः प्रथमतश्शब्दात् ब्रह्मपरोक्षज्ञानोत्पत्ति पक्षेपि अपरोक्षज्ञानोत्पत्तिपक्ष इव प्रतिबन्धकल्पनात् । ततश्च श्रवणाद्यनन्तरभाव्यपरोक्षवृत्तेः ब्रह्मज्ञाननिवृत्तिप्रतिबन्धकाविद्यावरणनिवर्तकत्वं ज्ञानमात्र स्यैवाविद्यानिवर्तकत्वं चास्तु, अपरोक्षवृत्तिश्च दर्शनोद्देशेन श्रवणादिविधान सामर्थ्यादङ्गीक्रियते । 
	यच्च परोक्षवृत्तेरज्ञाननिवर्तकत्वे परोक्षार्थोपि स्पष्टमवभासेत, अभिव्यक्तविषयावच्छिन्नचैतन्यस्य स्पष्टतारूपत्वात्, अविद्यानिवृत्तेरेव चाभिव्यक्त  त्वादिति ; तन्न, यद्यविद्यानिवृत्त्यधीना स्पष्टता, तर्हि सुखादेरस्पष्टता न स्यात् । न च विषयावच्छिन्नानावृतचैतन्यं स्पष्टता, साच घटादावविद्यानिवृत्तधीना, सुखादौ  त्वनावृतसाक्ष्यध्यासादेवेति वाच्यम् ; तदानीं तदज्ञानसामानकालीनायां प्रत्यक्षमूलस्मृतौ तदितरपरोक्षज्ञानोपेक्षया स्पष्टतया अनुभवसिद्धत्वात्, त्वदुक्तस्पष्टतायाश्च तत्राभावात् ।    
	                                  
	अपिच चरमान्तःकरणवृत्तावपि विषयस्य ब्रह्मणः स्पष्टता न स्यात् , विषयावच्छिन्नस्फुरणाभावात् । किञ्च घटापरोश्रज्ञानोत्तरकालमेव यदा विषयान्तरव्यासङ्गः, तदानीमपि घटस्य स्पष्टताप्रसङ्गः, नच तदानीमेवाज्ञानान्तरेण तस्यावरणाददोष इति वाच्यं त्वया ; नच भावरूपाज्ञानवादे सकृज्ज्ञा तेपि त्वदुक्तमर्थे न जानामीत्यनुभवप्रसङ्गः, अज्ञानान्तरस्य तत्र सत्त्वात् , अन्यथा समयान्तरेपि तत्र भ्रमाभावप्रसङ््गादिति वाच्यम् ; तद्देशादिविशिष्टविषयाज्ञानसम्भवेपि स्वरूपावरणाज्ञानाभावात् । अन्यथा प्रथममिव तदाप्युपदेशापेक्षाप्रसङ्गः, तस्योपदेशाधीनप्रत्यक्षनिवर्त्यत्वात् । यस्य तु स्वरूपावरण मज्ञानान्तरमप्यस्ति, तेन तन्न जानामीत्यनुभूयत एवः, तदेवात्यन्तविस्मरणन्नाम । देशादिविशिष्टस्वरूपाज्ञानसत्त्वादेव समायान्तरे भ्रम उपपद्यते । अतएव सकृत् ज्ञाते इानीं तत् कुत्रेति न जानामीत्यनुभवः, नतु प्रागिव तन्न आनामीति, उक्तत्वेन स्वरूपाज्ञानाभावात् । यदि च तत्र स्पष्टतासत्त्वेपि तदानीं  वृत्त्य भावेन तदीयत्वाभावात् न तं प्रति स्पष्टम् , तर्हि परोक्षज्ञानादविद्यानिवृत्तावपि वृत्तेनिर्गमनाभावेन तदीयत्वाभावान्न तं प्रति स्पष्टमिति परिहारस्तुल्य एव । किञ्च यज्ञदत्तस्य घटापरोक्षसमये देवदत्तस्य तद्विषयकपरोक्षज्ञाने सति देवदत्तं प्रति स्पष्टतावभासप्रसङ््गः, नच तत्पुरुषनिरूपितावरणशून्यविषया वच्छिन्नचैतन्यं तं प्रति 
स्पष्टता, देवदत्तनिरूपितावरणं च तदानीं वर्तत एवेति वाच्यम् , इदं रजतमिति भ्रमदशायामिदमवच्छिन्नचैतन्ये भ्रमहेतो श्शुक्तित्वाज्ञानस्य तत्पुरुषनिरूपितस्यैव सत्त्वेन तत्पुरुषनिरूपितावरणशून्यविषया वच्छिन्नचैतन्यात्मकस्पष्टताया अभावप्रसङ््गात् ; इदमवच्छिन्नचैतन्यस्यैव शुक्ति त्वावच्छिन्नत्वात् । ननु तत्पुरुषीयतदवच्छिन्नावरणशून्यविषयावच्छिन्चैतन्यं स्पष्टता, तथाच तत्पुरुषनिरूपितेदमंशावरणाभावात् इदमवच्छिन्नस्फुरणं स्पष्टता, 
शुक्त्यवच्छिन्नाज्ञानसत्वाच्च न शुक्त्यवच्छिन्नस्फुरणं स्पष्टता ; नचैवमपि शुक्त्यवच्छिन्नेदमवच्छिन्नचैतन्यैक्यात् शुक्त्यज्ञानमेव इदमवच्छिन्नावरणं स्यात् , तथाच पुनरपि इदमंशे स्पष्टता न स्यादिति वाच्यम् ; चैतन्यैक्येपि शुक्तिर्नास्तीति व्यवहारयोग्यतापादकत्वेन एकस्यैवाज्ञानस्य शुक्त्यावरणत्वात् , इदं नास्तीति व्यवहारयोग्यतानापादकत्वेन इदमंशानावरणत्वाच्चेति चेन्न ; - सुघादौ तत्पुरुषनिरूपितावरणप्रसिध्द्या तत्पुरुषनिरूपिततदावरणाज्ञानशून्यत्वस्य सुखाद्यवच्छिन्नचैतन्ये ऽप्रसिद्धत्वेन सुखादौ स्पष्टताभावप्रसङ्गात् । इदमंशावरणस्यापि त्वयानङ्गीकारात् तत्स्फुरणेपि स्पष्ठत्वाभावापत्तेश्च । यदि चातीतादिसुखादौ अज्ञानमङ््गीक्रियते, तथाप्यहङ्कारे अज्ञानाभावात् तत्र स्पष्टता न स्यात् । ननु तत्पुरुषीयाज्ञाने तदवच्छिन्नविषयत्वाभावः तं प्रति तदवच्छिन्नस्पष्टतेति चेत् ? अस्याज्ञानाननिष्ठत्वेन विषयनिष्ठत्वाभावात् , कथंचित् परम्परासम्बन्धोपपादनेपि मुक्तिकालेऽज्ञानाभावेन स्वरूपानन्दावभासस्यास्पष्टत्व प्रसङ््गात् । अपरोक्षज्ञानस्यापि कथञ्चित् तद््वृत्तित्वसम्भवेन तस्यैव स्पाष्ट्य त्वसम्भवाच्च । वस्तुतस्तु परोक्षादपरोक्षस्य स्पष्टत्वं नतोऽधिकविषयत्वमेव, तद्विषयत्वमेव च विषयस्य स्पाष्ट्यम् , दृश्यते हि प्रत्यक्षे शब्दादिना प्रति पादनायोग्यसंस्थानाद्यनेकाकारविषयत्वम् । यद्यपि सर्वमित्यादिशब्दैस्सर्वेर्याः प्रतिपाद्यन्ते, तथापि न तेऽर्थाः प्रत्यक्ष इव परोश्रे स्वरूपेण प्रतिपाद्यन्ते, किन्त्वन्यविशेष्यतयैव ; अतएव परोक्षेपि शास्त्रार्थत्वादिना सामान्येनावगतौ अस्पष्टमवगतमिति व्यवहरन्ति, तत्तदसाधारणरूपेणावगतौ स्पष्टमवगतमिति व्यवहरन्ति । अपिच अज्ञाननिवृत्तेरेव स्पष्टतारूपत्वे परोक्षज्ञानेनाज्ञाननिवृत्तिभ्रमस्य तत्र सत्त्वात् प्रत्यक्षाप्रत्यक्षयोः स्पष्टत्वास्पष्टत्वव्यवहारभेदो न स्यात् । यच्च परोक्ष ज्ञानेनापप्यज्ञाननिवृत्तौ शब्दाद्यवगतेऽर्थे जिज्ञासा न स्यात् इति ; तदपि न, परोक्षेण प्रत्यक्षेणेव तत्तदसाधारणस्वरूपाणामज्ञानेन प्रत्यक्षेण जिज्ञासोपपत्तेः, यथा त्वचा 
स्पृष्टेप्यशोकादौ चाक्षुषजिज्ञासा ।
	किञ्च सुखविशेषार्थे प्रत्यक्षेण जिज्ञासास्तु । अत्र यदुक्तमविद्यानिवृत्तितौल्ये तदेव न सम्भवतीति ; तदपि न, अविद्यानिवृत्तेस्सुखाप्रयोजकत्वात् । इष्टविशेषप्रत्यक्षस्यैव सुखहेतुत्वम् । कथम्न्यथा प्राथमिकज्ञानेनैवाविद्यानिवृत्तौ श्रीवेङ्कटाचलेशलीलाकमनीयविग्रहादौ अनवरतमनुभूयमानेपि दिदृक्षानुपरमः । यत्तु - प्रत्यक्षस्यैव सुखदेतुत्वे प्रमेय  मिदमिति ज्ञानेपि तत्प्रसङ््ग इत्यादि ; तदतिमन्दम् , अविद्यामिवर्तकप्रत्यक्षेपि त्वदुक्तसकलदूषणोपप्लवेन स्वव्याघातात् । यदपि - परोक्षज्ञानस्याप्यविद्या निवर्तकत्वे प्रत्यक्षदृष्टवह्नेरिव पर्वतो वह्निमानित्यात्पवाक्यावगतवह्नेरपि पुंसः इदानीं पर्वतो वह्निमान्नवेति संशयो न स्यादिति ; तदपि मन्दम् , यदि किञ्च त्कालाविशेषावच्छेदेन पर्वते वह्निसम्बन्धः परोक्षतो वा वगम्यते, तदा सन्देहस्यैवाभावात् । अत एव बहुकालं गुहान्तश्शयितस्याहोरात्रविभाग मज्ञातवतः तदा दृष्टवह्नेर्दिवा रात्रौ वा पर्वतो वह्निमानिति संशयः दिवा बन्हि मान्न वेति संशयः । तत्रापीदानीं बहिनरस्ति नवेति संशयो नास्तीति चेत् ? किं तत्रापि तत्कालावच्छेदेन पर्वते वह्निवैशिष्ट्यग्रहणात् संशयो नास्ती त्युच्यते, तथाऽग्रहणेऽपि वा ? नाद्यः, परोक्षस्थले तज्ज्ञानाभावादेव तदज्ञाना निवृत्त्या संशयोपपत्तेः । न द्वितीयः, समानविषयकावधारणाभावेऽज्ञाना निवृत्त्या तत्रापि सन्देहप्रसङ्गात् । ननु प्रत्यक्षस्य नीरूपग्राहकत्वासम्भवा दुपनीततत्कालावच्छेदेन वह्निग्राकत्वं वाच्यम् , इदं च शाब्दादिज्ञानस्थलेपि सम्भवति, शाब्दादिज्ञाने उपनीतभानाभावेपि तदुत्तरमुपनीतकालवैशिष्ट्यस्य शब्दादिना बह्न्यादिमत्तयावगतपर्वतादौ मनसैव ग्रहणसम्भवादित्युक्तमिति चेत् ? तत्र संशयस्यानुभवसिद्धत्वेन तत्कालावच्छेदेन ज्ञानाबावसिद्धौ फलबलकत्प्यो पनयात्मकप्रत्यासत्त्यसिद्धेस्सामग्र्या एवाभावात् । उत्पन्नमपि वा ज्ञानमनवधा रणमस्तु । ननु तदेवाविद्यानिवृत्त्यङ््गीकारे कुत इत्युक्तमिति चेत् ? माभूत्तस्मादविद्यानिवृत्तिः । यत्तु परोक्षज्ञानमप्यवधारणम् , 
तस्मादविद्यानिवृत्तिरस्तु । कथमन्यथा तवापि इदानीं पर्वतो वह््निमान्नवेति संशयः? परोक्षज्ञानस्या ज्ञानानिवर्तकत्वेपि संशयविरोधित्वात् ; अन्यथा पर्वतो बहिनमान्नवेत्यपि संशय प्रसङ््गात् , तत्रास्मुक्तरीत्या ज्ञानाभावस्य तत्सत्वेप्यनवधारणत्वस्य वा वाच्यत्वात् । यच्चाप्तवाक्याद््वृक्षपरिमाण- विशेषावगमेपि तदज्ञानहेतुकभ्रम दर्शनादपरोक्षज्ञाने 
चादर्शनादन्वयव्यतिरेकाभ्यान्न परोक्षज्ञानमविद्यानिवर्तक मिति ; तदप्यसत् , एवं हि चन्द्रैकत्वप्रत्यक्षे सत्यपि द्विचन्द्रभ्रमदर्शनादपरोक्ष ज्ञानेनाप्यज्ञाननिवृत्तिर्न स्यात् । तत्राज्ञाननिवृत्तिर्नास्त्येवेति । चेत् ? परिमाण भ्रमस्थलेपि माभूत् । तथैव परोक्षस्थले ककुत्रापि निवृत्तिर्न स्यादिति चेत्? तथैवापरोक्षस्थलेपि कुत्रापि निवृत्तिर्न स्यात् । यदि च चन्द्रैकत्वस्थले ऽप्यावार काज्ञानं निवृत्तम् , अन्यदेव भ्रमहेतुरित्युच्यते, तदपि परोक्षज्ञाने तुल्यम् । किंच परोक्षज्ञानस्याज्ञानानिवर्तकत्वे वह््न्यनुमितावपि वह्निं न जानामीति प्रतीत्यापत्तिः । अत्र यदुक्तं 'सुषुप्ताविव सतोप्यज्ञानानुभवस्ये' त्यादि ; तन्न, तत्र हि किमज्ञानस्याभिभवः, उत तदनुभवस्य अभिभवोपि ? आद्ये किं तदननु भवः, उत तद्विनाश एव ? नाद्यः, सुषुप्ताविवाज्ञानमनुभूयते अभिभूतं  चेति व्याघातात् । न द्वितीयः, वह्न्यादिनिश्चयानुभवस्य निश्चयानतिरिक्ततया परोक्ष ज्ञानस्याज्ञाननिवर्तकत्वसिद्धेः । द्वितीये ऽप्यभिमवोऽननुभवो विनाशो वा ? नाद्यः, अज्ञानानुभवाननुभवेपि न जानामीति व्यवहारस्यावर्जनीयत्वात् ; अनुभवस्य स्वरूपत्वाच्च तदभावायोगात् । न द्वितीयः, नित्यस्य साक्ष्यनुभवस्य विनाशायोगात् । नच साक्षिरूपाज्ञाननिर्विकल्पके विद्यमानेपि सुषुप्ता विव सविकल्पकाभावापादनम् , आग्रदवस्थायामिभिव्यक्ताहङ््कारसत्त्वेनाभिव्यक्ता हङ््कारतादात्म्यात्मकसविकल्पकस्याभावायोगात् । अज्ञानसविकल्पके च विद्यमाने अविद्यावृत्त्याद्यभावस्याकिच्चत्कारत्वात् । किंच परोक्षज्ञानेना ज्ञाननिवृत्तेरनुभवसिद्धत्वाच्च न तदबह्नवश्शक्यः । नच तस्य भ्रमत्वम् , अपरोक्षस्थल इवात्रापि बाधकाभावस्योपपादित्वात् । तस्मादहमज्ञ इति प्रत्यक्षस्य 
भावरूपाज्ञानविषयत्वे ऽनुमित्या वहन्यज्ञानं निवृत्तमित्यस्यापि तद्विषयत्वस्या वश्यकत्वात् बाधकाभावेन च भ्रमत्वासम्भवात् त्यज वा ऽज्ञानप्रतीतेर्भाव रूपाज्ञानविषयत्वम् , स्वीकुरु वा परोक्षज्ञानस्याप्यज्ञाननिवर्तकत्वमिति ।
	अत्र किं वृत्तेः पक्षत्वम् , उत चैतन्यस्य, वृत्त्यवच्छिन्नचैतन्यस्य वा ? नाद्यः, वृत्तेर्जडत्वेनानिवर्तकतया बाधात् ; नद्वितीयः, चैतन्यस्य प्रागभावा द्यसिध्द्या बाधादेव ; अतएव न तृतीयः ; किञ्च वृत्तेरुपलक्षणत्वे चैतन्यस्य प्रागभावासिध्द्या बाधः, विशेषणत्वे जडभूताया वृत्तेर्निवर्तकत्वापत्तिः ; तदङ्गीकारे च गौरवेण चैतन्यस्यैवानिवर्तकत्वापत्तिः ; साध्ये च स्वविषयावरणत्वस्य तद्दविषयज्ञानप्रतिबन्धकत्वरूपतया ऽज्ञानस्य 
तदङ्गीकारेज्ञानानुत्पत्तिप्रसङ्गेनाज्ञाने आवरणत्वासम्भवात् बाध इति पक्षसाध्ययोर्दूषणं स्फुटत्वादुपेक्ष्य हेतुं दूषयति तत्र किमिदमित्या दि । सामान्यत इत्यस्य विवरणं साक्षाद्वं त्यादि । पक्ष इति । अत्र भागासिद्धिर्विवक्षिता । परामर्शादेः ज्ञानकारणस्य सम्भवात् करणत्वासिद्धेरि ति । तथाच दृष्टान्तस्य साधनवैकल्यमिति भावः । पक्ष इति । अत्रापि भागासिद्धिर्विवक्षिता, विशेषणज्ञानादेः पक्षतावच्छेदकार्वाच्छन्नस्य करणानुग्राहकत्वस्यापि सम्भवात् । स्वरूपासिद्धेश्चे ति । अत्रापि पूर्ववत् भागासिद्धिरेव विवक्षिता । स्वरूपसिध्द्यादेरि ति । आदि शब्देन साधनवैकल्यग्रहः । यत्प्रकाशकमि ति । त्वयैव तत्प्रकाशस्य तन्निवर्तकत्वासम्भवात् साक्षिप्रकाशस्य नाज्ञाननिवर्तकत्वमिति उक्तत्वादिति भावः । अनिवर्तकत्व इति । नच व्यवहार एव प्रयोजनमिति वाच्यम् , अज्ञाननिवृत्त्यभावे तस्यैवासम्भवात् । ब्रह्मस्वरूपक्षूतज्ञाने सत्यपि हि अज्ञान वशात् अस्ति प्रकाशत इति व्यवहाराभावान् नास्ति न प्रकाशत इति व्यवहारंचाङागीकरोपि । नन्वज्ञानाभाव व्यवहारप्रयोजकः, नतु तन्निवृत्तिः, तेनाज्ञाने तदभावस्य स्वतस्सिद्धत्वादज्ञानानुमित्यापि तद्व्यवहारः स्यादेवेति चेन्न ; - तथापि वह्न्यनुमानात्तद्व्यवहाराभावप्रसङ्गात् । ज्ञानमात्रस्य तत्प्रयोजकत्वे 
ब्रह्मणोपि व्यवहारप्रसङ्गः । वृत्तेरेव व्यवहारप्रयेजकत्वमित्याज्ञा तु निर्मूलैव । तस्मात् त्वया बहन्यादावज्ञाननिवृत्तरेवेष्टव्या, ततो व्यभिचारात् सर्वत्राज्ञान मिवृत्तेरेव प्रयोजकत्वं वक्तव्यम् । ननु लाघवादज्ञानाभाव एव प्रयोजकः, नतु तद्विशेषनिवृत्तिः, अतोज्ञानाभावत्वेन निवृत्तिर्वहन्यादौ व्यवहारप्रयोजिका, अज्ञानादौ तु स्वतस्सिद्धोऽज्ञानाभाव एवेति चेन्न ; - तत्राप्यनुमानात् प्रागेतावन्तं कालं भावरूपाज्ञानं नाज्ञासिषमित्यनुभवानुरोधेनाज्ञानस्यावश्यकतया तन्निवृत्त्यभावे व्यवहारो न स्यादेव । नच सशयनिवृत्तिः प्रजोजनम् , अज्ञाननिवृत्त्यभावे तदसिद्धेः । अज्ञानाभावस्य प्रयोजकत्वे च वह््निसंशयानुच्छेदप्रसङ्गात् । ज्ञानमात्रस्य संशयनिवर्तकत्वे ब्रह्मणि संशयाभावप्रसङ्गात् । समानविषयवधारणस्य निवर्तकत्वे स एव दोषः । एकककोटिकानवधारणं च निरस्तमेव । यदिच समानप्रकारकावधारणं निवर्तकम् , ब्रह्मस्वरूपज्ञानं तु निष्प्रकारकमित्युच्यते, तर्ह्यद्वैतसाक्षात्कारात् संशयानिवृत्तेस्तदर्थजिज्ञासानुपपत्तिः । तस्मादज्ञानानिवृत्तावप्रयोजनत्वमेव । अनुत्पत्ती ति । ज्ञानानुत्पादकस्वलक्षण- मित्यर्थः । 
	केचित्तु - अत्रानुमाने सुखादिप्रमायां बाधः, तस्यास्साक्षिरूपत्वात् ; वृत्तेः पक्षत्वे 
परोक्षवृत्तो बाधः, अपरोक्षवृत्तेः पक्षत्वे परोक्षवृत्तौ व्यभिचारः ; तद्व्यावृत्त्यर्थे हेतुविशेषणे अप्रयोजकत्वम् ; धारावाहिकद्वितीयादिज्ञाने बाधः ; असिद्धिश्च ; साध्ये ऽप्याद्यविशेषणं व्यर्थम् , स्वस्य स्वप्रागभावनिवृत्तिरूपतया प्रकाशमानत्वेनावरणायोगात् ; स्वोत्पादकादृष्टव्यावृत्तेरावरणपदेनैव सिध्द्या शेषवैयर्थ्याच्च, तृतीयं चायुक्तम् , वृत्तिश्चिदुपरागार्थेति मते घटाकारवृत्त्या तत्प्रतिबिम्बित चैतन्यं वा घटप्रकाशकमिति मतस्य चाध्यासिकसम्बन्धस्यातन्त्रत्वापातेनायोगात्; चरम साक्षात्ककारोत्पत्ति- प्रतिबन्धकादृष्टस्य तदनिवर्त्यत्वे मिथ्यात्वासिध्द्या स्वनिवर्त्यपदेन तद्व्यावृत्त्यासिद्धेश्च ; अज्ञातत्वस्य तद्विषयकज्ञानाभावरूपत्वे आद्यविशेषणेनैव व्यावृत्तिसिद्धेः ; 
अविद्याविषयकत्वरूपत्वे चाविद्यासिध्द्या चतुर्थे च व्यर्थम् ; हेतौ च प्रकाशकत्वं ज्ञानत्वं वा, ज्ञानहेतुत्वं वा, साक्षात्परम्परया व्यवहारहेतुत्व मात्रं वा, तमोनिवर्तकत्वं वा, आवरणनिवर्तकत्वं वा, अज्ञानान्धकारान्यतरनिवर्तकत्वं वा, प्रकाशकशब्दवाच्यत्वमात्रमेव वा ? नाद्यः, दृष्टान्तेऽभावात् ; न द्वितीयः, असिद्धेः; इन्द्रियादौ व्यभिचाराच्च ; न षष्ठः, साध्यावैशिष्ट्यादेव ; न सप्तमः, शब्दसाम्येन एकसाध्यसाधने पृथिव्यादेरपि गोत्वेन श्रृङ््गित्वसाधनापातात् ; किञ्च - अस्या अनुमितेरप्रकाशितप्रकाशकत्वाभावे प्रकाशितप्रकाशकत्वं वा ऽप्रकाशकत्वं वा स्यात् , उभयथाचानुमितिर्व्यर्था ; तत्प्रकाशकत्वे चात्रैव बाधो व्यभिचारो वा, अस्याः स्वविषयावरणानिवर्तकत्वात् ; अज्ञानावरणाज्ञानाभावात् ; दृष्टान्तेपि द्वितीयादिप्रभाया अन्धकारानुत्पन्नत्वेन प्रथमपदं व्यर्थमित्याहुः । 
	अत्र कश्चिदाह - जागराद्यपरोक्षवृत्तित्वं पक्षतावच्छेदकम् , तेन सुखादि प्रमायां धारावाहिकद्वितीयादिप्रमायां परोक्षवृत्तौ च न बाधः ; किञ्च - पक्ष तावच्छेदकावच्छेदेन साध्यसिद्धिविरोधिज्ञानं न बाधः, किन्तु सामानाधिकरण्येन साध्यसिद्धिविरोधिज्ञानम् , तथाच वृत्तिमात्रे साध्याभावेपि कस्याञ्चिद्रूवृत्तौ साध्यसत्त्वात् यथाश्रुतेपि पक्षे नोक्तबाधावतारः ; साध्ये च स्वप्रागभावातिरिक्तेति विशेषणं न व्यर्थम् , प्रतियोगिः प्रागयोग्यतिरिक्तैव हि प्रागभावनिवृत्तिः ; नच निवृत्त्यानन्त्यं प्रागभावानन्त्यं च स्यादिति वाच्यम् , घटप्रागभावा नन्त्यवदिष्टत्वात् ; अतः स्वप्रागभावानन्त्यं च स्यादिति वाच्यम् , घटप्रागभावा नन्त्यवदिष्टत्वात् ;  अतः स्वप्रागभावनिवर्तकतयार्थान्तरवारकं सार्थकमेव तत् ; नापि द्वितीयविशेषणं व्यर्थम्, स्वोत्पादकादृष्टमादार्थान्तरवारकत्वात् ; अज्ञानादिसाक्षितया प्रकाशमानेपि चैतन्ये 
आवरणमुपपद्यते, प्रकाशमानेपि सूर्यादौ मेघादेरावणत्वदर्शनात् ; आवरणत्वं च प्रतिबन्धकत्वम्, तस्य च केवलान्वयित्वेनाव्यावर्तकतया स्वविषयावरणेत्यप्यावश्यकम् ; तृतीयमपि विशेषणं साधु, वृत्तिश्चिदुपरागार्थेति मते आवरणाभिभवस्य नान्तरीयकत्वात् आवरणाभि  भवकाले च चिदुपरागस्य 
नान्तरीयकत्वात् उभयसत्त्वेपि कस्याचित् प्राधान्येन कस्यचिदुपसर्जनतयोपादाने मतद्वयोत्थानात् ; अन्यथा प्रदीपादौविषयोपरागकाले आवरणाभिभवो न स्यात् ; अन्वयव्यतिरेकाभ्यां ज्ञानेनाज्ञान निवृत्तिदर्शनाच्च न बाधः ; प्रतिवन्धकनिवृत्तावेव चरमसाक्षात्कार इति न स प्रतिबन्धकादृष्टनिवर्तकः, प्रतिबन्धकस्य कार्यनिवर्त्यत्वे प्रतिबन्धकत्वायोगात्; तस्यातीतघटवन्मिथ्यात्वोपपत्तेश्च ; चतुर्थमपि युक्तम् , विषयगताज्ञातत्वव्युदासार्थत्वात् ; हेतावपि न विकल्पावकाशः, प्रसिद्धानुमानेपि एतद्धेशैतत्कालीन धूमवत्त्वतद्धेशीयतत्कालीनधूमवत्त्वादिविकल्पेन साधनवैकल्य- स्वरूपासिध्द्यादिना दूषणप्रसङ्गात् ; उभयानुगतसामान्यस्य तत्र हेतुत्वे अत्राप्यावरणसामान्यनिवर्तकत्वेन प्रत्यक्षसिद्धप्रकाशसामान्यस्य हेतुत्वसम्भवात् ; नच पृथिव्या गोत्वेन शृङ्गित्वानुमानम् , विपक्षे बाधकाभावेनाप्रयोजकत्वात् ; अत्र चावरणसामान्यनिवर्तक तया प्रतयक्षसिद्धत्वेनानुकूलतर्कसत्त्वात् ; नचास्या अनुमितेः प्रकाशितप्रकाशकत्वे वैयर्थ्यम् , असिद्धिशङ््कानिरासार्थत्वात् ; नच दृष्टानेतपि दोषः, अन्धकारस्य विशेषणत्वासम्भवेन उपलक्षणत्वे वाच्ये द्वितीयादिप्रभाया अपि तदुत्पन्नत्वेन तन्निरासककप्रथमपदसार्थक्यात् ; तस्मादनवद्यमिदमनुमानमिति । 
	अत्र ब्रूमः एवमप्यनवधारणात्मकजागराद्यचन्द्रादिप्रत्यक्षस्यापि पक्षतया तत्र बाधः; अवधारणत्वविवक्षायां जागरादौ दैवादद्वैतवाक्यस्मरणानन्तरमुत्पन्ने भेदवासनादिप्रतिबन्धकार्ये अवधारणात्मकेऽद्वैतसाक्षात्कारे बाधः; तद्व्यावृत्यर्थे पक्षविशेषणे तत्रैव व्यभिचारः, जलेऽधोग्रत्वभ्रमपूर्वभाविनि वृक्षोर्ध्वायत्वज्ञाने च जागराद्ये बाधः; तत्र भ्रमानुसारेणाज्ञानस्यावश्यकत्वात्; क्वचित् स्वरूपाज्ञानस्य निवृत्तौ पुनस्स्वरूपेण न जानामीत्यनुभवादर्शनेन तदज्ञानं नास्तीति युष्माभिरक्तत्वेन तद्विषयजागराद्यापरोक्षे वाधः, तत्र स्वरूपाज्ञानसत्त्वे प्रथममिव तदाप्युपदेशापेक्षाप्रसङ्गात् । यच्च 'किञ्च पक्षतावच्छेदके' त्यादि; तदपि न, अंशतो बाधेनानुमितिप्रतिबन्धाभावेपि साध्याभाववतः पक्षकिरणं प्रयोगस्य दोष एव; 
अन्यथा प्रतिज्ञाविषये सर्वत्र धर्मिणि बाधेपि दैवादबाधितपक्षान्तरे व्याप्यवत्तयोपस्थिते तत्रानुमितेरबाधात् प्रयोगस्याष्टुत्वापत्तेर्वादो न निगृह्येत; यदि च स्वाभिमतपक्षतावच्छेदकसामानाधिकरण्येन साध्यासिद्धेर्निगृह्यते, तर्हि पक्षतावच्छेदकयावदधिकरणे साध्यासिद्धावपि वादी निगृह्यत एव, तथैव कथकसम्प्रदायात् । अत एव हि पूर्वे निबन्धारः बाधितेतरपक्षपरिग्रहे महान्तं यत्नमास्थिताः । कथमन्यथा प्रमाणपदमपि तव सङ्गच्छते । किञ्च - विवादाध्यासितमित्येतावता पक्षपरिग्रहे शेषवैर्थ्यात् तस्य तद्विवरणरूपता याच्या, तद्विवरणत्वे च विवादपदमात्रनिर्देशं एव स्यादिति तत्सिद्धये बाधितव्यावृत्तिः कार्यैव । यदपि साध्ये च खप्रागभावेत्यादि; तदप्यसाधु, तथा सति त्वदभिमतमोक्षदशायां घट ध्वंसे निवृत्ते घटोन्मज्जनापत्तेः । ननु तत्राविद्यालक्षणकारणाभावान्न घटोन्मज्जनमिति चेत्? हन्त तर्हीदानीं किं घटध्वंसकाले घटप्रागभावस्य कारणं पश्यसि, येन प्रागभावोन्मज्जनमापादयसि । ननु सर्वस्यापि प्रतियोगि तदभावयोरन्यतरवत्त्वनियमात् प्रागभावाभावाध्वंसे प्रागभावः स्यादिति चेत्? तर्हि घटप्रागभावदशायां ध्वंसस्स्यात्, ध्वंसप्रागभावात्मकघटस्याभावात् । किंच - घटात्यन्ताभावस्य घटप्रागभावाधिकरणेऽभावात् घटः स्यात् । अत्रापि ध्वंसप्रागभावो घटात्यन्ताभावात्यन्ताभावोपि प्रतियोगिनोऽन्य एवेति चेन्न; गौरवात्, लाघवेन घटध्वंसयोः प्रागभावप्रतियोगिरूपतायाः घटतत्प्रागभावयोः ध्वंसप्रतियोगिरूपताया घटतद्ध्वंसप्रागभावानामत्यन्ताभावाभावत्यस्य च कल्पनात् । किंच प्रागभावनिवृत्तेः घट अन्यतया घटस्य द्वितीयक्षण एवोत्पत्तेः घटोत्पत्तिक्षणे प्रागभावस्स्यादेव; तच्चानुपपन्नम्, प्रतियोग्यभावयोर्विरोधात् । अन्त्यशब्दस्य क्षणिकत्वपक्षे तस्य प्रागभावविरोध एव न स्यात्, सिध्द्यादि द्वितीयक्षणेनुमित्याद्यापत्तिश्च, रूपतत्प्रागभावयोर्युगपत् साक्षात्कारश्च स्यात्, धर्मिप्रतियोग्यादिज्ञानसमये तत्प्रागभावस्य सत्त्वात्, ज्ञानान्तराभावस्यापि सत्त्वात्, 
ज्ञानाभावसमुदायत्व ग्रहसम्भवादहमज्ञ इति प्रत्यक्षस्य भावरूपज्ञानविषयत्वोक्तिविरोधश्च स्यात् । अस्तु वा प्रागभावनिवृत्तिरन्यैव, तथापि तत्र न प्रतियोगिनो जनकत्वसम्भवः, मानाभावादुक्तविरोधाच्च । तत्सामग्र्या एव जनकत्वसम्भवात्, प्रागभावभेदेन च सामग्रीभेदात् कार्यभेदोपपत्तेः । यदपि 'नापिद्वितीये' त्यादि; तदप्यसत्, न हि सूर्यस्यैव नित्यचैतन्यस्य प्रतिबन्धसम्भवः; तत्र हि बहुलालोकनिस्सरणप्रतिबन्धो वा भूयोवयवेन्द्रियसन्निकर्षप्रतिबन्धो वाऽऽवरणम् । किञ्च न घटादिप्रतिबन्धकत्वं अज्ञानस्य तमसोवेति बाधो व्याप्यत्वासिद्धिश्च । 
तज्ज्ञानप्रतिबन्धकत्वविवक्षायामपि ज्ञान प्रागभावात्यन्ताभावयोः प्रतिबन्धकत्वाभावेनादिमान्तिमविशेषणवैयर्थ्यात् । ज्ञानस्य प्रतिबन्धकत्वाभावेन बाधश्च, तन्निर्त्यस्य तत्प्रतिबन्धकता नास्तीति त्वयोक्तत्वात् । स्वविषयसकलज्ञानप्रतिबन्धकत्वविवक्षायामपरोक्षस्पार्शनादिज्ञानाप्रतिबन्धकत्वेन दृष्टान्ते साध्यवैकल्यम् । यत्किञ्चिज्ज्ञानप्रतिबन्धकत्वविवक्षायामपि विषयसाकल्याविवक्षायां सकलस्वविषयकयत्किंचिज्ज्ञानप्रतिबन्धकत्वमित्यर्थ लाभे प्रदीपादेः क्षुद्रालोकस्य सकलस्वविषयविषयकज्ञानसम्भवेन तत्प्रतिबन्धक निवर्तकत्वेपि महालोके व्यभिचारः, सूर्यालोकविषयसकलज्ञानाभावात् । क्षुद्रालोकेपि व्यभिचार एव, तत्तत्प्रतियोगिकानन्ताभावानां स्वविषयत्वात् तावज्ज्ञानस्य चा सम्भवात् । ईश्वरज्ञानस्य तादृशत्वेपि तत्प्रतिबन्धासम्भवात् । यत्किञ्चित्स्वविषयविषययत्किंचिज्ज्ञानविवक्षायां यत्र परामर्शानन्तर अनुमित्सा ततोऽनुमितिः ततस्तत्र प्रत्यक्षं तत्र विरोधिगुणतया स्वविषयविषक प्रत्यक्षप्रतिबन्धकानुमित्सानिवर्तकत्वेनानुमितेर्यथाश्रुतमेव पक्षतावच्छेदकत्वमिति पक्षे त्वदुक्तरीत्या पक्षतावच्छेदकसामानाधिकरण्येन साध्यसिद्धेः सिद्धसाधनात्  साध्यं विशेषणीयम्; तदभावे तु पक्षो वा विशेषणीयः, पक्षतावच्छेदकावच्छेदेन साध्यज्ञानं फलमिति वाऽङ्गीकार्यम्, तत्र चोक्त एवांशतो बाधः । संशयोत्तरप्रत्यक्षत्तमानविषयसंशयप्रतिबन्धकविशेषदर्शननिवर्तकत्वेन तस्मिन् 
प्रत्यक्षे सिद्धसाधनम्, साक्षात्कारप्रतिबन्धक दुरदृष्टनिवर्तकं यत् सेतुदर्शनं तत्रादृष्ट प्रतिबध्यतन्निवर्तकसाक्षात्कारद्वयस्यापि सत्तादिविषयकत्वात् सिद्धसाधनम् । नापि स्वोत्पादकादृष्टस्य क्वचित्प्रतिबन्धकत्वे मानमस्ति । यच्च - 'तृतीयमपी' त्यादि; तदपि, न; वृत्तेश्चिदुपरागार्थत्वे आवरणकल्पनायां मानाभावेनावरणानिवर्तकत्वात् । यच्च - "अन्यथे" त्यादिनोक्तम्, तदपि न, प्रदीपादेस्तमोनिवर्तकत्वं हि प्रत्यक्षसिद्धं नापह्नवमर्हति, तमसि, चक्षुर्विषयसन्निकर्षेपि ज्ञानादर्शनात्तस्य विषयावारकत्वमपि, प्रकृते ज्ञानेनाज्ञानं निवृत्तमित्यन्वयव्यतिरेकयोः प्रागभावविषयत्वेनाप्युपपत्तेः । चरमसाक्षात्कारोत्पत्तिप्रतिबन्धकादृष्टं च तन्निवर्त्यमेव, अन्यथा मिथ्यात्वानुपपत्तेः; ध्वस्तस्यापि प्रतिबन्धकस्य सूक्ष्मरूपेणावस्थितस्य पुनर्निवृत्तेर्युष्माभिरङ्गीकारात्; अतीतघटादावपि तथैवाङ्गीकारात् । यदपि - "चतुर्थमपी" त्यादि; तदप्यसङ्गतम्, विषयगताज्ञातत्वस्य विषयगतज्ञानाभावरूपत्वे ज्ञानविषयत्वाभावरूपत्वे च 
स्वनिवर्त्यपदेन तद्व्यावृत्तिसिद्धेः, अविद्याविषयत्वस्य चाविद्यासिद्धेः पूर्वमसिद्धेः । यच्च "हेतावपी" त्यादि; तन्न, पक्षदृष्टान्तानुगतं प्रकाशत्वं न विद्यते, शब्दसाम्येन चेत्? 'प्रथिव्या गोत्वाच्छृङ्गं समापतेदि' त्यनेनैव दत्तोरत्वात् । अनुकूलतर्काभावस्य चोपपादयिष्यमाणत्वात् । यच्च - 'नचास्या अनुमितेरि' त्यादि; तदपि न, असिद्धत्वशंकानिरासः किमनुमितेरसिद्धत्वा भावविषयत्वात्, निरुक्तसाध्यविषयत्वाद्वा? नाद्यः, तस्य साध्याप्रवेशात्? न द्वितीयः, अस्या अनुमितेः प्रकाशितप्रकाशकत्वे पूर्वप्रकाशेनैवासिद्धत्वशंकाया निरासेन एतद्वैयर्थ्यात्; सिद्धसाधनाच्च । अप्रकाशितार्थप्रकाशकत्वे व्यभिचारः किंच पूर्वे प्रकाशाभावादप्रकाशितार्थप्रकाशकत्वाद्व्यभिचारः; न च साक्ष्येव तत्प्रकाशः, तस्य स्वप्रागभावेत्यादिनिरुक्तसाध्याविपयत्वात् । यदपि 'न च दृष्टान्तेपी त्यादि; न, अन्धकास्य विशेषणत्वस्यैव सम्भवात्; उत्पन्नस्यैव दीपस्यान्धकारनिवर्तकत्वात् । तस्माद्व्यासतीर्थोक्तं दूषणं सुलग्नमेव । 
	किंच दीपप्रभाया निर्विषयत्वात् साध्यवैकल्यम् । न च तद्विषयकज्ञान जनकत्वं तद्विषयत्वम्, पक्षे असिद्धेः । न च साक्षात्परम्परया वा तज्जन्य व्यवहारविषयत्वं, तत्, अभीष्टार्थविशेषविषयकसाक्षात्कारप्रतिबन्धकादृष्टस्य सेतुदर्शनादिना बहुपापनिवर्तकतया श्रुतेन विदाशसम्भवात् । परम्परया तदर्थविशेषविषयव्यवगाकजनत्वेन तद्विषयत्वात् तद्विषयज्ञानोत्पत्तिप्रतिबन्ध दुरदृष्टनिवर्तकतया सिद्धसाधनात् । हेतावप्यप्रकाशितत्वं यद्यज्ञानविषयत्वम्, तदा हेत्वसिद्धिः, यदि ज्ञानाविषयत्वम्, तदाधिष्ठानप्रकाशेन सर्वस्य प्रकाशमानत्वात् पुनरप्यसिद्धिः । यदि वृत्तिज्ञानाविषयत्वम्, तदा समानविषस्मृत्यनुमित्याद्यनन्तरकालीनजागराद्यापरोक्षे असिद्धिः, तस्यापि पक्षत्वात् । एतजागरणकालीनप्रत्यक्षाविषयत्वञ्चेत्तद्विषयपरकीयज्ञानस्य पूर्वक्षणे सम्भवादसिद्धिः । ज्ञानानुत्पत्तिस्थलीयद्वितीयादिप्रभायां व्यभिचारः । प्रकाशाविषयीकृतत्वं चेत्? दीपप्रभायां सुप्तोत्थितस्य जागराद्यप्रत्यक्षेऽसिद्धिः, त्वया तस्यापि प्रकासत्वाभिधानात् । समानाधिकरणत्वेन प्रकाशविशेषणे एतज्जागरसमयवर्त्येतदीयप्रयक्षस्य एतज्जागराद्यापरोक्षात् पूर्वमभावात् प्रकाशितार्थासिध्द्या हेत्वसिद्धिः । एतज्जागरणकालीनसमानाधिकरणप्रत्यक्षध्वंसा- समानाकालीनतज्जागरणकालीनप्रकाशत्वमेव हेतुरिति चेत्? आलोकस्य समानाधिकरणप्रत्यक्षासिद्धेः । समानाधिकरणप्रकाशध्वंसासमानकालीनत्वमेव 
प्रकाशविशेषणमिति चेन्न; -एतज्जागरणकालीनत्वस्य व्याप्तिग्रहानुपयुक्ततया व्यर्थत्वात्, द्वितीयादिप्रभाया अपि प्राथमिकप्रकाशनाशासमकालीनत्वाच्च व्यभिचाराच् । समानाधिकरणप्रकाशासमकालीनत्वमेव प्रकाशविशेषणमिति चेन्न; - हेत्वसिद्धेः, प्रकाशमात्रस्य स्वात्मकप्रकाशसमानकालीनत्वात्। अभेदे सामानाधिकरण्यं नेति चेन्न; यत्र जागरे एकमेव प्रत्यक्षं तस्मिन्नाद्यप्रत्यक्षेऽसिद्धेः, जागराद्यधारावाहिकप्राथमिकप्रत्यक्षे असिद्धेश्च, परोक्षज्ञानस्यापि प्रकाशत्वेन तदुत्तरभाविजागराद्यापरोक्षेऽसिद्धेश्च; परोक्षज्ञानव्यावृत्तस्य प्रत्यक्षालोकानुगतस्य 
प्रकाशत्वस्य निर्वक्तुमशक्यत्वात् । परोक्षज्ञानभिन्नत्वेन विशेषणे व्यर्थता, व्याप्तिग्रहेऽनुपयोगादिति । 
	अत्र नवीनः - जन्यसविकल्पकाजन्यचाक्षुषघटप्रमाणज्ञानं पक्षः, अतो न सुखादिप्रामादिषु पूर्वोक्तबाधः । न च पटज्ञानजन्यस्य तदुत्तरक्षणजन्मनोपि घटज्ञानस्य उक्तपक्षतावच्छेदकाक्रान्तत्वात् तत्र च स्वसमानाधिकरणेत्यादिना वक्ष्यमाणस्याद्यहेतोरभावात् भागासिद्धिरिति वाच्यम्, सविकल्पका जन्येत्यनेन स्वपूर्वसविकल्पकध्वंससामग्रीशून्यसमये चक्षुर्जन्यत्वस्य विवक्षितत्वात् । अन्धकारनिवृत्त्यव्यवहितोत्तरकालीनचाक्षुषज्ञानं वा पक्षः, स्वविषयावरण स्वनिवर्त्यवस्त्वन्तरपूर्वकमित्येकं साध्यम्, स्वविषयावरणत्वं च स्वजननायोग्यत्वम्, स्वनिवर्त्यत्वं स्वजन्यध्वंसप्रतियोगित्वम् । वस्तुपदं च स्वपरम् । तदन्तरं - तदन्यत्, अनेन स्वस्य स्वाधिकरणक्षणोत्तरक्षणे सत्त्वेन स्वपूर्वत्वं मस्तीत्यर्थान्तरता निरस्ता । इदं च साध्यं प्रागभावनिवृत्तिः प्रतियोग्यति रिक्तेति मते, तेन स्वनिवर्त्येतीच्छाप्रागभावादिनार्थान्तरवारणम् । स्वविषयावरणेति स्वप्रागभावादिनार्थान्तरत्वं वारितम् । स्वप्रागभावव्यतिरिक्तत्वनिवर्त्य स्वदेशगतवस्त्वन्तरपूर्वकमित्यपरं साध्यम् । इदन्तु प्रतियोग्येव प्रागभाव निवृत्तिरिति मते । अत्र च स्वसमानाधिकरणः प्रागभावस्स्वप्रागभावः, तेनेच्छाप्रागभावादिभिर्नार्थान्तरत्वम् । आत्मत्वादिनार्थान्तरवारणाय स्वनिवर्त्येति । स्वदेशगतत्वं च स्वसमानाधिकरणत्वे सति प्रत्यक्षत्वम्, तेन स्वजनकादृष्टादिभिर्नार्थान्तरता । अथवैकमेव साध्यम्, अत्र स्वप्रागभावव्यतिरिक्तेत्यादीनां पूर्वोक्त एवार्थः । स्वदेशगतेत्यत्र तु स्वाश्रये वर्तमानत्वमेव विवक्षितम् । अत्र च इच्छादिप्रागबावः । स्वजनकादृष्टमात्मत्वादिकं चिकीर्षादिद्वारा स्वजन्यतन्तुसंयोगघटादि- कार्यप्रागभावश्च क्रमाद्व्यवच्छेद्याः । अभावान्यत्वात् स्वप्रागभावान्यत्वमन्यदेवेति न वैयर्थ्यमपि । अथवा स्वप्रतियोगिकः प्रागबावस्स्वप्रागभावः, 
स्वविषयावरणत्वं 
स्वविषयसंशयादिजननयोग्यत्वम्, स्वसत्ता क्षणनियतध्वंसप्रतियोगित्वं स्वनिवर्त्यत्वम्, ततश्च प्रागभावोपि परमते विशेष दर्शनतया संशयादिजनक इति स्वप्रागभावस्वजनकादृष्टान्धकारादिव्यावृत्तये स्वप्रागभावेत्यादि विशेषणम् । परमते मनस्संयोगपूर्वकत्वेनार्थान्तरतानिवृत्तये स्वनिवर्त्येति । अथवा पराभिमतप्रागभावान्यत्वज्ञानसमानविषयत्वज्ञाननिवर्त्यत्व ज्ञानसमानाश्रयत्वविशिष्टाज्ञानसिध्द्यर्थे तानि विशेषणानीति न कस्यापि वैयर्थ्यम्, एकेनापि पदेन विना उद्देश्यसाध्यासिद्धेः । येन विशेषणेन विना स्वाभिमतार्थो न सिध्द्यति तस्यैव साध्यविशेषणत्वात् । स्वसमानाधिकरणविशिष्टज्ञानध्वंसोत्पत्ति- समयानाधारस्थितिकचाक्षुषसविक्पकान्ध- कारनिवर्तकालोकान्यान्यत्वादिति हेतुः । असिद्धिसादनवैकल्यपरिहाराय निर्विकल्पके व्यबिचारवारणाय च सविकल्पकेत्यादि । सुखप्रत्यक्षे व्यभिचारवारणाय चाक्षुषेति । यद्वा - एतज्ज्ञानविषयदेशीयान्धकारस्थिति- समयास्थितिकप्रत्यक्षत्वे सति एतज्ज्ञानोत्पत्तिसमये एतद्विषयसम्बन्धित्वादिति हेतुः । देशान्तरीयद्वितीयादिप्रभायां व्यभिचारवारणाय एतद्विषयसम्बन्धित्वादिति । धारागत द्वितीयादिज्ञानव्यावृत्तये एतज्ज्ञानोत्पत्तिसमय इति । एतद्धेतुनिर्विकल्पक निवृत्तये प्रत्यक्षेति । एतद्विषयपरकीयानुमित्यादौ व्यभिचारवारणाय अन्धकारस्थितिसमयास्थितिकेति । तच्च अन्धकारस्थितिसमयस्थित्य- भावप्रयोजकरूपवत्त्वं विवक्षितम् । तच्चालोके आलोकत्वं ज्ञाने चाक्षुषत्वमस्ति, अनुमितौ तु न किञ्चिदिति न परानुमितौ व्यभिचारः । पक्षीकृतज्ञानस्यापि देशान्तरीयान्धकारसमकालीनत्वादसिद्धवारणाय एतज्ज्ञान विषयदेशीयेति । यदा द्वितीयसाध्यं प्रति उक्तहेत्वोः प्रयोगः तदा तयोर्धाराव्यावर्तकविसेषणमनुपादेयम्, तेन विनापि तत्र पूर्वज्ञाननिवर्तकतया तत्साध्यस्य सत्त्वेन व्यभिचाराभावात् । यद्वा एतद्विषयमात्रावारकनिवर्तकत्वे सति आवारकान्यत्वं हेतुः । मात्रपदमीश्वरादौ व्यभिचारवारणाय, तेषामेतज्ज्ञाना विषयरसाद्यावारकं प्रत्वपि निवर्तकत्वात् । आवारकं च तद्विषये नास्तीत्यादि 
व्यवहारप्रयोजकमुच्यते । नच वर्णितसाध्यसिद्धेः पूर्वमेतज्ज्ञानं न सम्भवतीति वाच्यम्, रूपादिचाक्षुषज्ञानाभावे तस्मिन् संशयादिजनकतदज्ञानरूपावरणस्ये तत्सत्वे तदभावस्य चानुभवसिद्धत्वेन भावरूपाज्ञानात्मकावरणनिवर्तकत्व- ज्ञानाभावेपि सामान्यतस्सिद्धत्वात् । 
तद्विषयावरणसमयावृत्तित्वे सति तदावरण निवर्तकत्वं वा हेतुः । एतत्सिद्धिः पूर्ववदेव । नचाप्रयोजकमत्व, प्राथमिक ज्ञानविषये उभयवादिसम्भतस्याज्ञातत्वस्य भावरूपाज्ञानानङ्गीकारे कथमपि निर्वक्तुमशक्यत्वात्; लाघवेनाप्रकाशशब्दस्य भावरूपाप्रकाशविषयत्वौचित्याच्च । भावरूपाज्ञानाख्यावरणादन्यस्य प्रागभावादेर्निवर्त्यत्वासम्भवेनावरणनिवर्तकत्व रूपहेतूच्छित्तिश्च विपक्षे बाधिका । एवं "देवदत्तप्रमा तत्स्थप्रमाभावातिरेकिणः । अनादेर्ध्वेसिनी मात्वाद्यज्ञदत्तप्रमा यथे" ति चित्सुखोक्तानुमानमप्यत्र प्रमाणम् । न च सुखादिप्रमायां परोक्षवृत्तौ द्वितीयादिप्रत्यक्षप्रमायां च बाध इति वाच्यम्, जन्यविकल्पकाजन्यदेवदत्तघटचाक्षुप्रमायाः पक्षत्वेन विवक्षितत्वात् । नच धारावाहिकद्वितीयादिबुद्धौ व्यभिचारः, तत्रापि पक्षप्रमाप्रागबावातिरिक्त- स्वप्रागबावनिवर्तकतया साध्यसत्त्वात् । देवदत्तगतत्वं च नानादिविशेषणम्, यज्ञदत्तप्रमायां साध्याप्रसिध्द्या व्याप्तिग्रहायोगात्; किन्त्वभावविशेषणम् । प्रागभावनिवृत्तिः प्रतियोग्यतिरिक्तेति मते इदं साध्यम्, तेन न प्रागभावातिरिक्तेत्यन्तवैयर्थ्यम्, नवा दृष्टान्ते साध्यवैकल्यम्, नवा इच्छादिप्रागभावनिवर्तकतयार्थान्तरता । न च साध्ये प्रमापदवैयर्थ्यम्, प्रागभावातिरिक्तेत्यत्र सामान्याभावस्य विवक्षिततया देवदत्तदुःखादिप्रागबावातिरिक्तस्वाभावानिवर्तकतयार्थान्तरतापरिहारार्थत्वात् । नचैवमपि पटप्रमाप्रागभावतिरिक्त स्वप्रागबावनिवर्तकत्वेनार्थान्तरता, प्रमादेन पक्षीभूतप्रमाया एव ग्रहणात् । न च तत्रापि पक्षीभूतघटप्रमान्तरप्रागभावातिरिक्तस्वाभावनिवर्तकत्वात् पक्षीभूत प्रमामात्रस्यार्थान्तरता शंकनीया, प्रमाव्यक्तीनां प्रत्येकमेव पक्षत्वात् । नचैवं 
देवदत्तगतत्वविशेषणं व्यर्थम्, पक्षीकृतप्रमाया अधिष्ठानरूपस्वप्रागभावातिरिक्तान्तः करणगतप्रागभावनिवर्तकत्वेनार्थान्तरतापरिहारार्थत्वा । अथवा जन्येत्यादि निरुक्तमेव पक्षतावच्छेदकम् । साध्ये प्रागभावातिरिक्तेत्यत्र सामान्या भाव एव विवक्षितः । नचैवं प्रमापदवैयर्थ्यम्, देवदत्तप्रमानिवर्त्यज्ञाने देवदत्तगतत्वस्यावश्यकत्वात् तस्य चाज्ञानस्य खनिवृत्तिप्रागबावरूपत्वाच्च पक्षीकृतप्रमाया देवदत्तगतप्रागभावातिरिक्तनिवर्तकत्वस्य बाधितत्वेन प्रमापदस्य तत्परिहारार्थत्वात् । नचाप्रयोजकता, तर्काणामुपन्यस्तत्वात् । अनुमानान्तराण्यपि तत्र प्रमाणानि । इच्छाद्वेषप्रयत्नासमानकालीनसामग्रीजन्यप्रत्यक्षभाव धर्माजनकस्वसामग्रीकालीनजन्यविशिष्टज्ञानाविषयविषयकघटादिप्रत्यक्षप्रमा ज्ञानातिरिक्तप्रत्यक्षनिवर्तिका, स्वसामग्रीकालीनजन्यविशिष्टज्ञानाविषयविषयक- 
बाह्यविषयजन्यप्रमात्वात्, स्वविषयध्वंसजनकप्रतियोगिप्रत्यक्षत्वात् । पक्षे परोक्षप्रमावारणाय प्रत्यक्षेति पदम् । स्वमते शब्दजनिताहमाकारापरोक्षवृत्तौ बाधवारणाय घटादीति । धारावाहिकद्वितीयादिज्ञानव्यावृत्तये स्वसामग्रीकालीनेत्यादि । इच्छाजिप्रागभावनिवरतकतयार्थान्तरताव्यावृत्तये धर्माजनकेति । संस्कारजनक तयाऽसम्भववारणाय प्रत्यक्षेति । स्वध्वंसजनकतयाऽसम्भवो माभूदिति भाव रूपपदम् । जिज्ञासाद्यनन्तरभाविघटादिप्रमाास्तन्निवर्तकतयार्थान्तरता माभूदिति इच्छेत्यादि । साध्ये संस्कारप्रागभावेनार्थान्तरता माभूदिति प्रत्यक्षेति । स्वनिवर्तकतया विशेषणज्ञानादिनिवर्तकतया चार्थान्तरा माभूत् इति ज्ञाना तिरिक्तेति । हेतौ परोक्षप्रमायामुक्ताहमाकारवृत्तौ द्वितीयादिज्ञाने च व्यभिचार वाराणाय स्वसामग्रीत्यादिविशेषणम्, बाह्यपदं विषयजन्यपदं च । यद्वाइच्छाद्वेषप्रयत्नासमान- -कालीनेत्येतद्वहिर्भावेनैव पक्षः; तत्र च पक्षविशेषणप्रयोजनानि पूर्वोक्तान्येव । कार्यस्वसमानाधिकरणातिरिक्तप्रत्यक्षनिवर्तकमिति साध्यम्, पूर्वोक्तमेवात्रापि प्रत्यक्षपदकृत्यम् । उत्तरसाध्येष्वप्येवं द्रष्टव्यम् । ज्ञानेच्छादिनिवर्तकत्वे- -नार्थान्तरतावारणाय समानाधिकरणेति । अज्ञानस्यापि स्वसमानाधिकरणतया बाधवारणाय कार्येति । यद्वा - कार्यत्वानधिकरण प्रत्यक्षनिवर्तकमिति साध्यम् । अत्र च परमतानुसारे घटादिप्रागभाव निवर्तकमृदादिप्रत्यक्षं दृष्टान्तः । इच्छादिनिवर्तकत्वेनार्थान्तरतावारणाय कार्य त्वेति विशेषणम् । यद्वा जन्यज्ञानासहकृतसामग्रीजन्यध्वंसप्रतियोगिजातीयाति रिक्तज्ञानान्यप्रत्यक्षनिवर्तकमिति साध्यम् । अत्र जन्येत्यादिकं ज्ञानान्यत्वं च प्रत्यक्षविशेषणम् । स्वस्वजनकविशेषणज्ञाननिवर्तकतयार्थान्तरता माभूदिति ज्ञानान्यपदम् । इच्छादिनार्थान्तरतावारणाय ध्वंसप्रतियोगीत्यादि । तावयुक्तेऽज्ञानस्यापि विनाशित्वात् बाधस्स्यादिति जन्यज्ञानेत्यादिप्रतीकम् । नच साध्यवैकल्यम्, घटस्यापि सत्तादिना तादृशध्वंसप्रतियोगिजादीयत्वादिति वाच्यम्, - ध्वंसप्रतियोगिजातीयपदेन तादृशध्वंसप्रतियोगिवृत्तिबाह्यवृत्ति जातिमत्त्वस्य 
विवक्षितत्वात् । जातिरहितप्रागभावनिवर्तकमृदादिज्ञानं वात्रापि दृष्टान्तः । जन्यज्ञानाजन्यप्रतियोगिजातीयातिरिक्तज्ञानान्यप्रत्यक्षनिवर्तकमिति वा साध्यम् । दृष्टान्ते साध्यवैकल्योद्धारः पूर्ववदेव । स्वेनांर्थान्तरतानिवृत्तये ज्ञानान्येति । पूर्ववदेव 
ध्वंसप्रतियोगीत्यादेर्जन्यज्ञाने त्यादेश्च प्रयोजनम् । नचात्र साध्यद्वयेपि बाह्यवृत्तिजातिमद्भिन्नप्रत्यक्ष निवर्तकमित्येतायताभीष्टसिद्धेः शेषवैर्थ्यम्, विशिष्टाभाक्स्यान्यत्वात् । गुणत्वानधिकरणप्रत्यक्षनिवर्तकत्वं वा साध्यम्, गुणत्वेत्यादिकमिच्छादिनार्थान्तरतावारणार्थम् । यद्वा स्वस्थितिक्षणनियतस्वविनाश-  -सामग्रीमद्भिन्नप्रत्यक्षनिवृत्तौ चरमकारणत्वं साध्यम् । इच्छादिनार्थान्तरतां व्यावर्तयितुं स्वस्थिती त्यादि । सिद्धान्ते यावत्कारणनाशं वृत्तिज्ञानस्य स्थायित्वात् स्वनिवर्तक तयार्थान्तरतावारणाय चरमकारणत्वपर्यन्तम् । अत्र सर्वत्रापि पूर्वानुमानोक्त एव हेतुः । यथासम्भवं तत् तत्रोक्तं एव दृष्टान्तः । यद्वा चेष्टानपेक्षज्ञाना जन्यप्रत्यक्षनिवर्तकम्, चेष्टाजन्यान्यकार्यातिरिक्तप्रत्यक्षनिवर्तकम्, चेष्टानिमित्त जातीयातिरिक्तप्रत्यक्षनिवर्तकम्, अहमनुभवविषयधर्मातिरिक्तनि- -वर्तकमित्येवमादि साध्यान्तरं द्रष्टव्यम् । एवमविद्या महाविद्याभिरपि सिध्द्यति । अयं घटः एतद्वटाज्ञानान्यान्यभावान्यः, मेयत्वात्, पटवत् । एतद््घटाज्ञानाभ्यां यदन्यत् पटादि सर्वे ततोऽन्यः एतद््घटः अज्ञानं च, तादृशभावादन्यत्वं च एतद््घटरूपभावान्यत्वस्य तत्र बाधितत्वात् अज्ञानस्य भावत्वमादाय लिध्द्यति । घटान्यत्वमादाय पक्षातिरिक्ते साध्यसिद्धिः । अज्ञानं स्वस्वेतर वृत्तित्वरहितभाववृत्तिधर्माधिकरणम्, मेयत्वात्, घटवत् । अज्ञानतदितर वृत्तित्वरहितो धर्मः अज्ञानमात्रवृत्तिर्वा तदितरवृत्तिर्वा स्ता ; तत्र तदितर मात्रवृत्तिभाववृत्तिधर्माधिकरणत्वसाधने बाधात् स्वमात्रवृत्तिं भाववृत्तिधर्मादाय साध्यसिद्धाबज्ञानस्य भावत्वसिद्धिः । अज्ञानान्यत्वादिकमादाय सर्वत्र भावेष्वभावेषु च साध्यसिद्धिः  । अज्ञानत्वं स्वस्वेतरवृत्तित्वरहितभाववृत्तिवृत्तिधर्माधिकरणम्, 
मेयत्वात्, घटवत् । अज्ञानत्वेतरमात्रवृत्तिधर्मस्याज्ञानत्वे बाधितत्वात् अज्ञानत्वमात्रवृत्तिं भाववृत्तिं धर्ममादाय साध्यपर्यवसाने अज्ञानस्य भावत्व सिद्धिः । अज्ञानत्वान्यत्वस्य भाववृत्तिमेयत्वादिभाववृत्तित्वात् तदाश्रयत्वात् सर्वत्रापि सपक्षे साध्यसिद्धिः । भावत्वं स्वस्वेतरवृत्तित्वानधिकरणाज्ञानवृत्तिधर्मवत्, मेयत्वात्, घटवत् भावत्वेतरमात्रवृत्तिधर्मस्य भावत्वे बाधात् भावत्वमात्रवृत्तिमज्ञानवृत्ति  वृत्तिधर्ममादाय साध्ये वाच्येऽज्ञानस्य भावस्वसिद्धिः । अज्ञानवृत्तिमेयत्वादिवृत्तिं भावत्वान्यत्वमादाय सपक्षे साध्यसिद्धिः । नचाप्रयोजकत्वम्, घटाद्यज्ञानाभावे तद्विषये वल्मीकभ्रमानुत्पादप्रसंगात् ; न जानामीति 
ज्ञानसामान्यविरोध्यननुभव प्रसंगाच्च । घटव्यंसाजनकघटापरोक्षप्रमाणज्ञानं घटं न जानामीत्यनुभवविषय निवर्तकम्, घटापरोक्षप्रमाणज्ञानत्वात्, घटध्वंसजनकघटप्रत्यक्षवत् ; नच प्रागभावेनार्थान्तरता, तस्य स्वानिविर्त्यत्वात् ; निवर्तकत्वयोग्यता साध्येति न धाराद्वितीयादिज्ञाने बाधो व्यभिचारो वा । यद्वा - स्वसामग्रीकाले 
स्वसमानाधिकरणज्ञानाविषयविषयत्वं पक्षे दन्यसविकल्पकाजन्यत्वं च हेतौ विशेषण मस्तु । मूलाज्ञाने तु प्रयुज्यते - ब्रह्मसाक्षात्कारः स्वसमानविषयभावरूपाज्ञान निवर्तकः, अज्ञातविषयसाक्षात्कारत्वात्, घटादिविषयसाक्षात्कारवत् ; नचा प्रयोजकत्वम्, मूलज्ञानानंगीकारे मोक्षशास्त्रानर्थक्यप्रसंगात् । दुःखध्वंसस्या पुरुषार्थत्वात्, तत्वज्ञानं विनापि प्रागभावक्षयादेवोपपत्तेश्च । धर्माधर्मादिरूप बन्धहेतोस्सत्यत्वे ज्ञानानिवर्त्यत्वप्रसंगात् । भोगादेव कर्माणां क्षय इति चेन्न; - तथापि ज्ञानवैर्थ्यप्रंगात् । अनन्तकर्मणां युगपद्भोगासम्भवात् क्रमेण भोगे कर्मप्रवाहस्यानुच्छेदप्रसंगात् । आनन्तस्यापि जन्यस्यामृतत्वायोगात् । मुक्तौ शरीरद्यभावेन तदुत्पत्त्यसम्भवाच्च । नित्यानन्दाभिव्यक्तिर्मोक्ष इत्यत्रापि अभिव्यक्तिज्ञानं तत्प्रगस्ति, नवा  ! अन्ते तस्य कार्यत्वादनित्यत्वापत्तिः । पश्चाच्च शरीराद्यभावान्नोत्पत्तिरिति मुक्तेरनित्यत्वप्रसंगः । 
प्रथमे चानवृत्तस्य तस्येदानीं सत्त्वेनुपलम्भो न स्यात्, आवरणस्य च स्वरूपभूते स्वधर्मे वा आनन्दे वास्तवस्यासम्भवात् । नहि प्रकाशमानत्वाप्रकाशमानत्वे युगपदेकस्य वस्तुनस्सम्भवतः । नचेदानीमानन्दिस्संकुचितो भाति, मुक्तौ तु विस्तृत इति वाच्यम्, - मिरवयवे आनन्दे वास्तव संकोचादेरसम्भवात् । लिंगशरीरनिवृत्तिरिति च न साधु, तन्मात्रस्यापुरुषार्थत्वात् । तस्मादानन्दरूपावारकाविद्यानुवृत्तिर्मोक्ष इत्यवश्याभ्युपगन्तव्यं शास्त्रार्थ वत्त्वाय । उपादानत्वं अनादिज्ञाननिवर्त्यवृत्ति, कारणत्वावान्तरधर्मत्वात्, निमित्तत्ववत् । असमवायित्वस्यासिद्धेर्न तत्र व्यभिचारः । अनाश्रितवृत्तिकारणविभाजनकधर्मत्वादिति वा हेतुः । नचाप्रयोजकत्वम्, सार्गाद्यकार्यस्योपादान्तरा निरूपणात् । निरवयवाणूनां संयोगासम्भवात् तत्रप्रमाणाभावाच्च नोपादानतन्त्रा च साऽविद्यैव, तस्या अनादित्वात्, ज्ञानानिवर्त्यवत्वाच्च । ज्ञाननिवर्त्यत्वं च तस्याः श्रुतिसिद्धम् । मृद््घट इत्यादिनानु भूयमानज्ञाताज्ञातभेदस्य विरोधेन वास्तवत्वासम्भवात् अनिर्वचनीयस्य तादृशा विद्यां विनाऽसम्भवाच्च । अत एव 
उपादानत्वमनादिशननिवर्त्यवृत्ति न भवति, निमित्तंत्वातिरिक्तकारणत्वावान्तरधर्मत्वात्, असमवायित्ववदिति प्रत्यनुमानं निमित्तत्वेन सोपाधिकत्वं च परास्तम्, तर्काभावेनास्य दुर्बलत्वात्, साध्याव्यापकत्वाच्च । प्रपंचस्य सत्यकारणकत्वे सत्यत्वापत्तेस्तद्भेदस्यापि तथा त्वात्, तस्य सर्वात्मत्वाद्वितीयत्वादिपरानेकश्रुतिबाधप्रसंगेन कारणान्तरस्य बाधि तत्वाच्च । तस्मादनादिज्ञाननिवर्त्योपादनं नाज्ञानादन्यदबाधितमिति तस्मिद्धिः । एवमपीतघटसमानकालीनः श्यामघटः पीतघटोपादानजडोपादानकः, घटत्वात्, पीतघटवत् । अत्रापीतघटेत्यादि पक्षविशेषणं पीतघटावयवैरेव कालान्तरे श्यामघटारम्भसम्भवादर्थान्तरतावारणाय । नचाप्रयोजकत्वम्, अन्यथा अनुगतबुद्धेराकस्मिकत्वप्रिसंगात् । अविद्यातिरिक्तघटत्वे प्रमाणाभावात् । 
एवंअनादिभावत्वं ज्ञाननिवर्त्यवृत्ति, अनात्मवृत्तित्वात्, घटत्ववत् ; अनादित्वं ज्ञाननिवर्त्यभाववृत्ति, जडभाववृत्तित्वात्, घटत्ववत् ; भावत्वं अनादिशान निवर्त्यवत्ति, अनादिजडवृत्तित्वात्, प्रागभावत्ववदित्याद्यह्यम् । सर्गाद्यका लीनं कार्यं जडोपादानकम्, कार्यत्वात्, घटवत् । तच्च लाघवादेकम्, सर्गाद्यकार्योपादानत्वादनादि, उपादानत्वाच्च भावरूपमेवेति - अनादि एकं भावरूपं जडोपादानं सिद्धम्, तदेवाज्ञानम् । 
	अत्रोच्यते - यत्तावंजन्यसविकल्पकेत्यादि पक्षतावच्छेदकमुक्तम् ; तदनु पपन्नम् । तथाहि - यत्किञ्चिक्लविकल्पकध्वंससामग्र्या आद्यत्वे सर्वदा सम्भवादाश्रयासिद्धिः । नच सर्गाद्यकालीनचाक्षुषज्ञाने तत्प्रसिद्धिः, चाक्षुषज्ञान स्याद्यत्वे हि तथा स्यात् ; तत्र च न मानमस्ति, स्पार्शज्ञानस्यापि पूर्वमसम्भवेन तद्ध्वंससामग्रया आद्यचाक्षुषज्ञानोत्पत्तिसमयेसम्भवात् । नच समानाधिकरणेति  सविकल्पकविशेषणम्, जन्यपदवैथ्यात् । भ्रमस्याप्यधिष्ठानादिसविकल्पकजन्यत्वमस्ति, नवा ? आद्ये प्रथमविशेषणेनैव तव्द्यावृत्तिसिद्धेः 
	अत्रोच्यते - यत्तावञ्जन्वसविकल्पकेत्यादि पक्षतावच्छेदकमुक्तम्; तदनुपपन्नम् । तथाहि- यत्किञ्चित्सविकल्पध्वंससामग्र्या आद्यत्वे सर्वदा सम्भवादाश्रयासिद्धिः । नच सगांद्यकालीनचाक्षुषज्ञाने तत्प्रसिद्धिः, चाक्षुषज्ञानस्याद्यत्वे हि तथा स्यात्; तत्र च न मानमस्ति, स्पार्शज्ञानस्यापि पूर्वमसम्भवेन तद््ध्वंसमामग्रया आद्यचाक्षुषज्ञानोत्पत्तिसमयेसम्भवात् । नच समानाधिकरणेति सविकल्पविशेषणम्, जन्यपदवैयर्थ्यात् । 
भ्रमस्याप्यधिष्ठानादिसविकल्पकजन्यत्वमस्ति, नवा? आद्ये प्रथमविशेषणेनैव तद्व्यावृत्तिसिद्धेः द्वितीये शुक्तिगतरूपादिविषयतया तदज्ञाननिवर्तकत्वेन साध्यसत्त्वात्, प्रमाण पदवैयर्थ्यम् ।  प्रमाणज्ञानत्वमपि यदि तद्वति तत्प्रकारकज्ञानत्वम्, तदा त्वन्मते प्रमाणपदेन न भ्रमव्यावृत्तिः; यद्यबाधितार्थविषयत्वम्, तदा त्वन्मते असिद्धिः । अधिष्ठानांशमादायाबाधितार्थत्वं तु भ्रमप्रमयोस्तुल्यम् । अन्तःकरण वृत्त्यादिरूपत्वेऽस्मन्मतेनाश्रयासिद्धिः । अन्धकारनिवृत्तीत्यादि पक्षतावच्छेदकान्तरमप्ययुक्तम्; द्वितीयस्यापि देशान्तरीययत्किञ्चिदन्धकारनिवृत्त्यव्यवहितोत्तरकालत्वेन तत्र बाधात् । स्वविषयावारकत्वविवक्षायामपि अन्धकारस्थघटे प्रदेशान्तरानीते चक्षुषा गृह्यमाणे द्वितीयादिज्ञानात् प्राग्दैवात्तन्नाशे तच्ज्ञाने बाधः । स्वोत्पत्त्यव्यवहितपूर्वद्वितीयक्षणे स्वविषयावारकत्वविवक्षायामपि द्वितीयादिबुद्धौ बाध एव, स्वविषयीभूतघटत्वाद्यावारकान्धकारस्य तत्पूर्वद्वितीयक्षणे देशान्तरे निवृत्तिसम्भवात् । स्वोत्पत्त्यव्यवहितपूर्वद्वितीयक्षणे यावत्स्वविषयावरणान्धकारनिवृत्त्युत्तरकालीनत्वं वा यद्देशस्थतया स्वविषयं गृह्वाति तद्देशस्थान्धकारनिवृत्त्यव्यवहितोत्तरकालीनत्वं वा विवक्षितमिति चेन्न;- वाया बन्धकारदशायां च वा घटाभावे गृहीते अन्धकारनाशोत्तरक्षणे वायावेव चक्षुषा घटाभावज्ञाने बाधात्, तस्य त्वग्जन्यज्ञानसमानमात्रविषयत्वेनाज्ञाना निवर्तकत्वात् 
। स्वविषयावरणेत्याद्याद्यसाध्यं चायुक्तम्, प्रागभावनिवृत्तेः प्रतियोग्यतिरेकपक्षेपि न तस्य प्रतियोगिसाध्यत्वम्, प्रागभावप्रतियोगिनोरेक कालत्वविरोधादेः पूर्वमेवोक्तत्वेन प्रतियोगिसामग्रयैव निवृत्तेः । तथाच इच्छाप्रागभावत्यापि ज्ञाननिवर्त्यत्वान्न स्वनिवर्त्यपदेन तद्व्यावृत्तिः । स्वप्रागभावेत्यादिद्वितीयसाध्येपि स्वजनकादृष्टेनार्थान्तरता, तस्याप्यलौकिकप्रत्यक्षविषयत्वात्; लौकिकप्रत्यक्ष विवक्षायामज्ञानस्य लौकिकप्रत्यक्षत्वाभावात् लौकिकप्रत्यासत्तिजन्यत्वरूप लौकिकत्वस्य नित्येऽज्ञानसाक्षिण्यभावात् । अलौकिकप्रत्यासत्त्यजन्यप्रत्यक्ष विवक्षायामीश्वरप्रत्यक्षविषयत्वात् स्वजनकादृष्टमादायार्थान्तरतैव । जन्यत्वेन तद्विशेषणेऽज्ञानसाक्षिणो नित्यत्वात् बाधः । अज्ञानाकाराविद्यावृत्तिमादाय जन्यत्वोपपादने चाज्ञानावच्छेदकतयाऽदृष्टस्यापि भानात् सैवार्थान्तरता । नन्येति स्थानेऽस्मदादीति विशेषणेप्ययमेव दोषः । साध्यद्वयेपि क्वचित्घटत्वनिर्विकल्पकानन्तरं पटादिवस्त्वन्तरविषयेच्छा, ततो घटत्वविशिष्टसविकल्पकस्य सम्भवात् तत्रार्थन्तरता; 
विरोधिगुणतया घटचाक्षुष ज्ञानस्य पटादिविषयेच्छानिवर्तकत्वात् । नच निर्विकल्पकानन्तरमविलम्बेन सविकल्पकस्यैवोत्पत्तेरन्तरा नेच्छादिसम्भव इत्यादि वाच्यम्, तथासति पट ज्ञानानन्तरोत्पन्नघटज्ञाने आद्यहेत्वसिद्धिवारणाय सविकल्पकाजन्येत्यनेन सविकल्पकध्वंससामग्राशून्यसमये चक्षुर्जन्यत्वमभिप्रेतमिति तव विवक्षानुपपत्तेः; तत्र घटत्वनिर्विकल्पकानन्तरं पटाद्यर्थान्तरज्ञानं अनन्तरं घटसविकल्पकमिति वक्तव्यत्वात् । यदि च पटज्ञानानन्तरं घटनिर्विकल्पकं अनन्तरं घटसविकल्पकं तत्रेति स्यात्, तदा पटसविकल्पकध्वंसोत्पत्तिसमयोत्पत्तिकतया घटसविकल्पकस्य तत्समयानाधारस्थितिकत्वस्य सत्त्वेन भागासिध्द्यभावात् तस्य पक्षबहिर्भावार्थे पक्षविवक्षानुपपत्तेः । नच स्मरणाद्यात्मकमेव तत्र घटत्वविशेषणज्ञानं तदनन्तरं पटज्ञानं तदनन्तरं घटसविकल्पकमिति वाच्यम्, जन्यसविकल्पकाजन्येत्यनेनैव 
तस्य पक्षबहिर्भावे सिद्धे विवक्षानुपपत्तितावदस्थ्यात् । एतेन तृतीयसाध्यमपि निरस्तम्; विषयत्वेन जन्यप्रत्यक्षत्वेन च सामान्यतः कार्यकारणभावात् । इच्छाप्रागभावादिव्यावर्तकस्वप्रागभावादिपदवैयर्थ्यं च । चतुर्थसाध्यमप्ययुक्तम्; स्वसमानविषयसंशयजननयोग्यातीतकालीनसाधारणधर्मदर्शनमादायार्थान्तरत्वात्; पक्षीभूतज्ञानसत्ताक्षणे तद््ध्वंसस्य सत्त्वात् । स्वसत्ताक्षणनियतध्यंसप्रतियोगीत्यत्र नियत पदं च व्यर्थम् । ननु स्वसत्ताक्षणवर्तिध्वंसप्रतियोगीत्युक्ते क्वचित् स्यसत्ताक्षणे स्वजनकमनस्संयोगध्वंसस्य सम्भवात् अर्थान्तरतादवस्थ्यमिति चेत्? नियतत्व विशेषणेपि तत्तादवस्थ्यात्, तस्य ध्वंसविशेषस्य पक्षीभूततज्ज्ञानव्यक्तिसत्ताक्षणनियतत्वान् । ननु यद्धर्माश्रयप्रतियोगिकध्वसत्वं जन्यसविकल्पकाजन्यचाक्षुषघटज्ञानस्थितित्वावच्छिन्ननिरूपितव्यापकतावच्छेदकं तद्धर्मावच्छिन्नपूर्वकत्वं विवक्षितम्, तन्मनस्संयोगविशेषध्वंसत्वं च न तथा, स्वजनकमनस्संयोगध्वंसश्च न स्वसत्ताक्षणे नियत इति नियतत्वेन विशेषणे प्रागिव नार्थान्तरतेति चेन्न;- एवमपि यत्किञ्चिदात्ममनस्संयोगत्वंसस्य स्वसत्ताक्षणे आवश्यकत्वात् सर्वत्रात्ममनस्संयोगमादायार्थान्तरता दुर्वारवै । उद्देश्यसिद्धये विशेषणानीत्यपि पक्षो न युक्तः; स्वविषयावारकनिवर्तकत्वादिति हेत्वसिद्धिं परिहरता त्वया 'स्वविषयावारकत्वादिकं सिद्धमेव, भावत्वमात्रे विप्रतिपत्त्यानुमानप्रवृत्तिरि'त्युक्तत्वेन स्वसमानविषयकत्वादीनां 
सिद्धत्वेनानुद्देष्टव्यत्वात् । ननु भावत्वेन सहासिद्धत्वात् स्वविषयावरणत्वादीनामुद्देष्टव्यतेति चेत्? तर्हि प्रमेयत्वादीनामपिभावत्वादिनिरुक्तधर्मैस्सहासिद्धित्वात् तेषामपि साधनप्रसङ्गात् । तैर्विनाप्यज्ञान सिद्धेर्न तेषामुद्देश्यतेति चेत्? तर्हि प्रागभावव्यतिरिक्तस्वविषयावरणपूर्वकमित्येतावता स्वेष्टसिद्धेश्शेषवैयर्थ्यात् । नच तमोव्यावृत्त्यर्थत्वान्न व्यर्थतेति वाच्यम्, स्वनिवर्त्यस्वदेशगतेत्युक्तयोरन्यतरेणैव 
तद्व्यावृत्तिसिद्धावन्यतरवैयर्थ्यात् । आद्यहेतोरिच्छादिव्यवहितघटज्ञानविनाशकालोत्पन्नतद््घटविषयज्ञाने व्यभिचारः । विजजातीयाव्यवधानेन चक्षुस्सन्निकर्षजन्यत्वं विवक्षितमिति चेन्न;- किं व्यवधानाव्यवधाने पूर्वोत्तरज्ञानयोः, उत सन्निकर्षज्ञानयोः? नाद्यः, इच्छाव्यवहितनिर्विकल्पकजन्यसविकल्पके भागासिद्धेः । न द्वितीयः, अव्यवधान  विवक्षयापि पूर्वोक्तव्यभिचारानुद्धारात् । नहीच्छा सन्निकर्षस्य तत्र द्वारं भवति । विजातीयापूर्वकत्वमात्रविवक्षायामपि आत्मादिपूर्वकत्वात्, जन्यविजातीयापूर्वकत्वविवक्षायामपि घटादिपूर्वकत्वात्, चक्षुस्सन्निकर्षजन्यत्वविवक्षायामपि यत्क्तिञ्चिच्चक्षुस्सन्निकर्षध्वंसादिपूर्वकत्वादसिद्धिः । स्वजनकसन्निकर्षजन्यविजातीया पूर्वकत्वविवक्षायां घटज्ञानानन्तरतद्विषयेच्छाव्यवहितघटज्ञानान्तरे तदिच्छायाः परम्परया तत्सन्निकर्षजन्यत्वेन तद्व्यवधानाद्व्यभिचारपरिहारेपि घटज्ञानानन्तर तत्सन्निकर्षाजन्यपटाद्यर्थान्तरेच्छाव्यवहितघटज्ञानान्तरे व्यभितारात् । यत्र च तच्चक्षुस्सन्निकर्षजन्यसविकल्पकद्वितीयक्षण इच्छाविनाशक्षणे  प्रत्यत्रस्तदनन्तरं  ततएव सन्निकर्षान्निर्विकल्पकपुरस्सरं  सविकल्पकं  जायते तत्र भागासिद्धिश्च । अपिच यत्र वाय्वादौ त्वचा  घटाभावो गृहीतः द्वितीयक्षणे चान्धकारादि निवृत्तौ  तृतीयक्षणे  चक्षुषा  तत्रैव घटाभावग्रहः , तत्र पूर्वज्ञानानधिक स्वविषये तस्मिन्व्यभिचारः ।  द्वितीये हेतोरपि उक्तपक्षतावच्छेदकावच्छिन्न ज्ञानस्य द्वितीयालोकेनापि  सम्भवात् द्वितीयालोके   व्यभिचारः । प्रथमा लोकजन्यज्ञानमेव पक्षः ,  तदुत्पत्तिसमय एव  तज्ज्ञानोत्पत्तिसमयशब्देनापि विवक्षइत इति चेन्न; -  प्रथमद्वितीयालोकाभ्यां क्वचित्पक्षीभूतज्ञानोत्पत्तिसम्भवेन तत्र  द्वितीयालोके व्यभिचारात् । प्रथमालोकमात्रजन्यत्वं पक्षविशेषणमिति चेन्न; - जालसूर्यमरीचिकामात्रजन्यनिरुक्तपक्षतावच्छेदकाक्रान्तत्रसरेणुप्रत्यक्षकालीने 
तन्मरूचिकानन्तरभाविनि  प्रदीपालोके व्यभिचारात् । किंच एतज्ज्ञानोत्पत्ति समये 
एतद्विषयसम्बन्धिपरकीयद्वितीयादिज्ञाने व्यभिचारः । यदत्रोक्तं तदीय प्रथमज्ञानस्यापि पक्षत्वेन तदुत्पत्तिकाले परकीयद्वितीयादिज्ञानस्य  तद्विषय सम्बन्धित्वाभावान्न व्यभिचार इति ; तत्तुच्छम् , परकीयप्रथमज्ञानोत्पत्तिसमये एत द्विषयसम्बन्धित्वाभावेपि एतदीयप्रथमज्ञानोत्पत्तिसमये  एतद्विषयसम्बन्धित्वसत्त्वेन तत्र हेतुसत्त्वात् , अन्यसविकल्पकाजन्यचाक्षुषघटज्ञानस्य  पक्षीकृतस्यैव  एतत्पदे नाभिधानात् ।  चदि च पक्षीकृतयत्किञ्चिज्ज्ञानोत्पत्तिसमये  तद्विषयसम्बन्धित्वेपि तादृशज्ञानान्तरोत्पत्तिसमये तद्विषयसम्बन्धित्वाभावेन  हेत्वभाव उच्येत, तर्हि स्वरूपासिद्धिरेव । नहि कस्यापि ज्ञानस्य तादृशसर्वज्ञानोत्पत्तिसमये तद्वियसम्बन्धित्वमस्ति । अपि च एतद्विषयसम्बन्धित्वं  किमेतद्विषयविषयकत्वम् ?  एतद्विषयसम्बन्धमात्रं वा ? नाद्यः , साधनवैकल्यात् ; आलोकस्य निर्विषयत्वात् । द्वितीये तु अन्धकारसामान्याभावे व्यभिचारः । किञ्च - एतज्ज्ञानसमानकालीनैतत्समानविषयपरकीयानुमितिविशेषे व्यभिचारः । नन्वन्धकारस्थितिसमयस्थित्यभावप्रयोजकरूपवत्ववत्वं  विवक्षितमिति चेन्न; - प्रयोजकत्वं हि न व्याप्यत्वादन्यत् सम्भवति । तच्च उक्तानुमितिविशेषेपि चाक्षुष ज्ञानसमकालोत्पत्तिकत्वरूपमत्स्येव । किञ्च - एतद्विषयदेशीयान्धकारस्थितिसमयस्थित्यभावप्रयोजकरूपवत्वमात्रं विवक्षितम् ? उत एतद्विषयदेशे एतद्विषयदेशीयान्धकारस्थितिसमयस्थित्यभावप्रयोजकरूपवत्वं  वा ?  नाद्यः ,  एतद्विषयदेशीयान्धकारस्थितिसमये देशान्तरे आलोकस्य सत्त्वेन आलोकस्य तत्समयास्थितिकत्वप्रयोजकत्वाभावात् । न द्वितीयः , ज्ञानस्य एतद्विषयदेशे घटादावसत्त्वेन  ज्ञानत्वस्यैव तत्प्रयोजकतया पूर्वोक्तपरकीयानुमितेरपि तादृशत्वेन व्यभिचारा निस्तारात् । किंच - जन्यसविकल्पकाजन्यतचाक्षुषघटज्ञानविषयदेशीयान्धकारस्थितिसमयास्थितिकमप्र
सिद्धमेव,  एतच्छब्देन  पक्षीकृतज्ञानाभिधानात् । पूर्वोक्तरीत्या  वायौ चाक्षुषघटाभावग्रहे व्यभिचारश्च, तस्य त्वाचवटाभावज्ञानजन्यत्वेपि सविकल्पकाजन्येत्यनेन समानाधिकरणसविकल्पकध्वंससामग्रीशून्यसमये चक्षुर्जन्यत्वस्य विवक्षिततया  उक्तचाक्षुषघटाभावज्ञानस्य च त्वाचघटाभावज्ञानस्थितक्षणे तमोनिवृत्तेः तद्विनाशक्षण एवोत्पन्नतया तद््ध्वंससामग्रीशबन्यसमये चक्षुर्जन्यत्वाद्धेतुगतेन  एतज्ज्ञानपदेनाभिधानसम्भवात् । अन्धकार प्रत्यक्षे च पक्षीभूते भागासिद्धिः , तस्यान्धकारस्थितिसमयस्थितिकत्वात् । तृतीयहेतुरपि स्वरूपासिद्धः। न चट अज्ञाने अभाबत्विप्रतिपस्तावपि ज्ञानेनाज्ञानं 
विवृत्तमित्यनुवादज्ञानदशायां  तद्विषयसंशयदर्शनाच्च ज्ञानस्याज्ञाननिवर्तकत्वमज्ञानस्यावरणत्वं  च सिद्धमिति वाच्यम् , ज्ञानेनात्रानं नष्टमित्यनुभवस्यैवासिद्धेः । इदानीमज्ञानं नष्टं  ज्ञानं जातमित्येव ह्यनुभूयते; न तु तयोस्साध्यसाधनभावानुभवः । ईश्वरादौ व्यभिचारश्च,  स्वजननाद्यप्रसिध्द्या स्वजननस्वसामानाधिकरण्र्यादिघटिसाध्यस्य तत्राभावात् । यदुक्तम् - रसाद्यवारकनिवर्तकत्वात् तन्मात्रावारकनिवर्तकत्वं नास्तीति; तन्न, रूपाद्यावारकस्य तन्मात्रावारकत्वात् ; अन्यथा हेत्वसिध्द्यापातात् । पक्षीभूतज्ञानकद्वितीयालोके व्यभिचारश्च, ज्ञानप्रागभावस्य नास्ति न प्रकाशत इति व्यवहारप्रयोजकत्वेन तदावारकत्वात् , द्वितीयालोकस्य च तन्निवर्तकत्वात् , तस्य च प्रगभावस्यालोकसामानाधिकरण्याभावेनालोके साध्याभावात् । एतेन  तुरीयहेतुरपि निरस्तः । किंच - पक्षतावच्छेदकसामानाधिकरण्येन साध्यसिद्धेरनुमानफलत्वे द्वितीयादिज्ञाने  बाधवारणाय पक्षविशेषणमनर्थकम् । षक्षताबच्छेदकावच्छेदेन साध्यसिद्धेरनुमानफलत्वे इच्छाप्रागभावादिनिवर्तकज्ञानेष्वंशतस्सिद्धसाधनवारणार्थमाद्यसाव्यप्रभृतिषु  स्वनिवत्यत्यादि विशेषणमनर्थकम् । इदं च यथासम्भवमुत्तरानुमानेष्वपि दीषणं 
द्रष्टव्यम् ।  किञ्च - सकृज्ज्ञानेर्थे पश्चात् स्वरूपावारकाज्ञानाभावस्य त्वयोक्तत्वात् तादृशस्वरूपविषये पक्षीभूतज्ञाने बाधः । इदमपि दूषणमनुमानान्तरेपि द्रष्टव्यम् । तस्मात् साध्वनुगृहीतमाचार्यै रनुमानजीर्णकन्थे ति।
	अप्रयोजकाश्च हेतवः। तथा हि - न तावदाद्यस्तर्कः , देवदत्तज्ञानविषयत्वात्यन्ताभावस्यैव तं प्रत्यज्ञातत्वरूपत्वात् ; देवदत्तीययावत्प्रतियोगिकविषयविषयिभाव संसर्गावच्छिन्नाभावकूटो वा तत्संसर्गावच्छिन्नतत्प्रतियोगिकसामान्याभावो वाऽज्ञानतत्वमस्तु । द्वितीयादिज्ञानदशायां च त्रिविधमष्यज्ञातत्वान्नास्त्येव । न च प्रमेयत्वेन ज्ञातेऽज्ञातताभावप्रसङ्गः ,  अहमज्ञ इति  प्रतीतिविषयसमर्थनेनैव  तन्निरासात् । किंच यादृशज्ञानसत्त्वात् ज्ञात इति व्यवहारः ,  तादृशज्ञानबिषयाभावादेवाज्ञातत्वव्यवहारोऽस्तु, त्वदुक्तन्यायेनैव  प्रमेयत्वादिना ज्ञानेपि मया घटो ज्ञात इति व्यवहाराभावेन ज्ञानविषशेषस्यैव  तत्प्रयोजकत्वस्य वाच्यत्वात् ।  नापि द्वितीयस्तर्कः , अप्रकाशशब्दस्य वाक्यतया  लोकव्युत्पत्त्यनुसारेण  पदद्बयार्थसंसर्गपरतया ज्ञानाभावपरत्वस्य युक्तत्वेन  लाघवानबतारात् ; प्रत्युत क्लृप्तत्वेनाभावपरत्व एव लाघवात् । 
किञ्चाभावस्य च गौरवं न तुलाग्राह्यम् , किन्तु नियमतः प्रतियोगिनिरूपणाधीननिरूपणत्वेनैव, तच्च विरोधितया भासमाने भावरूपाज्ञानेपि तुल्यमिति कुतो  लाघवम् । किंच - अज्ञानशब्दस्य ज्ञानजन्यनिवृत्तिप्रतियोगित्वात्मकविरोधित्वपरत्वे निवृत्तिरूपाभावविशेषणस्य जन्यत्वादेश्च प्रवेशेनातिगौरवम् । नापि तृतीयस्तर्कः , हेत्वसिद्धरुक्तत्वेन  इष्टप्रसङ्गत्वात् । त्वदुक्तरीत्या प्रागभावनिवृत्तिः प्रतियोग्यतिरिक्तेति मते तन्निवर्तकत्वसम्भवाच्च । मतान्तरेपि अन्यत्र प्रागभावनिवृत्तेः प्रितयोगिरूपत्वेपि अनेनानुमानेन ज्ञानप्रागभावस्य प्रतियोग्यतिरिक्तनिवृत्तिमादाय साध्यसिद्धौ भावरूपाज्ञानं विना हेतूच्छित्तेरभावात् । 
चित्सुखानुमानमप्ययुक्तम् , प्रागभावनिवृत्तेः  प्रतियोग्यतिरिक्तत्वेपि  प्रतियोगिसाध्यता नास्ति, किन्तु प्रतियोगिसामग्रीसाध्यत्वमेवेत्युक्तत्वेन साध्ये प्रागभावातिरिक्तपदवैयर्थ्यात् ; दृष्टान्ते साध्यवैकल्याच्च ;  इच्छाप्रागभावादिभिरर्थान्तराच्च ।  प्रमाव्यक्तिविशेषस्यैव पक्षत्वेन साध्येपि प्रमापदस्य तत्परत्वेन दृष्टान्ते साध्यसिध्द्यर्थं देवदत्तगतपदवैयर्थ्याच्च । नचाधिष्ठानात्मकस्वप्रागभावातिरिक्तस्वान्तःकरणवृत्तिप्रागभावेनार्थान्तरवारणार्थं तदिति वाच्यम् , - अधिष्ठानस्य प्रागभावत्वे मानाभावात् । स्वसमानकालीनस्य स्वप्रागभावत्वासम्भवाच्च । वृत्तिमत्त्कभागमात्रेणाधिष्ठानव्युदासे सिद्धे देवदत्त पदवैयर्थ्याच्च । अथवाजन्येत्यादीत्यपि न , धारावाहिक द्वितीयादिज्ञाने व्यभिचारात् । प्रमापदेन पूर्ववत् पक्षीभूतप्रमाविवक्षायां पूर्ववद्देवदत्तपदवैयर्थ्यात् । देवदत्तपदरक्षार्थं  साध्ये प्रमापदेन जन्यसविकल्पकाजन्यचाक्षुषघटप्रमांशमात्रस्य  परामर्शेपि यज्ञदत्तीयपटज्ञानस्य दृष्टान्तत्वसम्भवात् ,  घटपदपरित्यामे स्पार्शन ज्ञानस्य तत्सम्भवात् , चाक्षुषपदस्यापि त्यागेपि तदीयद्वितीयादिज्ञानस्य दृष्टान्त त्वसम्भवात् ।  देवदत्तपदं साध्ये व्यर्थमेव  । अप्रयोजकत्वाच्च त्वदभिमततर्काभासानान्निरस्तात् ।
	यानि च प्राचीननिजगुरुजनमचतुरं मन्यमानेन  आहोपुरुषिकाभारमन्धरचेतता नवीनेन चिरं विचिन्त्य परिहृतनिखिलावद्यानि स्वाभिलषितसाधनक्षमाणीति गाढं विश्वसता कानिचिदनुमानानि ग्रथितानि, तान्यपि याचेयमनुमानजीर्णकन्थे त्याचार्यवचने जीर्णपदसार्थकत्वायैव केवलं प्रकल्पन्ते । तथाहि - तत्र तावत् प्रथमानुमाने पक्षे इच्छाद्यसमानकालीनेत्यादि प्रथमविशेषणमयुक्तम् , व्यधिकरणेच्छादिसमानकालीनसामग्रीजन्यत्वेनासिद्धिप्रसङ्गात् । तादृशप्रत्यक्षं सर्गाद्यकालीनं 
सम्भवतीति चेत् ? तर्हि स्वसामग्री कालीनेत्यादिविशेषणवैयर्थ्यम् । 
द्वितीयमप्ययुक्तम् , प्रत्यक्षस्मृतिजनकत्वेना सम्भवतादवस्थ्यात् । स्मृत्यजनकमेव ज्ञानं पक्षोऽस्त्विति चेन्न; - संस्कारा जनकस्य पक्षत्वसम्भवे प्रत्यक्षपदवैयर्थ्यप्रसङ्गात् ।  संस्काराजनकानुभवो नास्त्येवेति चेत् ? अुभूततृणादिविषयकस्मृत्यभावेपि तद्विषयसंस्कारोऽस्तीत्यत्र मानाभावात् तृणादिसम्बन्धदर्शनेपि तृणादेरस्मरणमर्थक्षुद्रत्वादिप्रयुक्तं वक्तव्यम् , तस्य च न स्मृतिप्रतिबन्धकत्वम् , प्रतीतेपि तादृशार्थे स्मृत्यदर्शनात् ; तस्मात् संस्कारे प्रतिबन्धकत्वं  वाच्यम् । नचैवमपि अतीतक्षुद्रविषयकानुभवेन कथं स्मरणम् ?  तत्र संस्कारोत्पत्त्यप्रतिबन्धादिति वाच्यम् , अनुभवे क्षुद्रविषयकत्वस्यैव   प्रतिबन्धकत्वात् । तृतीयविशेषणमप्ययुक्तम् । शब्दादिनाप्रमेयत्वादिरूपेण  तद्विषयकज्ञानसम्भवादसिद्धिः । प्रत्यक्षविवक्षायामपि प्रमेयत्वप्रत्यासत्तिजन्यपरकीयज्ञानविषयत्वसम्भवादसिद्धिः । लौकिकप्रत्यक्षविवक्षायामनुमित्युपनीतबह््निवैशिष्ट्यविषयप्रत्यक्षस्यापि पक्षत्वादंशतो बाधः , परामर्शे नैव पर्वततद्रूपाद्यज्ञानानां निवृत्तत्वात् । चक्षुषा चन्दनज्ञानानन्तरमुपनीतसौरभ्यविशिष्टप्रत्यक्षे चांशतो बाधः । साध्ये च संस्कारप्रागभावनिवर्त्तकत्वेनार्थान्तरता । लौकिकप्रत्यक्षविवक्षायामज्ञानस्य लौकिकप्रत्यक्षत्वाभावात् बाधः । अलौकिकप्रत्यासत्तिजन्यप्रत्यक्षविवक्षायामीश्वरज्ञानमादायार्थान्तरतैव । अलौकिकप्रत्यासत्त्यजन्यजन्यप्रत्यक्षविवक्षायामज्ञानसाक्षिणो नित्यत्वात् बाधः । अज्ञानाकाराविद्याबृत्तिमादाय जन्यत्वोपपादने चाज्ञानावच्छेदकतया  संस्कारप्रागभावस्यापि भानात् पुनस्सैवार्थान्तरता । भावरूपप्रत्यक्षधर्माजनकेति विशेषणे भावपदवैयर्थ्यप्रसङ्गश्च ,  अभावप्रत्यक्षमात्रस्य प्रतियोग्यंशेऽलौकिकप्रत्यक्षत्वात् ।    किञ्च - निवर्त्तंकत्वं  निवृत्तिजनकत्वम्, तथा  च स्वनिवृत्तेरपि स्वप्रागभावनिवृत्तितया तजनकत्वेनार्थान्तरता । हेतौ च 
निर्विकल्पके व्यभिचारः, विद्यमानार्थविषयकत्विशेष्यावृत्तिप्रकारकत्वादेः तत्रापि सत्त्वात् । तत्प्रकारकत्वस्य तु भ्रमेपि सत्त्वेन प्रमापदवैयर्थ्यात् । पूर्वोक्तरीत्या स्वसामग्री कालीनज्ञानविषयत्वाद्धेत्वसिद्धिश्च । स्वसामग्रीकालीनप्रत्यक्षविवक्षायां पूर्वोक्तरीत्या उपनीतवह्निविषयप्रत्यक्षे व्यभिचारः । किञ्च - घटपदोभयसन्निकर्षेपि यत्र 
पटज्ञानमन्धकाराबृतत्वान्नजातं  घटज्ञानधारा च जायते , तत्र मध्द्ये तमोमिवृत्तौ धारान्तःपात्येव यद््घटज्ञानं पटनिर्विकल्पकात्मकमपि जायते तत्र व्यभिचारः । किंच - जन्यज्ञानमात्रस्य शरीरजन्यत्वात् परोक्षज्ञाने व्यभिचारः । विषयत्वेन  जनकत्वविवक्षायां  बाह्यपदं व्यर्थम्, शब्दस्यैवाहमाकारवृत्तौ करणतया विषयसन्निकर्षाजन्यत्वात् । द्वितीयानुमानेप्युक्तमेव  पक्षदूषणम् । साध्ये च प्रत्यक्षविशेषणे  दूषणं दत्तमेव । किंच स्वसमानाधिकरण पदमत्र व्यर्थम् । नच उपादानप्रत्यक्षस्य कार्यहेतुत्वानभ्युपगमपक्षे तस्य दृष्टान्तत्वासम्भवात् ध्वंसजनकप्रतियोगिप्रत्यक्षे दृष्टान्ते तत्र साध्यलाभार्थं समानाधिकरणपदमिति वाच्यम्, इच्छाप्रादगभावनिवर्त्तकेष्टज्ञानद्वित्वजनकापेक्षा बुद्ध्यनुमितिजनकपरामर्शादेर्बाह्यविषयप्रत्यक्षमात्रस्य यत्किंचित्कार्यजनकस्य दृष्टान्तत्वसम्भवात् । द्वितीयसाध्यमपि प्रत्यक्षविशेषणदूषणेन स्वनिवृत्तिरूपस्य प्रागभावनिवृत्तिजनकतया प्रतियोग्यतिरिक्तप्रागभावनिवृत्तिजनकतया प्रतियोग्यतिरिक्तप्रागभावनिवृत्तिसिध्या चार्थान्तरत्वे च दूषितम् । अत एव उत्तरसाध्यानि निरस्तानि । चेष्टानपेक्षेत्यादिसाध्यद्वयेपि अजन्यप्रत्यक्षनिवर्त्तकं कार्यातिरिक्तप्रत्यक्षनिवर्त्तकमित्येतावता साध्यसिद्धौ शेषवैयर्थ्यम् । न च एवं सति ध्वंसजनकप्रतियोगिप्रत्यक्षस्य कथं दृष्टान्तता घटत इति वाच्यम् , उपादानप्रत्यक्षस्य दृष्टान्तत्वसम्भवात । तस्य उपादेयकारणत्वानभ्युपगमपक्षेपि अनुमित्यादिप्रागभावनिवर्त्तकपरामर्शादेः पूर्वोक्तन्यायेन दृष्टान्तत्वसम्भवाच्च । चेष्टासापेक्षविशेषणज्ञानजन्ये चेष्टाप्रत्यक्षे स्वनिवर्त्तकत्वेनार्थान्तरता च । 
चेष्टाप्रतत्यक्षस्य  चेष्टाजन्यतया चेष्टाजन्यान्यकार्यांतिरिक्ततया  तस्य स्वनिवर्ततकत्वेन  द्वितीयसाध्येप्यर्थान्तरता । चेष्टानिमित्तेत्यादि साध्यमप्ययुक्तम् , यथाकथचिंतज्जातीयत्वविवक्षायां घटादेरपि तादृशतया साध्यवैकल्यात् । कारणतावच्छेदकरूपेण साजातच्यविवक्षायां द्वेषस्यापि तज्जातीयातिरिक्ततया तन्निवर्त्तकत्वेनार्थान्तरत्वात् । शुत्रहननाद्यर्थचेष्टाया अपि समानविषयकेच्छैव हेतुः, न तु द्वेषः, तस्य प्रवृत्त्यजनकत्वेन चेष्टायामजनकत्वात् । निर्विकल्पकस्य चेष्टानिमित्तजातीयातिरिक्ततया तन्निवर्तकत्वेनार्थान्तरत्वाच्च । इष्टतावच्छेदकप्रकारकज्ञानस्यैवेच्छाहेतुत्वात् । अहमनुभवेत्यादि साध्यमप्ययुक्तम्, आत्मनोप्यहमनुभवविषयतयाऽविद्यायास्तद्धर्मत्वात् बाधात् । शुक्त्याद्यज्ञानं शुक्त्याद्यबच्छिन्नचैतन्यगतमिति पक्षे परशरीरप्रत्यक्षे बाधो व्यभिचारश्च, 
परशरीरावच्छिन्नचैतन्यस्यैव तदीयान्तःकरणावच्छिन्नतया अहमनुभवविषयत्वात् । अहमनुभवविषयन्तःकरणधर्मता तथापि नास्तीति चेत्; तत् किमहमनुभवविषययावद्धर्मत्वं विवक्षितम्? तथासतीच्छादेरपि अहमनुभवविषयदेहधर्मत्वाभावादर्थान्तरता स्थिरैव । महाविद्याश्चाप्रयोजकतया निरस्ताः । न च भावरूपाज्ञानानभ्युपगमे घटे वल्मीकभ्रमानुपपत्तिः, दुष्टेन्द्रियाधिष्ठानसन्निकर्षादेवोपपत्तेः . विस्तरस्तु अनिर्वचनीयख्यातिभङ्गे द्रष्टव्यः । न च न जानामीत्यननुभवप्रसङ्गो बाधकस्तर्कः, यथास्याः प्रतीतेरुपपत्तिस्तथा प्रागेवोपपादितत्वात् । यच्च घटध्वंसाजनकेत्यनुमानान्तरम्, तत्र घटध्वंसाजनकेति पक्षविशेषणं व्यर्थम्, तद्वि विषयनिवर्त्तकतया अर्थान्तरतापरिहाराय, नचैतद्विशेषणे दत्तेप्यर्तान्तरतापरिहारः, निवर्त्तकत्वयोग्यताया एव साध्यतया तस्याः फलानुपहितेपि सत्त्वेनार्थान्तरतादवस्थ्यात् । घटध्वंसाजनकेत्यत्र स्वरूपायोग्यत्वविवक्षायामाश्रयासिद्धेः, प्रतियोगिप्रत्यक्षस्य ध्वंसहेतुत्वात् । घटं न जानामीत्यादि साध्यमप्यनुपपन्नम्, योग्यतायास्साध्यत्वे 
विषयनिवर्त्तकत्वेनार्थान्तरत्वात् । फलोपधानस्य साध्यत्वे धारावाहिकद्वितीयादिप्रमायां बाधाद्व्यभिचाराद्वा स्वनिवर्त्तकतयार्थान्तरत्वाच्च । न जानामिति ज्ञानविरोधित्वेन प्रतीयत इति त्वयोक्तत्वेन विरोधनिरूपकज्ञानस्य विषयत्वात् । यदि च न जानामित्यत्र विरोधनिरूपकं चैतन्यसामान्यमेव नत्वपरोक्षज्ञानमित्युच्येत, तदा बाध एव, अपरोक्षप्रमाणज्ञानस्य  पक्षीकृतत्वात् । घटापरोक्षेत्यादिहेतुरप्यनुपपन्नः, इदानीं प्रागभावस्य घटं न जानामीत्यनुभवविषयत्वसन्देहात्, पटज्ञानस्य विरोधिगुणतया घटज्ञानप्रागभावध्वंसात्मकघटज्ञानध्वंसे जनकतया सन्दिग्धव्यभिचारकत्वेन तद्वारकस्य घटविशेषणस्य सन्दिग्धव्यर्थविशेषणत्वात् । पटविशिष्टघटप्रत्यक्षे अज्ञानतया सन्दिह्यमानघटज्ञानप्रागभावध्वंसात्मके पटज्ञानस्य विशेषणज्ञानतया कारणत्वेन सन्दिग्धव्यर्थविशेषणत्वाच्च । पटज्ञानस्य विरोधिगुणतया घटं न जानामीति प्रतीतिविषयघटज्ञाननिवर्तकत्वात् साध्यसत्त्वेन व्यभिचाराभावाच्च । अपरोक्षविशेषणं च सन्दिग्धव्यर्थविशेषणमेव, परोक्षघटज्ञानस्यापि घटविशिष्टप्रत्यक्षे घटन्नजानामीत्यनुभवविषयतया सन्दिह्यमानघटज्ञानप्रागभाव निवृत्त्यात्मके विशेषणज्ञानतया जनकत्वात् । घटध्वंसेत्यादिदृष्टान्तोप्यनुपपन्नः, योग्यतारूपसाध्यस्य घटप्रत्यक्षमात्रे निश्चितत्वेन घटध्वंसजनकविशेषणवैयर्थ्यात् । यच्च - धारावाहिकद्वितीयादिज्ञानव्यावृत्यर्थं अथवा 
स्वसामग्रीत्यादिना पक्षविशेषणम्; तदप्ययुक्तम्, योग्यतायास्साध्यत्वे उक्तविशेषणवैयर्त्थ्यात् । फलोपधानस्य साध्यत्वेपि न जानामीत्यनुभवविषयस्वनिवर्तकत्वेनार्थान्तरत्वात् । किंच- यत्र प्रथमं घटसन्निकर्षात्तन्मात्रज्ञानम्, अनन्तरक्षणे तदुभयविषयकमेकं ज्ञानं घटपटसन्निकर्षात् जायते तत्र बाधः । यत्र च प्रथमं त्वचा घटज्ञानं अनन्तरं चक्षुषा रूपादिविशिष्टतद्विषयकम्, तत्राप्युक्तसाध्याभावात् बाधः । हेतौ च द्वितीयादिज्ञानव्यावृत्त्यर्थं जन्यसविकल्पकेत्यादि यद्विशेषणम्; तदप्यसत् । तथाहि- 
अपरोक्षज्ञानपदं व्यर्थमेव, परोक्षज्ञानमात्रस्य जन्यसविकल्पकजन्यत्वात् । अनवधारणात्मकघटापरोक्षे व्यभिचारश्च । प्रमाणज्ञानत्वमपि यद्यबाधितार्थज्ञानत्वं, तदात्वन्मते असिद्धिः, निर्विकल्पके व्यभिचारश्च । यद्यन्तःकरणवृत्त्यवच्छिन्नज्ञानम्, तदा अस्मन्मते असिद्धिरिति । अप्रयोजकश्चायं हेतुः । न च ज्ञानेनाज्ञानं निवृत्तमित्यनुभवस्याप्रामाण्यप्रसङ्गो बाधकः, तादृशानुभवासिद्धेरुक्तत्वात् ।
	यदपि मूलाज्ञानानुमानं ब्रह्मसाक्षात्कार इत्यादि-तदपि न सम्यक््, ब्रह्मस्वरूपसाक्षात्कारे प्रतिबन्धकब्रह्मसाक्षात्कारे च त्वदभ्युपगते बाधात्; अनवधारणात्मकप्राथमिकब्रह्मसाक्षात्कारे च बाधात् । घटादिसंशये त्वदभिमतैककोटिकानवधारणे च व्यभिचारः । मूलाज्ञानानुमानानां दूषीतत्वेन  दृष्टान्ते साध्यवैकल्याच्च । अप्रयोजकत्वाच्च । न च मूलाज्ञानानङ्गीकारे मोक्षशास्रानर्थक्यप्रसङ्गः, आनन्दात्मावारकाविद्यानिवृत्त्यन्यस्य पुरुषार्थस्यासम्भवादिति वाच्यम्;- दुःखध्वंसस्यैव मोक्षत्वोपपत्तेः । न च तस्यापुरुषार्थत्वम्, स्वतः पुरुषार्थतया सुखवत् दुःखाभावस्यापि पुरुषार्थतया लोकसिद्धत्वात् । यदुक्तं तत्वज्ञानं विनापि प्रागभावक्षयादेव मोक्षसिद्धेः शास्त्रानर्तक्यमिति; तन्न, तत्वज्ञानं निवापि कस्यचिन्मोक्षसंम्भवेपि अविलम्बेन मोक्षेच्छोः समाहृत्य भोगेन मोक्षसिद्धेः, तत्साधनीभूतयोगजधर्मसिध्द्यर्थ तत्वज्ञाने प्रवृत्त्युपपत्तेः मोक्षशास्त्रस्य तं प्रति सार्थकत्वात् । वरिष्ठः खलु स एव वादी त्वत्तोपि यः क्वचिदपि शास्त्रर्थमङ्गीकरोति, त्वन्मते क्वचिदपि न मोक्षशास्त्रसार्थक्यम् । एतच्चा विद्यानिवृत्तिभङ्गे द्रष्टव्यम् । बन्धहेतुभूतघर्मादिनिवृत्तिर्वा मोक्षोऽस्तु । न च तस्य सत्यत्वे ज्ञानानिवर्त्यत्वप्रसङ्गः, सत्यस्यापि विपादेर्गरुडादिध्याननिवर्त्यत्वात् । न च ध्यानं न ज्ञानम्, तस्य ज्ञानत्वेनानुभवसिद्धत्वात् । न च सत्यस्याधिष्ठानज्ञाननिवर्त्यत्वानुपपत्तिः, 
अधिष्ठानज्ञाननिवर्त्यत्वाभावस्य इष्टत्वात् । अधिष्ठानभूतब्रह्मज्ञाननिवर्त्यत्वात् । आनन्द एव वा 
मोक्षोऽस्तु । न च जन्यत्वे तस्यामृतत्वानुपपत्तिः, अजन्यभावत्वेप्यविद्याया विनाशवज्जन्यभावत्वेपि तस्याविनाशित्वोपपत्तेः । प्रवाहरूपेण वाऽमृतत्वमस्तु । न च शरीराद्यभावान्मुक्तावानन्दोत्पत्त्यसम्भवः, चन्दनसंयोगादिजन्यसुखस्य शरीरसापेक्षत्वेपि शरीरनिवृत्तिसापेक्षस्य तदपेक्षत्वासम्भवात् । न हि किञ्चिज्ज्ञानं घटसन्निधानसापेक्षमिति घटाभावज्ञानमपि तथा । नित्यानन्दाभिव्यक्तिरेव वा मोक्षोस्तु । न चाबिव्यक्तेः ज्ञानरूपायाः कार्यत्वे अनित्यत्वापत्तिः, शरीराद्यभावात् प्रकाशस्याप्यनुपपत्तिरिति वाच्यम्; पूर्वोक्तरीत्या सुखवदेव तदुपपत्तेः । नित्यभूतैव वा अभिव्यक्तिरस्तु । उपलब्धेर्नित्यत्वे इदानींमनुपलम्भो न स्यादिति चेत्? किमनुपलम्भशब्देन ज्ञानाभावो विवक्षितः? उत भावरूपाज्ञानम्? उतानुपलम्भोपलब्धिः? नाद्यद्वितीयौ, इष्टापत्तेः;न तृतीयः, अनुपलम्भब्रमसम्भवात् । न च दोषभावः,कर्मण एव दोषत्वात् । न चानन्दोपलम्भयोर्व्यवहारप्रसङ्गः, त्वन्मतेपि तुल्यत्वात् । न चावरणादव्यवहार इति वाच्यम्, तस्य तस्यत्वेऽद्वैतहानेः, मिथ्यात्वे व्यवहारस्य दुर्वारत्वात् । गुञ्जापुञ्जभ्रमेपि वह्नेर्दाहकत्ववत् । न चोपलम्भस्यापि स्वप्रकाशतया तस्मिन्् भासमाने अनुपलम्भब्रमासम्भवः, त्वन्मतवदेव नित्यज्ञानस्य भ्रमाविरोधित्वकल्पनोपपत्तेः ।
	उपादानत्वपक्षकानुमानमप्यप्रयोजकत्वेनैव निरस्तम् । न च सर्गाद्यकार्यस्योपादानान्तरानिरूपणम्, ईश्वरपरतन्त्रप्रकृतेरेवोपादानत्वसम्भवात् । न च तस्या अनादिज्ञाननिवर्त्यत्वेन श्रुतिसिद्धतयाऽविद्याया एवोपादानत्वमायातमिति वाच्यम्, सत्यस्यापि ज्ञाननिवर्त्यत्वेन त्वदभिमताविद्याया एवमप्यसिद्धेः । प्रकृतेर्ज्ञाननिवर्त्यत्वं चासिद्धम् । "गौरनाद्यन्तवती" त्यादिश्रुत्या नित्यत्वेनैव सिद्धेः । यच्च जाताजाताभेदव्यवहारानुपपत्तिरूपतर्कान्तरम्, 
तदप्यसत्, जाताजातयोरभेदासिद्धेः; द्रव्यस्याजातत्वात् घटत्वाद्यलस्थाया एव जातत्वात् । मृत्त्वाश्रयस्यैव घटावस्थाश्रयत्वात् सामानाधिकरण्यव्यवहारः । घटो जातः इति व्यवहारः कुण्डली जात इतिवत् जातावस्थाश्रयत्वमात्रेण । किञ्च-अज्ञानोपादानकत्वे वा कथं तदुपपत्तिः? भेदस्य व्यावहारिकत्वे व्यावहारिकाभेदानुपपत्तेः । विनिगमकाभावाच्च नान्यतरस्य प्रातिभासिकत्वम् । एवं 'पीतघटसमानकालीने' त्याद्यनुमानमप्ययुक्तम्, अप्रयोजकत्वात् । न चानुगताविद्यानुपादानकत्वेऽयं घट इत्याद्यनुगतबुद््ध्यभावप्रसङ्गः, घटत्वादिभिरेव तदुपपत्तेः । नच घटत्वाद्यनन्तजातिकल्पने गौरवात् सर्वानुगता विद्यैकैव 
घटत्वपटत्वाद्यनुगतव्यवहारनिमित्तमिति वाच्यम्,- तस्या अनुगत घटप्रतीत्यालम्बनत्वे पटेपि तत्प्रसङ्गात् । व्यक्तिविशेषस्यापि तद््बुद्धौ कारणत्वात्तदभावादेव न पटे घटव्यवहार इति चेत्? तर्हि विषयाजन्यापरोक्ष प्रमा कुतो न स्यात्?  किञ्च व्यक्तिविशेषाभावात्तद्व्यवहाराभावेपि इदं घटत्वमिति व्यवहारः स्यादेव । काले जातेस्सत्त्वेपि यथा अयं घट इति व्यवहाराभावेपि काले घटत्वमित्यादिव्यवहारः, तथा पटे घटत्वमिति व्यवहार प्रसङ्गः । अज्ञानस्यैव घटत्वात्मकत्वे तस्योपादानत्वान्मृद््घट इतिवत् इदं घटत्वमित्येव घटे प्रतीतिः स्यात्, नतु घटे घटत्वमिति । किञ्च व्यक्तिविशेषाभावान्माभूद््घटप्रतीतिरन्यत्र, घटेतु कथं घटप्रतीतिः?  तादृशव्यक्तिविशेषत्वादिति चेत्;? तर्हि  घटान्तरे  कथं तत्प्रतीतिः?तस्यापि तादृशव्यक्तिविशेषत्वादिति चेत्;?तर्हि  यादृशव्यक्तिविशेषाभावात्पटे घटप्रतित्याभावः, यादृश व्यक्तिविशेषसत्त्वाच्च घटेषु सर्वेषु घटप्रतीतिः, तादृशव्यक्तिविशेषस्यैवानुगत प्रतीत्यालम्बनत्वे किमज्ञानकल्पनया? किञ्च द्रव्यत्वेन जानामि घटत्वेन जानामीत्यादिप्रतीतिर्नोपपद्यते, तयोर्भेदाभावात् । अज्ञानस्याज्ञानाविषयत्वाच्च । द्रव्यं घट इति पर्यायः स्यात्, प्रवृत्तिनिमित्ताभादात् । ब्रह्मण एव वा प्रमेयत्वस्य 
वा कालस्यैव वा-एवं सत्यनुगतप्रतीतिहेतुता स्यात्, क्लृप्तत्वात् न त्वज्ञानस्य । किंचानुपादानत्वेपि दण्डकुण्डलादिवदनुगतप्रतीतिहेतुत्वसम्भवात् कथमुपादानत्वम्? किंचाज्ञानमपि किं प्रतिकार्यं भिन्नम्? उतैकम्? आद्ये अनुगतप्रतीत्यसम्भव एव । ननु सर्वेषु घटेष्वेकमुपादानम्, तथा पटेष्वप्यपरमिति चेत्? हन्त तर्ह्यनन्तजातिकल्पनायां कः प्रद्वेष । द्वितीयेपि किमेकैकदेशानां तत्तत्कार्योपादानत्वम्, उत न? द्वितीयेऽनेककार्योत्पादासम्भव एव । न ह्येकेन मृत्पिण्डेन युगपदनेककार्योत्पादसम्भवः । आद्ये कथमनुगतव्यवहारः, उपादानभेदात् । आज्ञानैकदेशत्वादनुगतव्यवहार इति चेत्? तर्हि मृदवयवोपादानत्वादेवानुगतव्यवहारोऽस्तु ।  



	अनादिभावत्वपक्षकानुमासमप्ययुक्तम्, प्रकृतेर्नित्यत्वस्य प्रमाणसिद्धत्वेन प्रकृतित्वे व्यभिचारात् । तत्वा एवात्र ज्ञाननिवर्त्त्यत्वसाधने  वाधात् । तदतिरिक्तज्ञाननिवर्त्यवृत्तित्वसाधनेऽनादिद्वयवलप्तिगौरवात् । अनादित्वभावत्व 
पक्षकोत्तरानुमानद्वयमपि उक्तगौरवादेव निरस्तम् । सर्वस्य कार्यजातस्या नाद्यनन्ततया श्रौतप्रकृति एवोपपत्तेः सर्गाद्येत्याद्यनुमाने च जडनित्यप्रकृत्युपादानकत्वेनार्यान्तरता ।
	सत्प्रतिपक्षाश्चोक्तहेतवः । तथाहि - त्वदुक्तपक्षस्त्वदुक्तसाध्याभाववान्, त्यदुक्तपक्षसाध्याभाववदन्यतरत्वात्, साध्याभाववान् जन्यसविकल्पकाजन्यचाक्षुषघटप्रमाणज्ञानं  स्वजननायोग्यस्वजन्यध्वंस प्रतियोगिस्वव्यतिरिक्तवस्तुपूर्वकं न भवति, घटं न  जानामीत्यनुभवविषयातिरिक्तस्वाजनकानिवर्तकज्ञानत्वात्,  धाराद्वितीयज्ञानवत् । ज्ञानत्वमात्रं  स्वाजनकज्ञानेच्छाद्वेषप्रयत्नानन्तरभाविनि विरोधिगुणतया तन्निवर्तकज्ञाने व्यभिचारि, ब्रह्मवधाद्यपुण्यदर्शनदेवतादि पुण्यदर्शनरूपतया धर्माधर्मनिवर्तकज्ञानेपि व्यभितारीति  पूर्वप्रतीकम् । घटं न  नजानामीत्यनुभवविषयातिरिक्तनिवर्तकज्ञानत्वमसिद्धम्, तादृशनिर्विकल्पकनिवर्तकत्वात्, प्रागभावस्य घटं न जानामीत्यनुभवविषयतायास्सन्दिह्यमानत्वात् सन्दिग्धासिद्धिश्चेति तद्वारणाय स्वाजनकेति ।  तथाच  विशिष्टाभावस्य सत्त्वान्नासिद्धिः । स्वाजनकानिवर्तकज्ञानत्वमात्रं  उक्तसाध्यव्याप्यमपि इदानीमसिद्धमित्यतः पूर्वप्रतीकम् । विशिष्टाभावश्च सिद्धएव । न च  स्वाननकेति विशेषणं न  जानामीत्यनुभवविषयातिरिक्तपदं वा स्वरूपासिद्ध्यवारकत्वाह्यर्थम्, परिशिष्टभागस्यैव गमकत्वादिति वाच्यम् ;- घटं न जनामीत्यनुभवविषयातिरिक्तस्वाजनक निवर्तकत्वाभावस्य तदन्योन्याभावस्य वाऽखण्डाभावत्वेन वैयर्थ्याभावात् । घटान्तरनिवर्तके घटे व्यभिचावाराणाय ज्ञानत्वादिति । दृष्टान्ते पूर्वोत्तरघटज्ञानयोर्द्वयोरपि घटं न जानामीत्यनुभवविषयत्वात्, पूर्वज्ञानस्य स्वाजनकत्वाभावाच्च साधनलाभः ।
	स एव पक्षः ।  स्वसमानाधिकरणप्रागभावव्यतिरिक्तस्वजन्यध्वंसप्रतियोगिस्वदेशगतप्रत्यक्षस्वव्यतिरिक्तवस्तुपूर्वकं न भवति,  घटं न  जानामीत्यनुभवविषयीभूतस्वान्यजन्यज्ञानातिरिक्तभिन्नप्रत्यभावानिवर्तकज्ञानत्वात्, आद्यनिर्निकल्पकवत् घटं न जानामीत्यनुभवविषयीभूतेति स्वान्यजन्यज्ञानातिरिक्तविशेषणम् । घटं न जानामीत्यनुभवविषयभिन्नप्रत्यक्षभावानिवर्तकज्ञानत्वं द्वितीयज्ञाने व्यभिचारीतिक्तज्ञानातिरिक्तपदम् । स्वनिवर्तकत्वेनासिद्धिवारणार्थे स्वान्येति पदम् । इच्छादिनिवर्तकज्ञाने व्यभिचारवारणाय घटं न जानामीत्यनुभवविषयेति । 
प्रत्यक्षभावानिवर्तकत्वमसिद्धम्, स्वनिवर्तकत्वात्, भावरूपाज्ञाननिवर्तकत्वसन्देहात् सन्दिग्धासिद्धं चेति पूर्वप्रतीकम् । निर्विकल्पकनिवर्तकतया स्वोत्पादकादृष्टनिवर्तकतया चासिद्धमिति प्रत्यक्षपदम् । धाराद्यज्ञाने द्वितीयादिज्ञानप्रागभावनिवर्तकत्वात्तस्य च घटं  न जानामीत्यनुभवविषयत्वसन्देहात् तत्र  सन्दिग्धासिद्धिवारणार्थम्,  आद्यनिर्विकल्पके साधनवैकल्यपरिहारार्थे च भावपदम् ।  घटान्तरनिवर्तकघटे व्यभिचारवारणाय ज्ञानत्वादिति । दृष्टान्ते  ज्ञानाद्यनन्तरभाविनिर्विकल्पके तन्निवर्तकत्वेन साध्यसाधनयोरभावादाद्यपदम् । हेतौ च स्वशब्दः समभिव्याहृतपरः,  पक्षीकृतज्ञानमात्रपरत्वे प्राथमिकघटचाक्षुपसविकल्पकनिर्वर्तके पटनिर्विकल्पके व्यभिचारात् ।
	स्वसमानाधिकरणप्रागभावातिरिक्तत्वजननायोग्यस्वजन्यध्वंस
प्रतियोगित्वदेशगतस्वातिरिक्तवस्तुपूर्वकं न भवति, घटं न  जानामीत्यनुभवविषयातिरिक्तस्वाजनकभावानिवर्तकत्वात्, धाराद्वितीयज्ञानवत् । अत्र हेतुगतविशेशणानां  प्रथमसाध्यहेतुवदेव प्रयोजनानि, भावपदन्तु धाराद्यज्ञाने  घटं न जानामीत्यनुभवविषयतया सन्दिह्यमानस्वानन्तरभाविघटसविकल्पकप्रागभावनिवर्तकतया सन्दिग्धासिद्धिवारणाय । अखण्डाभावत्वाच्च न व्यर्थता ।
स्वप्रागभावव्यतिरिक्तस्वविषयसंशयादिजननयोग्यस्वसत्ताक्षणनियतध्वंसप्रतियोगिस्वसमानाधिकरणवस्तुपूर्वकं न भवतीति वा साध्यम्, तृतीयहेतुरेवात्रापि द्रष्टव्यः, तत्रोक्त एवात्रापि दृष्टान्तः । 
	इच्छाद्वेषप्रयत्नासमानकालीनसामग्रीजन्य भावरूपप्रत्यक्षधर्माजनक स्वसामग्रीकालीनजन्यविशिष्टज्ञानाविषयविषयघटादिप्रत्यक्षप्रमाज्ञानातिरिक्तप्रत्यक्षनिवर्तिका न भवति, इच्छाद्वेषप्रयत्नासमानकालीनसामग्रीजन्यभावरूपप्रत्यक्षधर्माजनक ज्ञानत्वात्, द्वितीयादिज्ञानवत् । इच्छानिवर्तके इच्छाजनके व्यभिचारवारणार्थे  विशेषणद्वयम् । स्वनिवर्तकत्वेनेच्छादौ  व्यभिचारवारणाय ज्ञानत्वादिति विशेष्यम् ।
	यद्वा, प्रत्यक्षभावधर्माजनकघटादिप्रत्यक्षप्रमाकार्यस्वसमानाधिकरणातिरिक्तप्रत्यक्षनिवर्तिका  न, कार्यातिरिक्तप्रत्यक्षनिवर्तिका न, जन्यज्ञानासहकृतसामग्रीजन्यध्वंसप्रतियोगिजातीयातिरिक्तज्ञानान्यप्रत्यक्षनिवर्तिका न, जन्यज्ञानासहकृतसामग्रीजन्यध्वंसप्रतियोगिवृत्तिबाह्यावृत्तिजातिमदतिरिक्तज्ञानान्यप्रत्यक्षनिवर्तिका 
न,  जन्यज्ञानाजन्यध्वंसप्रतियोगिजातीयातिरिक्तज्ञानान्यप्रत्यक्षनिवर्तिका न, जन्यज्ञाना जन्यध्वंसप्रतियोगिवृत्तिबाह्यावृत्तिजातिमगतिरिक्तज्ञानान्यप्रत्यक्षनिवर्तिका न, गुणत्वानधिकरणप्रत्यक्षनिवर्तीका न, स्वस्थितिक्षणनियतस्वविनाशसामग्रीमद्भिन्नप्रत्यक्षनिवर्तिका न, इति वा साध्यम् । प्रत्यक्षभावधर्माजनकज्ञानत्वात्, द्वितीय ज्ञानवत् । चेष्टानपेक्षज्ञानजन्यप्रत्यक्षनिवर्तिका न, चेष्टाजन्यान्यकार्यातिरिक्त प्रत्यक्षनिवर्तिका न, चेष्टानिमित्तजातीयातिरिक्तप्रत्यक्षनिवर्तिका न, अहमनुभवविषयधर्मातिरिक्तनिवर्तिका नेतिवा साध्यम् । तत एव, तद्वत् ।
	घटध्वंसाजनकघटापरोक्षप्रमाणज्ञानं  घटं न जानामीत्यनुभवविषयनिवर्तकं  न भवति, घटध्वंसाजनकत्वात्, पटमात्रगोचरज्ञानवत् । योग्यताभावस्यसाध्यत्वान्न द्वितीयादिज्ञानेंऽशतस्सिद्धसाधनम् । स्वसामग्रीकाले स्वसमानाधिकरणज्ञानाविषय विषयकत्वं वा पक्षे विशेषणम्, ततः  फलोपधानाभाव साधनेऽपि न दोषः ।
	अयं घटाभावः एतदभावाज्ञानान्योन्याभावान्यः, प्रमेयत्वात्, घटवत्, अज्ञानं स्वस्वेतरवृत्तित्वरहिताभाववृत्तिधर्माधिकरणम्,  मेयत्वात्, घटवत् ;  अज्ञानत्वं  स्वस्वेतरवृत्तित्वरहिताभाववृत्तिवृत्तिधर्मोधिकरणम्, मेयत्वात्, घटवत् ; अभावत्वं  स्वस्वेतरवृत्तित्वरहिताज्ञानवृत्तिवृत्तिधर्माधिकरणम्, मेयत्वात्, घटवत्,  इति । महाविद्याभिरपि  अज्ञानस्याभावत्वसिद्धिः ।
	उपादानत्वमनादिज्ञाननिवर्त्यवृत्ति न भवति, भावमात्रवृत्तिधर्मत्वात्, आत्मत्ववत्, अनादिभावत्वं ज्ञाननिवर्त्यवृत्ति न भवति, अनादिभावामात्र वृत्तित्वात्, आत्मत्ववत्, अनादित्वं  ज्ञाननिवर्त्यभाववृत्ति न भवति, अनादिमात्रवृत्तित्वात्,  आत्मत्ववत्प्रागभावत्ववच्च ; भावत्वं अनादिज्ञाननिवर्त्यवृत्ति न भवति, भावमात्रवृत्तित्वात्, आत्मत्ववद्घटत्ववच्चेति ।
	कथमयुक्तता, "अज्ञानेनावृतं ज्ञानं" मित्यादिना तदवगमादित्यत्राह-तत्रे ति । "अनुतेन हि प्रत्यूढाः" इति श्रुत्यर्थमाह-अनृते ति । तद्वी ति। अत्र भाष्यम्-"पापस्य च ज्ञानविरोधित्वं 'एष एवासाधु कर्म कारयति तंयमधो निनीषती 'त्यादि श्रुत्यावगम्यत" इति । अत्र श्रुतप्रकाशिका-"नन्वियं श्रुतिर्निरयनिनीषाविषया किं न स्यात् ? उन्नयनप्रत्यनीकत्वादथोनयनस्येति, ब्रूमः अत्र विवक्षितमुन्नयनं  ह्युषासानानिष्पादनरूपम् । नचोन्नयनमपि नाकादिनयनमिति शङ्कनीयम्, 'यमेभ्यो लोकेभ्य उन्ननीषती' ति अवगतस्य 
समस्तलोकेभ्य  उन्ननस्यापवर्गप्रापणरूपत्वात् । तर्हि गर्भजन्मजरामरणादिसंसारप्रापणमथोनयनं  स्यात्, नत्पासनिरोध इति चेन्न ;- उन्नयनस्य ज्ञानोत्पादनद्वारकत्वावगमात् । 'यं त्वं मनुष्याय हिततमं मन्यस' इत्युपक्रमवाक्येन 'मामुपास्स्वे' ति  विधित्सितस्योपासनस्याव्यवहितोपायत्वमवगतम् । नान्यः पन्था' इत्यादीनि च श्रुत्यन्तराणि तथावगमयन्ति, तच्च कर्मणामपवर्गे प्रत्यव्यवहितोपायत्वे विरुद्धयेत, अत उपक्रमाद्यविरोधात्साधुकर्मणामपवर्गे प्रत्युपायत्वमुपासनहारकमवसीयते, अतः कर्मणामुन्नयनहेतुत्मपासनिष्पादनरूपमिति तद्विपरीत तद्विपरीतथोनयनमुपासनप्रतिबन्धरूपमिति स्फुटतरमवगम्यते ।  किञ्च यद्यप्युन्नयनायोनयने स्वर्गनरकप्रापणरूपे, तथाप्यसाधुकर्मणां ज्ञानविरोधित्वं सिद्ध्यति, तथाहि उन्निषाथोनिनीषयोर्निर्हेतुकत्वे परमात्मनो वैषम्यनैर्घृण्यप्रसङ्गात् । नेतव्यचेतन गोचरं यद््वृत्तद्वयं गतिद्वयनिनीषानिमित्तभूतातिप्रभूतपुण्यपापकर्तृविषयं विज्ञायते, तत्र च गतिद्वयपर्याप्तोत्तरोत्तररसाधुकर्मकारयितृत्वमीश्वरस्य न भूतावेशादिवत् वबुद्ध्यनपेक्षं भवति, तथा सति ज्ञानचिकीर्षाद्यभावाद्वायूदकादिनुन्नतृणादेरिप संसारिणां शास्त्रवश्यत्वाभावेन कर्मफलभोगानुपपत्तेः ; एवं संसारिणां कर्म फलभोक्तृत्वान्यथानुपपत्तिरूपन्यायानुगृहीतं 'एष एवे' त्यादिकं वाक्यद्वयं ज्ञान प्रदानद्वारककर्तृत्वविषयमवसीयते । तथासति स्मृत्यनुग्रहश्च भवति - " न देवा यष्टिमादाय रक्षन्ति पशुपालवत् । यं हि रक्षितुमिच्छन्ति बुद्ध्या संयोजयन्तितम् ।। यस्मै देवाः प्रयच्छन्ति पुरुषाय पराभवम् । बुद्धिं तस्यापकर्षन्ति सोपनीतो विनश्यति ।। " इति ह्युच्यते । तथा " पुण्यं प्रज्ञां वर्धयति क्रियमाणं पुनः पुनः । बुद्धप्रज्ञः पुण्यमेव नित्यमारभते नरः ।। पापं प्रज्ञां नाशयति क्रियमाणं पुनः पुनः । नष्टप्रज्ञः पापमेव नित्यमारभते नरः ।। " इति च । तत्र  ' बुद्धिमपकर्षन्ति ' ' प्रज्ञां नाशयती ' ति च सम्यग््ज्ञानहानिपूर्वकतद्विपरीतज्ञाननिष्पत्तिर्विवक्षिता, अन्यथा कर्मान्तरप्रारम्भानुपपत्तेः । यद्यपीदं वचनजातं सर्वकर्मदेवतासामान्यविषयम् , तथापि भगवच्ज्ञानस्य सम्यज्ज्ञानसामान्यवहिर्भावादसाधुकर्मणस्तद्विरोधित्वसिद्धिः । तथा विशेषतश्चोच्यते - ' ददामि बुद्धियोगं तं येन मामुपयान्ति ते । ' आसुरीं योनमापन्ना मूढा जन्मानि जन्मनि । मा मप्रप्यैव कौन्तेय ततो यान्त्यधमां गतिम् । ' इति च । एवं न्यायश्रुत्युवबृंहितयानया श्रुत्या सामान्येन ज्ञानविरोधित्वमसाधुकर्मणां सिद्धम् ।  अस्मादपि निर्वाहात् पूर्वोक्त उपपन्नतरः, प्रकरणानुगुण्या " दिति ।
	ऋतशब्दश्चे ति । ननु " गुहां प्रविष्टा " विति सूत्रभाष्यविरोधः, तत्रहि " ऋतं पिबन्ता ' विति वाक्यमधिकृत्यानुगृहीतम् - ' ऋतपानं हि कर्मफलभोग एवे " ति ; अत्र च श्रुतप्रकाशिका - " कर्मफले " ति अनेन ऋतशब्दार्थ उक्त " इति, अतः कथमृतशब्दश्चानुकूले कर्मणि प्रयुक्त इत्युक्तमितिचेत् ?, उच्यते, " ऋतं सत्यं तथा धर्म " इत्यादिवचनात् ऋतशब्दस्य कर्मवाचित्वमेव, 'ऋतं पिबन्ता' वित्यत्र तु पिबन्ताविति भोगप्रतीतेः ऋतशब्दस्य कर्मवाचिनस्तत्फले लक्षणया प्रवृत्तिरिति भाष्याभिप्रायः । अत एवान्यत्र भाष्यम् - " ऋतमिति कर्मवाची " ति । अत्र च मुख्यार्थप्रतीतिपूर्वकत्वाल्लाक्षणिकार्थ प्रतीतेरनुकूले कर्मणि प्रयुक्त इत्युक्तम् । एतदभिप्रायेणैव - " ऋतमिति कर्मवाचि ' ऋतं पिबन्ता 'विति दर्शना " दिति भाष्यम् । एवमृतशब्दस्यानुकूले कर्मणि प्रयोगात् " यथा वृक्षस्य संपुष्पितस्य दूराद्गन्धो वात्येवं पुण्यस्य कर्मणो दूराद्गन्धो वाती " त्युक्त्वा, " एवमनॄतादात्मानं जगुप्से " दिति पुण्यप्रतियोगिन्यनृतशब्दप्रयोगात् , " वृजिनमनृतं दुश्चरित " मिति वाक्ये दुश्चरित मनृतमित्युक्तत्वाच्चानृतशब्दो दुष्कर्मपर इत्यभिप्रेत्याह - तत इति । ननु पुण्यमपि हि मोक्षविरोधि, तत्कथमनृतशब्दोक्तपापमात्रप्रत्यूढत्वमिति शङ्कायां तदप्यत्रानृतशब्देनोच्यत इत्याह - अत्रे ति । सांसारिक मिति । अभिसंहित फलमित्यर्थः । अनभिसंहितफलकर्मण एव मुमुक्षुं प्रत्यनुकूलत्वात्तद्विरोधित्वात्पुण्यस्याप्यनृतशब्देनाभिधानं युज्यत इति भावः । अत एव " स एव धर्मस्सोऽधर्मस्तं तं प्रति नरं भवेदि " ति स्मर्यते । न सुकृत मिति । " नैनं सेनुमहोरात्रे तरतो न जरामृत्यू न शोको न सुकृतं न दुष्कृतं सर्वेपाप्मानोतो निवर्तन्ते " इतिश्रुतौ सर्वशब्देन दुष्कृतपर्यन्तान् पूर्वोक्तदोषान् परामृश्य पाप्मशब्देनाभिधानात् । शोकादिषु पाप्मशब्दस्यामुख्यत्वेपि सुकृत दुष्कृतयोः प्रवृत्तिनिवृत्तिसम्भवान्न मुख्यत्वं त्याज्यम् , क्वचिदमुख्यस्य सर्वत्रा मुख्यत्वनियमाभावात् , अलौकिकत्वे सत्यनिष्टफलासाधारणकारणत्वस्य प्रवृत्तिनिमित्तत्वात् , तस्यचात्रापि सत्त्वात् ।
	एतेन " अनृतेन हि प्रत्यूढाः " इति श्रुतिर्भावरूपाज्ञाने मानम् , ऋतं सत्यं न भवतीति अनृतमनिर्वचनीयम् , तदपि ' एतं ब्रह्मलोकं न विन्दन्ती ' ति पूर्व वाक्यावगतस्वापकालीनब्रह्मालाभनिमित्तमज्ञानमेव, तदन्यस्य तदा तदलाभनिमित्तत्वासम्भवात् ; नच ऋतं सत्यकर्म - अनृतं पापमिह विवक्षितम् , ' ऋतं पिबन्ता ' वित्यत्र सुकृते ऋतशब्दप्रयोगादिति वाच्यम् , सत्यवाचिन ऋतशब्दस्य कर्मणि सत्यावश्यकत्वाभिप्रायेण 
कर्मफले प्रयोगो नतु कर्मणि, ' सुकृतस्यलोक ' इति कर्मणः पृथग्ग्रहणात् , स्वप्रकाशप्रत्यगभिन्नब्रह्मालाभस्य वास्तवत्वा सम्भवात् ; अनिर्वचनीये च तस्मिन् सत्यस्य कर्मणो निमित्तत्वासम्भवान्न कर्मण स्तदावारकत्वमपि, अज्ञानंतु विद्यमानमेवावृणोति, प्राप्तकण्ठचामीकराद्यावारकत्वदर्शनात् , अतस्तदेवानृतशब्दार्थः ; उभयत्रानृतशब्दस्य प्रयोगेपि ' अज्ञानेनावृतं ज्ञानं ' मित्यादिशास्त्रप्रसिद्धावारणस्वभावस्याज्ञानस्यैव न किंचिदवेदिषमिति परा मर्शेनापि सिद्धस्य स्वप्रकाशात्मावाणयोग्यतया प्रकृते तदर्थत्वात् ; इति नवीनोक्तं निरस्तम् ; अनुतशब्दस्य दुष्कर्मपरत्वस्योपपादितत्वात् । यच्च स्वप्रकाशप्रत्यगभिन्नेत्यादि ; तत्र न तावद््ब्रह्मभेदादलाभस्य वास्तवत्वासम्भवः, जीवब्रह्मभेदव्यवस्थापनात् । नाप्यनिर्वचनीये सत्यस्य कर्मणो निमित्तत्वासम्भवः, निमित्तपदेन कारणत्वोक्तौसत्यस्यापि ब्रह्मणः जगत्कर्तृत्वाङ्गीकारेण व्यभिचारात् । उपादानत्वविवक्षायामिष्टापत्तिरेव, ब्रह्मण एवोपादनत्वात् । यथा च परिणामिनं विनापि सत्यस्य ब्रह्मण उपादानत्वम् , तथापथापत्तिनिरासे उपपादयिष्यते । नाप्यज्ञानस्यालाभनिमित्तत्वसम्भवः, तस्याप्यप्राप्तावारकत्वा दर्शनात् । नचाप्राप्तकण्ठचामीकराद्यावारकत्वं दृष्टमिति वाच्यम् , - तत्र कण्ठेचामिकरस्य सत्त्वेन तदप्राप्तेरभावात् । तत्सम्बन्धाज्ञानमेवाप्राप्तिरिति चेत् ? अज्ञानपदेन भावरूपाज्ञानविवक्षायामसिद्धेः । हेतुहेतुमतोरभेदप्रसङ्गाच्च । ज्ञानाभावरूपत्वे इन्द्रियसन्निकर्षादिस्वकारणाभावादेव तदुपपत्तेः । तत्र ज्ञानस्या ज्ञानाभावोपपादकत्वदर्शने अज्ञाने प्रमाणोपन्यासोव्यर्थः, ज्ञानाभावभिन्नत्वेन तस्य सिद्धत्वात् । नापि चामीकरासम्बन्ध एवाप्राप्तिः प्रातिभासिकी, मम कण्ठे चामीकरं नास्तीति प्रतीतेः परोक्षज्ञानत्वेन तत्र प्रातिभासिकार्थसिद्धेः । तत्सत्त्वेप्यज्ञानं विनापि तत्सिद्धिरुपपादयिष्यते । कॢञ्चाज्ञानात् कण्ठे चामीकरं न प्राप्तमिति केनाप्यननुभवादज्ञानस्याप्राप्तिहेतुत्वमसिद्धमेव । यच्च उभयत्रानृतशब्दस्येत्यादि ; तन्न, ' अज्ञानेनावृतं ज्ञान ' मित्यत्र कर्मण एवाज्ञानशब्देनाभिधानादित्युक्तत्वात् ।
	" नासदासी " दिति श्रुतितात्पर्यमाह ; तमश्शब्दोपी ति । वाक्यान्तरेषु तमश्शब्दस्य मूलप्रकृतौ प्रयोगात्प्रसिद्धतमसः प्रकृतानन्वयेनास्यापि तमश्शब्दस्य प्रकृतिपरत्वमेव युक्तिमित्यर्थः । प्रकृतेश्च " गौरनाद्यन्तवती " इत्यादिना नित्यत्वेन सिद्धत्वान्नत्वदभिमतज्ञाननिवर्त्याज्ञानत्वमिति भावः । ननु सन्मात्रस्य निषेधात्प्रकृतेरपि निषेधस्स्यादित्याशंक्याह - सदसदभावोक्ति रिति । ननु नास्याः श्रुतेर्विलयपरत्वम् , " 
नासदासीन्नोसदासी " दिति सदसतीनिषिध्य, ' तम आसी ' दिति तमसो विधानेन तमसोऽनिर्वचनीयत्वप्रतिपादनपरत्वादित्यत्राह - नह्यत्रे ति । अयं भावः ; किं सदसच्छब्दौ पारमार्थिकनिरुपाख्यपरौ, उत व्यावहारिकप्रातिभासिकपरौ ? नाद्यः, - तदानीमिति कालविशेषे निषेधे कालान्तरे तयोस्सत्त्वप्रङ्गात् , तदानीं ब्रह्मणस्सत्त्वेन तयोर्निषेधासम्भवाच्च । न द्वितीयः, - तमसः पारमार्थिकत्वनिरुपाख्यत्वयोरन्यतरप्रसङ््गात् ।
	" इन्द्रो मायाभि " रित्यादिश्रुत्यर्थमाह - एवं मायाशब्दोपी ति । लोके मायाशब्दस्य मिथ्यापरत्वसम्भवेपि " इन्द्रो मायाभि " रित्यत्र मायाशब्दो न मिथ्यार्थपरः, किन्तु प्रकृतिपर एव, " अस्मान्यायी " ति श्रुतौ विद्यमानमायाशब्दस्य " मायां तु प्रकृति विद्या " दिति प्रकृतिपरत्वेन व्याख्यातत्वात् , सर्गकर्तृसम्बन्धिवाचकमायाशब्दस्य प्रकृतिपरत्वौचित्याच्चेत्यर्थः । प्रकृतेशच नित्यत्वेन सिद्धत्वान्न त्वदभिमतानिर्वाच्याविद्यारूपत्वमिति भावः । ननु प्रकृति शब्दस्य योगेन भावरूपाज्ञानपरत्वं तत्र सम्भवति ; तस्योपादानत्वस्य योग्यार्थस्य सद्भावादित्यत्राह -  प्रकृतिशबदस्ये ति । रूढिर्योगमपहरतीतिन्यायादिति भावः । ननु प्रकृतिमुद्दिश्य मायात्वविधानाद्विधेयान्वययोग्यतानुरोधेन प्रकृति शब्दस्य योगार्थ एवादेव इत्यत्राह - अत्र ही ति । ' अस्मान्मायी ' ति पूर्व वाक्ये मायामायिनोः प्रकृतत्वात्तयोरेवोद्देश्यत्वमुचितम् , न तु प्रकृतेः, अतो मायामायिशब्दाभ्यां कावभिहिताव्यपेक्षायां प्रकृतिमहेश्वरशब्दाभ्यां तह्याख्यान सेवोचितमिति न प्रकृतेर्मिथ्यात्वसिद्धिरित्यर्थः । प्रकृतिशब्दस्य योगार्थत्वेपि न मिथ्यात्वसिद्धिरित्याह - नही ति । सत एवोपादानत्वदर्शनात् , ' गौरनाद्यन्तवती ' त्यादिश्रुतिभिर्नित्यस्यैवोपादानत्वप्रतिपादनाच्चेति भावः । एवं साया शब्दस्य मिथ्यार्थपरत्वमङ्गीकृत्यात्र मायाशब्दस्य त्रिगुणात्मकनित्यद्रव्यपरत्वमिति स्थापितम् , इदानीं मायाशब्दस्य मिथ्यावाचित्वमेव नास्तीत्याह मायाशब्दश्चे ति । विचित्रसृष्टिकरार्थवाची ति । आश्चर्यत्वमेव प्रवृत्तिनिमित्तमिति भावः । " अनुयायिन एव प्रवृत्तिनिमित्तत्वात्मायाशब्दप्रयोगविषयेषु सर्वेष्वप्यनुगतमाश्चर्यत्वमेव मायाशब्दप्रवृत्तिनिमित्त " मिति हि श्रुतप्रकाशिका । ननु न मिथ्यात्वं प्रवृत्तिनिमित्तम् , किन्त्वाश्चर्यमेवेत्यत्र किं विनिगमकमित्यत्राह असुरे ति । ननु ऐन्द्रजालिकादिमथ्यार्थस्रष्टरि मायाविशब्दप्रयोगो दृश्यते , तत्र च मायाशब्दस्य मिथ्यार्थपरत्वमेवेत्याशंक्यानुगतप्रवृत्तिनिमित्ते सम्भवति नानाप्रवृत्तिनिमित्तकल्पने गौरवात् । अत्रत्यमायाशब्दस्य सन्त्रौषधादिमायाविगत 
विचित्रपृष्टिकरार्थाविषयत्वान्न मिथ्यार्थविषयत्वमित्याह - अत एवे ति । विचित्र सृष्टिकरार्थवाज्ञित्वादेवेत्यर्थः । ऐन्द्रजालिकशब्दः करणपरः, नतु पुरुषपरः, सायाशब्दश्च मायाविशब्दान्तगेतो विवक्षितः, मन्त्रौषधादिरेव विचित्रसृष्टिकरार्थः । अत्र मायाशब्दो न मिथ्यावचनः, किन्तु मन्त्रौषधादिपर एव, तत्र च विचित्रार्थ सर्गकतरत्वं विचित्रार्थप्रतीतिजनकत्वं वा वर्तत इति, तत्राश्चर्यत्वरूपप्रवृत्तिनिमित्त सद्भावादेव मायशब्दप्रयोग इत्युक्तं भवति । विरुद्धार्थशब्दो विविधपरः । ननु मायाविशब्दे मायाशब्दो मिथ्यार्थविषय एव किं न स्यात् । न च नानार्थत्वकल्पनापत्तिः, असुरराक्षसास्त्रादिषु मायाशब्दप्रयोगस्यामुख्यत्वसम्भवादित्यत्राह-मुख्यामुख्ये ति । अन्यथा वैपरीत्यस्यापि सुवचत्वादिति भावः । ननु ऐन्द्रजलिकप्रासादनिगरणादिष्वपि मिथ्याभूतेषु त्वदुक्तप्रवृत्तिनिमित्तशून्येषु मायाशब्दप्रयोदगदर्शनान्मिथ्यात्वं  प्रवृत्तिनिमित्तं  स्यादिति  विचित्रार्थसर्गकरत्वमेवाश्चर्यत्वमिति मन्वानस्य शङ्कां प्रौढवादेन परिहरति-मायामूले ति । विचित्रार्थसर्गकरत्वेनैव नाश्चर्यत्वम्, किन्तु रूपान्तरेणापि, तच्च तत्रापि सम्भवत्येवेति भावः । ननु सर्वत्रासुरास्त्रादिष्वपि मायाशब्दप्रयोगो मिथ्यात्वादेवेत्यत्राह-मायामृग इति । इदं चोपलक्षणम् । असुरास्त्रादिभिर्वधादिकं च  तन्मिथ्यात्वे नस्यादिति भावः । अन्वयव्यभिचारमप्याह-शुक्तिरजतादिष्वि ति । स्वमतव्यामोहितानां प्रयोगस्त्वनादेय इति भावः ।
	ननु मिथ्यार्थानुपपत्तिर्भावरूपाज्ञाने मानम्, भावकार्यस्य रजतादेरुपादानान्तरासम्भवात् ; नचात्मोपादानम्, तस्याधिष्ठानतयोपादानत्वे परिणाम्यन्तरस्यावश्यकत्वात्, परिणामितयोपादानत्वे परिणामस्य परिणामिसमानतत्ताकत्वनियमेन कार्यस्यापि सत्यत्वप्रसङ्गात् ; तस्य निरवयवत्वेन परिणामायोगाच्च ; नापि शुक्त्यादिः काचादिकं  षोपादानम्  अननुगतत्वात्, काचादेरजताद्यना श्रयत्वाच्च ;  अतः परिशेषादज्ञानमेवोपादानम् ; एवं ब्रह्मणो जगदुपादानत्वं श्रुतमन्यथानुपपद्यमानं भावरूपाज्ञानं कल्पयति, निरवयवस्य निर्विकारस्य ब्रह्मणः परिणामित्वासम्भवात्, अधिष्ठानतयोपादानत्वस्य मिथ्यापरिणाम्यज्ञानं विनानुपपत्तेः, ब्रह्ममात्रकार्यत्वे   जडतस्य जडत्वस्याकस्मिकत्वप्रसङ्गाच्च ; न च विकारस्या विद्यापरिणामत्वे गौरवेण ब्रह्मपादानत्वभङ्गप्रसङ्ग इति वाच्यम्, श्रुतिबलेन तस्याप्युपादानत्वात् ; कार्ये सत्तादात्म्यानुभवेन तदुपादानत्वस्यावश्यकत्वाच्च ;  अविद्यावत् ब्रह्मणोप्युपादानत्वे 
विकारित्वापात इति चेन्न, -द्विविधं ह्युपादानत्वं परिणामित्वन्तत्सत्ताप्रदत्वं च, तत्राद्यमज्ञानस्येति तद्भवतु विकारि, द्वितीयन्तु ब्रह्मण इति न तद्विकारि ; किञ्चयद्यदात्मककारणत्तादात्म्यापन्नं जायते तदात्मकत्वं ह्युपादानत्वम्, वियदादिकार्यवर्गश्च चैतन्यसत्तानुविद्धो जडानुविद्धश्च जायत इति उभयस्याप्युपादानलक्षणलक्षितत्वात्  उभयमुपादानम् ; एवं  स्वप्रकाशब्रह्मस्वरूपानवभासानुपपत्तिरपि भावरूपाज्ञाने  मानम्, आवारकेण विना स्वप्रकाशात्मकब्रह्मस्वरूपानवभाससंशयाद्ययोगात् ; न च ब्रह्मणो जीवभेदादेव तदनवभासः, तस्य  निरस्तत्वात् ; अविद्यातिरिक्तेन प्राप्तावरणायोगाच्च न कर्मण आवारकत्वम् ; एवं  चिदानन्दरूपब्रह्मणः अविद्यां विना जडदुःखात्मकप्रपञ्चतादात्म्यानुपपत्तिरपिमानम्, तन्निवृत्त्यतिरिक्तोपदेशासाध्यप्रयोजनाभावादिति । अत्रोच्यते - न  तावन्मिथ्यार्थानपुपपत्तिर्मानम्, मिथ्यार्थस्यैवासिद्धेः । अस्तु वा मिथ्यार्थः शुक्तिरजतादिः, तथापि नाज्ञानसिद्धिः । उपादानाभावे कथं तदुत्पाद इति चेत् ? रजतावयवादिक्लृप्तकारणाभावे  कथं तदुत्पादः । यदि मिथ्यात्वान्नतदपेक्षा, तदा तत एवोपादाननैरपेक्ष्यमप्यस्तु । अस्तु वात्मन एवोपादानत्वम् । न च  निरवयवत्वादनुपादानता, निरवयनत्वेन सत्यपरिणामाभावेपिमिथ्याभूतपरिणामसम्भवात् । घटाकारेण परिणममानमृत्पिण्डस्यैव इदानीं शरावाकारेण परिणमत इति  भ्रान्तिसिद्धमिथ्याशरावपरिणामो दृश्यते, तत्र च यथा घटपरिणामदशायां शरावपरिणमायोग्यस्यापि मृत्पिण्डस्य  मिथ्यात्वादेव शरावपरिणामसम्भवः, एवं  ब्रह्मणो निरवयवस्यापि मिथ्याभूतोपादानत्वं  सम्भवत्यवेति । नचासत्यस्यासत्योपादानत्वं वाच्यमिति वाच्यम्, क्वाप्यदर्शनात्. ननूपादानोपादेययोस्सालक्षण्यियमदर्शनादेव तत्सिद्धिरिति चेन्न ;-सर्वथा  सालक्षण्यस्य मृद्घटयोरप्यदर्शनात् । यत्किंचिस्सारूप्यस्य शुक्तिरजतादावपि रूपवत्त्वादिना सत्त्वात् ।  यदुक्तं ब्रह्मणः परिणामितयोपादानत्वे परिणामस्य परिणामिसमानसत्ताकत्वनियमेन कार्यस्यापि सत्त्वप्रसङ्ग इति ; तत्र  किं  परिणामशब्देन कार्यमात्रं विवक्षितम्, उत  रूपान्तरापत्तिः ?  उत  रूपान्तरापत्तिः ? नाद्यः, ध्वंसस्याविद्यानिवृत्तेश्च तदभावात् तयोर्यत्किंचित्परिणामित्याभावात् । न द्वितीयः, रूपान्तरापत्तेः परिणामिमाघसापेक्षत्वात्, गौरवेण स्वसमानसत्ताकपरिणाम्यपेक्षाभावात् । ननु स्वसमानसत्ताकरूपान्तरापत्तेरेव  परिणामशब्दार्थत्वात् कथं तदभावे परिणामत्वमिति चेन्न ;- लाघवेन रूपान्तरापत्तेरेव परिणामत्वात् । नच ब्रह्मपरिणामित्वश्रुतिविरोधः, परिणमस्यासत्त्वेन विरोधाभावात्, 
अविद्यायामिथ्यात्वेन निरवद्यश्रुतिवत् । सत्यप्रकृतिरिदमर्थ एव वोपादानमस्तु । न च शुक्त्यादेरननुगतत्वेनानुपादानता, रजतादिकाकर्यस्याप्यननुगतत्वात् ; क्लृप्तत्वेनलाघवात्त शुक्त्यादेरेवोपादानत्वौचित्याच्च । अन्यथा सत्यकार्येपि मृदादेरनु पादानत्वप्रसङ्गात् । ननु सत्यकार्यमात्रं  प्रत्यननुगतत्वेपि तत्तद्घटादिकार्ये प्रति अनुगतिरस्त्येव, प्रकृते च मिथ्यारजतमात्रेपि न शुक्तिरनुगता, रङ्गेपि रजतभ्रमदर्शनादिति चेन्न ; अविद्याया अप्यननुगतत्वात् तत्रापि, रङ्गाज्ञानस्य क्वचिदुपादानत्वं क्वचिच्छुक्त्यज्ञानस्येति । यदि च रजताधिष्ठानतावच्छेदकावच्छिन्नचैतन्यावारकाज्ञानत्वेनानुगमः, तर्हि तदधिष्ठानतावच्छेदकत्वेनानुगमोऽस्तु । एतेन ब्रह्मणो जगदुपादानत्वश्रुत्यर्थापत्तिरपि निरस्ता,  ब्रह्मोपादानकत्व सम्भवस्योपपादितत्वात् । यदुक्तं ब्रह्मामात्रोपादानकत्वे जडस्य जडत्वमाकस्मिकं स्यादित्ति ; तन्न, मृदुपादानकस्य घटानुपादनकस्यापि घटस्य घटत्वदरशनात् । नु तन्मात्रोपादानकत्वे तद्रूपता स्यादिति चेत् ? सदनुविद्धतया प्रतितेस्तदिष्टत्वात् । गोमयाद्युपादानवृश्चिकादेर्गोमयत्वाभावेन व्यभिचाराच्च ।एवं ब्रह्मानवभासानुपपत्तिरपि न मानम्, जविब्रह्मणोर्भेदव्यवस्थापनात् । किञ्चकोऽयमनवभासः, यदनुपपत्त्याऽज्ञानं कल्प्यते ?  न तावदवभासाभावः , स्वरूपपत्मावभासस्य नित्यत्वनाभावासिद्धेः । वृत्त्यात्मकावभासाभावस्तु कारणभावादेवोपपन्नः । नापि भावरूपाज्ञानम्, तत्सिद्ध्यसिद्ध्योस्तस्य कल्पकत्वायोगात् । नापि नास्ति न प्रकाशत इतिव्यवहारयोग्यता, तस्या अनादित्वेना ज्ञानवदेवान्यानपेक्षणात् । सापेक्षत्वेपि ब्रह्मैवापेक्ष्यतां किमज्ञानेन । न च ब्रह्मणः तत्प्रयोकजत्वे मुक्तावपि तत्प्रसङ्गः, तत्तवज्ञानेन निवृत्त्त्वात् । न च पुनरुत्पादप्रसङ्ग इति वाच्यम्, अज्ञानवदेव ब्रह्माधीनस्यापि कारमाभावादेवामुत्पादोपपत्तेः । अज्ञानसद्भावेपि यथाऽऽवरणानुपपत्तिस्तथा वक्ष्यते ।  कर्ममणैवा नवभास उपपद्यते । यदुक्तम्-कर्मणः प्राप्तावारकत्वं नास्तीति ; तन्निरस्तमेव । ब्रह्मणः प्रपञ्चतादात्म्यानुपपत्तिरपि न मानम्, तादात्म्यस्यासिद्धेः । तत्सिद्धावपि तस्य मिथ्याऽज्ञानं विनानुपपत्त्यभावात्  । ननु  मिथ्याभूतप्रपञ्चतादात्म्यमज्ञानं विना  सत्यस्य वस्तुनोऽनुपपन्नमिति चेत् ? तर्ह्यज्ञानेन वा कथं  तदुपपत्तिः । तादात्म्यस्य मिथ्यात्वादिति चेन्न ;-अज्ञानं विनापि मिथ्यावस्तुन एवोपादानत्वस्योपपादितत्वात् । एवं मोक्षशास्त्रोपदेशानुपपत्तिरपि न तत्र मानम्, अविद्यानिवृत्त्यतिरिक्तपुरुषार्थस्योपपादितत्वात् ; अज्ञाननिवृत्त्यनुपपत्तेर्वक्ष्यमाणत्वाच्च ।
इति श्रीवाधूलकुलतिलकश्रीनिवासाचार्यपादासेवासमधिगतपरावरतत्त्वयाथात्म्येन
तदेकदैवतेन तच्चरणपरिचरणपारयणेन तत्प्रसादलब्ध
महाचार्यापरनामधेयेन रामानुजदासेन विरचितायां
शतदूषणीव्याख्यायां चण्डमारुताख्यायां 
भावरूपाज्ञानभङ्गो नाम
एकोनचत्वारिंशःस्कन्धः ।
      
	     
