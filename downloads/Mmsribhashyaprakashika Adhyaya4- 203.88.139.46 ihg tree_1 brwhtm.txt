।। श्रीरस्तु ।।
।। अथ चतुर्थोऽध्यायः ।।
।। प्रथमः पादः ।।
(1) ।। आवृत्त्यधिकरणम् ।।
सू. ।। आवृत्तिरसकृदुपदेशात् ।। 1 ।।
सू. ।। लिङ्गाच्चय ।। 2 ।।
	तृतीयोऽध्याये सप्रपञ्चं विद्यास्वरूपं चिन्तितम् । अथ चतुर्थे कतिपय विद्यास्वरूविशोधनपूर्वकं विद्याफलं चिन्त्यते ।
	' आवृत्तिरसकृदुपदेशात् ' इत्यत्र ' ब्रह्मविदाप्नोपि परं ' (तै. 2-1) ' तमैव विदित्वातिमृत्युमेति' (श्वे. 3-8) ' ब्रह्म वेद ब्रह्मैव भवति ' (मु. 3-29) इत्यादौ मुक्तिसाधनतया विहितं वेदनं किं सकृदनुष्ठेयं उतासकृदिति सन्दिह्य ब्रह्म वेदेति वेदनमात्रस्य विधानेन असकृदावृत्तौ  प्रमाणाभावेन कसृदेवानुष्ठेयम् । न चावघा  तस्य यावद्वैतुष्यकार्यमावृत्तिवत् ब्रह्मापरोक्ष्यरूपकार्यावधि तदावृत्तिरिति वक्तुं युक्तम्  । वेदनस्य दृष्टेपायत्वाभावात्  ज्योतिष्टोभादिकर्मणामुपासनस्य च भगवदाराधनरूपतया तैराराधितात्परमपुरुषाद्धर्मार्थकाममोक्षरूपरुरुषार्थचतुष्यावाप्तिरिति ' फलमत उपपत्तेः ' (ब्र.सू. 3-2-37) इत्यत्राभिहितत्वादिति ज्योतिष्टोमादिवत् सकृत्कृत एव शास्त्रार्थ इति प्रापय्य -
	ध्यानोपासनशब्दसमानविषयतया वेदनशब्दस्य , ध्यानशब्दस्य च एकाग्रचित्तवृत्तिनैरन्तर्ये प्रयोगदर्शनेन स्मृतिसन्ततिरूपचिन्तनवाचित्वेन उपास्तेरपि तदैकार्थ्येनासकृदावृत्तस्मृतिसन्ततिरूपमेवेह वेदनं मोक्षसाधनमिति  निश्चियते । ध्यानवेदनयोरेकविषयत्वञ्च 'मनो  ब्रह्मोत्युपासीत ' (छा. 3-18-1) इत्युपासिनोपक्रान्तस्य ' भाति च तपति च कीर्त्या यशसा ब्रह्मवर्चसेन य एवं वेद' (छा. 3-18-3) इति विदिनोपसंहारात् , तथा ' यस्तद्वेद यत्स वेद स मयैतदुक्तः ' (छा.4-1-4) इति विदिनोपक्रान्तस्य वेदस्य ' अुनु म एतां भगवो देवतां शाधि यां देवतामुपास्से' (छा. 4-2-2) इत्युपासिनोपसंहाराच्चोपक्रमोपसंहारयोरेकविषयत्वनियमादवसीयते । तस्माद्वेदनस्य ध्यातिनासकृदावृत्तस्य मोक्षसाधनतयोपदेशात् , 
' तद्रूपप्रत्ये चैका सन्ततिश्चान्यनिस्पृहा ।
तद्ध्यानं प्रथमैष्षड््भिरङ्गैर्निष्याद्यते तथा' ।। (वि.पु. 6-7-91)
इति स्मृतेश्च वेदनमसकृदावृत्तमेव शास्त्रार्थ इति सिद्धिन्तितम् ।
।। इति आवृतत्याधिकरणम् ।।

(2) ।। अथ आत्मत्वोपासनाधिकरणम् ।।
सू. ।। आत्मेति तूपगच्छन्ति ग्राहयन्ति च ।। 3 ।।
उपास्यपरमात्मत्वाकारचिन्तामुखेनोपासनप्रकारविशेषश्चिन्त्यते ।
	' आत्मति तूपगच्छन्ति ग्राहयन्ति च ' इत्यत्र किं परमात्मा स्वात्मनोऽन्यत्वेन ' मम स्वामी मम नाथो मम रक्षक ' इति वैयधिकरण्येनोपास्यः किं वा देवोऽहमिति शरीरात्मभावनिबन्धनसामानाधिकरण्येनेव ' अहं ब्रह्मास्मि' (बृ. 1-4-10) इति सामानाधिकरण्येन स्वात्मतयोपास्यः इति सन्दिह्य ' अधिकन्तु भेदनिर्देशात् ' (ब्र.सू. 2-1-22) ' अधिकोपदेशात् '  (ब्र.सू. 3-4-8) ' नेतरोऽनुपपत्तेः'  (ब्र.सू. 1-1-17) इत्यादिषु  जीवपरयोर्भेदस्य व्यवस्थापितत्वात् यथावस्थिततत्त्वस्वरूपस्यैवोपास्यत्वेन तत्क्रतु न्यायसिद्धत्वाच्च भेदेन मम  स्वामीत्यादिवैयधिकरण्येनैवोपास्यः परमत्मेति प्रापय्य - 
	' य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं ' (बृ. 3-7-22) ' सन्मूलास्योम्येमास्सदायतनास्सत्प्रतिष्ठाः ' (छा. 6-8-4)' ऐतदात्म्यमिदं सर्वं ' (छा. 6-8-7) ' सर्वं  स्वल्विदं ब्रह्म तज्जलान् ' (छा. 3-14-1) इति सर्वस्य चिदचिद्वस्तुनः परमात्मनियाम्यत्वादिना तच्छरीरत्वात्तस्यायं परमात्मा त्वात्मेति प्रत्यगात्मनः स्वशरीरं   प्रत्यात्मत्वाद्देवोऽहमित्युसनधानवत् परमात्मनः प्रत्यगात्मानं प्रत्यात्मत्वात् ' अहं ब्रह्म ' (बृ. 1-4-10) इत्यवेवानुसन्धां युक्तम् । अत एव ' अहमन्नमहमन्नं ' (तै. 3-10-6) इति मुक्तानां फलानुसन्धानमुपपद्यते । अत एव पूर्वेषामुपासित़ॄणां ' त्वं वा अहमस्मि भगवो देवत्  अहं वै त्मसि '  इति सम्बोधनसूचितभेदानुविद्धमेव स्वात्मत्वेनाहमित्यनुसन्धानं युज्यते । अत एव ' योऽन्यां देवतामुपास्तेऽन्योऽसावन्योऽहमस्मीति न स वेद अकृत्स्नो ह्योष आत्मेत्येवोपासीत' 
(बृ.1-4-10) इत्यात्मत्वानुसनधानरहितस्याकृत्स्नत्वमपूर्णत्वं कृत्स्नशास्त्रार्थावेदित्वमुच्यमानमुपपद्यते । अपृथक््सिद्धप्रकारप्रकारिभावशरीरात्मभावनिबन्धन सामानाधिकरण्यव्यपदेशार्हचिदचिद्वस्तुविशिष्टपरमात्मन  एव शास्त्रार्थतया  ' अन्योऽसावन्योऽहं (बृ. 1-4-10) इति भेदमात्रवेदिनस्सम्बन्धिन्धज्ञानाभावेन कृत्स्नवेदनाभावात् प्रत्यागात्मः स्वस्यात्मत्वेनानुसन्धाने ' जुष्टं यदा पश्यत्यन्यमीशं ' (श्वे.4-7) ' पृथगात्मानं प्रेरितारञ्च मत्वा' (श्वे.1-6)  इत्युक्तभेदावलम्बनपुरस्सरमेव ' अहं ब्रह्म ' इति व्यपदेशार्हवैशिष्ट्यविसेषस्याप्यवागाहनाकृत्स्नवेदित्वम् । ' सर्वं तं परादाद्योऽन्यत्रात्मनस्सर्वं वेद ' (बृ. 4-5-7)  इति चिदचिद्वस्तुजातं सर्वं , आत्मनः परमात्मनः अन्यत्र अन्यनिष्ठं  यो वेद , सर्वं तमन्यनिष्टत्ववेदिनं पराभवतीतियोऽन्यत्रेत्यन्यशब्दार्थान्तर्गतस्वनिष्ठत्वनिषेधोऽप्युपपद्यते । शरीरात्मभावे शरीरस्य शरीरिनिष्ठत्वेन सर्वस्यापि शरीरिपरमात्मनिष्ठत्वावश्यम्भावात् । तस्मात्परमात्मा  स्वातमत्वेनैवोपास्यः । अहं ब्रह्मास्मीति सामानाधिकरण्येनैवोपास्य इति सिद्धान्तिम् । 
।। इत्यात्मत्वोपासनाधिकरणम् ।।  

(3) ।। अथ प्रतीकाधिकरणम् ।।
सू. ।। न प्रतीके न हि सः ।। 4 ।।
सू . ।। ब्रह्मदृष्टिरुत्कर्षात् ।। 5 ।।
प्रसङ्गात्प्रतीकोपासनप्रकारश्चिन्त्यते ।
	' न प्रतीक न हि स ' इत्यत्र ' मनो ब्रह्मेत्युपासीत' (छा. 3-18-1) ' नाम ब्रह्मेत्युपास्ते ' (छा. 7-1-5) इत्यादिप्रतीकोपासनेकिमात्मत्वानुसन्धानं कार्यं उत नेति सन्देहे गुणपूर्णस्य ब्रह्मण उपास्यत्वसम्भवेमन आदीनामचेतनानामल्पशक्तीनमुपास्यत्वाश्रयणस्यान्याय्यत्वात् मनआदिदृष्ट्या ब्रह्मैव तत्राप्युपास्यमिति ब्रह्मणश्चोपासितुरात्मत्वात्तत्रात्मत्वानुसन्धानं कार्यमिति प्रापय्य -
	लोके भृत्यादौ निकृष्ट एवोत्कृष्टराजादिदृष्टेरभ्युदयहेतुत्वदर्शनात् प्रत्युतराजादिविषये निकृष्टभृत्यादिदृष्टेरनर्थावहत्वदर्शनाच्च मनःप्रभृतिषु ब्रहमदृष्टेरेव 
अभ्युदयार्थतया कर्तव्यत्वेन तत्र ब्रह्मणो दृष्टिविशेषणत्वेन मनःप्रभृतिप्रतीकस्यैवोपास्यत्वेन तस्योपासितुरात्मत्वाभावेन  तत्रात्मत्वानुसन्धानं कर्तव्यम् । मनो ब्रह्मत्यादौ मनआदिशब्दानामभिमानिदेवतापरतया स्वाभीष्टफलदानौपयिकशक्तिमत्त्वस्यैवोपास्यताप्रयोजकतया च नोपास्यतानुपपत्तिरिति सिद्धन्तिततम् ।
।। इति प्रतीकाधिकरणम् ।। 

(4) ।। अथ आदित्यादिमत्यधिकरणम् ।।
सू. ।। आिदित्यादिमतयश्चाङ्ग उपपत्तेः ।। 6 ।।
	देवताया उत्कर्षाद््दृष्टिविशेषणत्वमुकत्म् । तदुत्कर्षाक्षेपेण कर्मण एवोत्कर्षश्शङ्क्यत इत्याक्षेपिकी सङ्गतिः ।
	' आदित्यादिमतयश्चाङ्ग उपपत्तेः ' इत्यत्र '  य एवासौ तपति तमुद्गीथमुपासीत ' (छा. 1-3-1) इत्यादिकर्माङ्गाश्रयोपासनेषु किमुद्गीथादावादित्यादि दृष्टिः कार्या किं वा आदित्यादिषूद्गीथदृष्टिः कार्येति सन्दिह्य निकृष्टेषूत्कृष्टदृष्टेर्लोन्यायसिद्धत्वात् साङ्गस्य कर्मणः फलसाधनत्वेनोत्कृष्टत्वदादित्यादेर्देवतात्वेन तद्गुणत्वात् ' य एवासौ पतति' (छा. 1-3-1) इति यत्त्वतत्त्वयोगेन  देवताया उद्देश्यत्वागमात् ' तमुद्गीथमुपासीत ' (छा. 1-3-1) इति  चरमनिर्देशाच्चोद्गीथस्य दृष्टिविशेषणत्वप्रतीतेरित्यादित्यादावुद्गीथदृष्टिः कार्येत्याशङ्क्य -
	क्षणध्वंसिनः कर्मणः कालान्तरभाविफलसाधनत्वं वाक्यशेषावगतदेवता  प्रीतिद्वारेणेति देवताप्रीत्यर्थत्वेन कर्मणोऽप्रधानत्वात् देवतायास्साक्षात्फलसाधनत्वेनोत्कृष्टतया अर्थस्वभावप्राप्तदेवतादृष्टि विशेषणत्वानुरोधेन यद््वृत्तयोगाद्यस्वारस्यस्य  सह्यत्वाच्च उद्गीथादावादित्यादिदेवतादृष्टिरेव कार्येति समाहितम् ।
।। इति आदित्यादिमत्यधिकरणम् ।।

(5) ।। अथ आसीनाधिकरणम् ।।
सू. ।। आसीनस्सम्भवात् ।। 7 ।।
सू. ।। ध्यानाच्च ।। 8 ।।
सू. ।। अचलत्वञ्चापेक्ष्य ।। 9 ।।
सू. ।। स्मरन्ति च ।। 10 ।।
सू. ।। यत्रैकाग्रता तत्राविशेषात् ।। 11 ।।
	प्रथमाधिकरणोक्तचित्तैकाग्र्यमत्र आसननियमेन समर्थ्यत इति तेनास्य सङ्गतिः । 
	' आसीनस्सम्भवात् '  इत्यत्र - किं ब्रह्मोपासनमासीन एव कुर्यात् ? किं वा आसीनश्श्यानस्तिष्ठन्दच्छन्वेत्यियम इति सन्दिह्य , ब्रह्मोपासनविधिषु विशेषाश्रवणादनियम इति प्राप्तौ - 
	आसीनस्यैव चितैकाग्रतासम्भवात् , उपासनस्य चितैकाग्रतासाध्यत्वात् , ' ध्यायतीव पृथीवी ध्यायन्तीव पर्वताः ' (छा. 7-6-1) इत्यादावचलत्वमादाय पृथिव्यादौ ध्यातृसादृश्यव्यपदेशेन ध्यातुरचलत्वावश्यम्भावेन गमनादौ तदसम्भवात्              , ' उपविश्यासने युञ्ज्याद्योगमात्मविशुद्धये ' (गीता. 6-12) इति स्मरणाच्च आसीन एवोपासीतेति निर्धारितम् ।
।। इति आसीनाधिकरणम् ।।  
                                                     
(6) ।। अथ आप्रयाणाधिकरणम् ।।
सू. ।। आप्रयाणात्तत्रापि हि दृष्टम् ।। 12 ।।
प्रथमाधिकरणोक्तमसकृत्त्वं विचार्यत इति तेनास्य सङ्गतिः ।
	' आप्रयाणात्तत्रापि हि दृष्ट' मित्यत्र - अपवर्गसाधनमुपासनं किमेकस्मिन्नहन्यसकृदावर्तनीयमुत  आप्रयाणात्प्रत्यहमावर्तनीयमिति विशये , एकस्मिन्नहनि शास्त्रार्थस्यासकृदावृत्तवेदनरूपस्य कृतत्वात्् दर्शनसमानाकारभक्तिरूपा पन्नवेदनस्य ' द्रष्टव्यः ' (बृ. 4-5-6) ' तस्मिन् दृष्टे ' (मु. 2-2-8) ' यमेवैष वृणुते ' (मु. 3-2-3) 'भक्त्या त्वनन्यया ' (गीता. 11-54) इति शस्त्रर्थस्य सिद्धौ सत्यां न तत ऊर्ध्वमुपासनं कर्तव्य् । ' स खल्वेवं वर्तयन् यावदायुषं ' (छा. 8-15-1)  इति श्रुतिस्तु कर्मणामेव यावज्जीवमनुष्ठेयत्वमाह । ' यावज्जीवमग्निहोत्रं ' इत्यादिश्रुत्यैकार्थ्यादिति पूर्वपक्षे -
	 ' स खल्वेवं वर्तयन् यावदायुषं ब्रह्मलोकमभिसम्पद्यते ' (छा. 8-15-1) इति यावज्जीवं कर्मानुष्ठानस्यापुनरावृत्तिफलकत्वमुच्यमानं विद्यां  प्रति स्वरूपोपकारकत्वेनैवोपपादनीयमिति तदुक्तिसामर्थ्याद्विद्याया अिपि यावज्जीवमनुष्ठेयत्वं तत्र विवक्षितमुन्नीयत इति तद्ब्रलात् ' प्रायणानतमभिध्यायीत' (प्रश्न. 5-1) इति श्रुत्यन्तरदर्शनाच्च दर्शनसमानाकारप्रीतिरूपतापत्त्यनन्तरमपि यथाश्रुतमाप्रयाणमुपासनमनुष्ठेयमिति सिद्धन्तिततम् ।
।। इति आप्रयाणाधिकरणम् ।।

(7) ।। अथ तदधिगमाधिकरणम् ।।
सू. ।। तदधिगम उरत्तपूर्वाघयोरश्लोषविनाशौ तद्व्यपदेशात् ।। 13 ।।
	एवं विद्यास्वरूपं विशोंध्य विद्याफलं चिन्तयितुमारभते । कर्मनिवृत्ति प्रभृतिपरिपूर्णभगवदनुभवपर्यन्तफलस्ववरूपे कर्मनिवृत्तेः प्रथमभावित्वात् प्रथमं तद्विषयचिन्ता क्रियते ।
	तदधिगमाधिकरणे - ' तद्यथा पुष्करपलाश आपो न श्लोष्यन्ते एवमेवंविदि पापं कर्म न श्लिष्यते ' (छा.4-14-3) ' तद्यथेषीकातूलमग्नौ प्रोतं पदूयते एवं हास्य सर्वे पाप्मानः प्रदूयन्त' (छा. 5-14-3) इति योग्यतया  विद्योत्पत्त्यनन्तरमुत्पत्स्यमानाघस्याश्लेषः विद्यापूर्वमुत्पन्नस्याघस्य विनाश इति सिद्ध्या विदुषः श्रूयमाणौ विद्योत्तरपूर्वाघयोरश्लेषविनाशौ सम्भवतो न वेति  संशय्य, ' नाभुक्तं क्षीयते कर्म कल्पकोटितैरपि ' (ब्रह्मवैवर्ते-प्रकृतिखण्डे आ. 26 श्लो 70 ) इत्यादिशास्त्रेण कर्मणां भोगैकक्षपणीयत्वशासनविरोधेन  विद्यासन्निधिसमाम्नातश्लेषविनाशवचनस्य  कथञ्चिद्यस्तावकतया  नेयत्वेन नाश्लेषविनाशसम्भवः । न हि प्रायश्चित्तवद्विद्याया तत्क्षपणं सम्भवति । ' विदाप्नोति परं ' तै. 2-1)  ' ब्रह्म वेद ब्रह्मैव भवति ' (मु. 3-2-9) इत्यादिना विद्याया मोक्षहेतुत्वप्रतिपानादिति प्रापय्य -
	तदधिगमे दर्शनसमानाकरध्यानप्राप्तौ , तदुत्तरपूर्वाधयोरश्लेषविनाशौ विदुषस्सम्भवत एव । ' यथा पुष्करपलाश आपो न श्लिष्यन्ते एवमेवंविदि पापं कर्म न 
श्लिष्यते ' (छा.4-14-3) ' एवं हास्य सर्वे पाप्मानः प्रदूयन्ते ' (छा. 5-24-3) इति पूर्वोतताराघयोः श्रुत्या अश्लेषविनाशप्रतिपादनात्  । न च श्रुतेः स्तावकत्वं मुख्यार्थे बाधकाभावात् । न च ' नाभुक्तं क्षीयत ' इति शास्त्रविरोधश्शङ्कनीयः । नाभुक्तमित्यस्य कर्मणां फलैकनाश्यत्वपरता न सम्भवति । प्रायश्चित्तविधेर्वैयर्थ्यापातात् । किन्तु फलजननशक्तिदाढर्यपरत्वम् । ततश्च न तयोर्विरोधः प्रसज्यते । अश्लेषविनाशशास्त्रयोः फलजननशक्तिदाढर्यविपर्ययविषयत्वाभावात् । अश्लेषशास्त्रं हि उत्पत्स्यमानपापगतफलजननशक्त्युत्पत्तिप्रतिबन्धं वक्ति । विनाशशस्त्रञ्च विद्यायाः पूर्वाघगतफलजननोत्पन्नशक्तिनाशां वक्ति । फलजननशक्तिदार्ढ्यस्य नाभुक्तशस्त्रार्थस्य , अश्लेषविनाशशास्त्रार्थयोश्शक्त्युत्पत्तिप्रतिबन्धोत्पन्नशक्तिविनाशयोश्च न परस्परोपमर्दकता ; येन वह्न्योष्ण्यानौष्ण्यप्रमाणयोरिव विरोधः स्यात् । अतो विरोधाभावेनाश्लेषादिशास्त्रस्यस्तावकत्वासम्भवाद्विदुषोऽश्लेषविनाशौ सम्भवतः । विद्याया मोक्षसाधनत्ववत् अश्लोषविनाशसाधनत्वस्यापि श्रुतिसिद्ध्यान्यथाभावायोगादिति सिद्धान्तितम् ।।
।। इति तदधिगमाधिकरणम् ।।

(8) ।। अथ इतराधिकरणम् ।।
सू. ।। इतरस्याप्येवमसंश्लेषः पाते तु ।। 14 ।।
	अतिदेशसङ्गत्या  पुण्ययोरुत्तरपूर्वयोरश्लषविनाशसम्भवश्चिन्त्यते ।
	' इतरस्याप्येवमशंश्लेषः पाते तु ' इत्यत्र विदुषो विद्याधिगमपूर्वोत्तरयोस्सुकृतयोरघवदश्लेषिनाशौ सम्भवतो न वेति संशय्य , विदुषस्सुकृतफलस्य  सुखरूपतया पापकलवदनिष्टत्वाभावेन ' पापं कर्म न श्लिष्यते ' (छा. 4-14-3) 'पाप्मानः प्रदूयन्ते ' (छा. 5-24-3) इति पापाश्लेषविनाशयोरेव श्रवणेन च न पूर्वोत्तरसुकृतयोरश्लेषविनासम्भव इत्याशङ्क्य -
	स्वर्गादिसुकृतफलस्यापि मुमुक्षद्देश्यमोक्षविरोधित्वेनानिष्टतया ' तत्सुकृतदुष्टृते धूनुत' (कैषी. 1-4) इति सुकृतस्यापि धूननश्रवणेन च सुकृतस्याप्युद्देश्यविरोधित्वरूपपापपदप्रवृत्तिनिमित्ताक्रान्तया ' सर्वे पाप्मान- ' (छा. 
4-24-3) इति सर्वशब्दविशेषितबहुवचनान्तपाप्मपदसङ््गृहीतत्वेन च विद्योत्तरपूर्वसुकृतयोरप्यश्लेषविनाशौ तुल्यौ । विद्यानुगुणस्य वृष्ट्यन्नारेग्यादिदृष्टफलस्य सद्भावे शरीरपातादूर्ध्वं नाशः कल्पनीय इति सिद्धान्तितम् ।
।। इति इतराधिकरणम् ।।

(9) ।। अथ अनारब्धकार्याधिकरणम् ।।
सू. ।। अनारब्धकार्ये एव तु पूर्वे तदवधेः ।। 15 ।।
	पूर्वोक्तविद्योत्पत्तिप्राक्कृतपुण्यपापविनाशा(पा) [पव] दनादापवादिकी सङ्गतिः ।
	' अानारब्धकार्ये एव तु पूर्वे तदवधेः ' इत्यत्र किं विद्योत्पत्तिप्राक्कृ(ते) [तयोः] पुण्यपा(पे) [पयोरविशेषेण विनाशः उतानारब्धकार्ययोरेवेति विशये अविशेषण] प्रारब्धाप्रारब्धयोर्नाश एव न्याय्यः । विद्यागम एव  प्रारब्धनाशेऽपि कुलालचक्रभ्रमणन्यायेन संस्कारेण तच्छरीरस्थित्युपपत्तेः विलम्बश्रुत्यविरोध इति प्रापय्य -
	' तस्य तावदेव चिरं यावन्न विमोक्ष्ये अथ संपत्स्ये ' (छा. 6-14-2) इति लब्धविद्यस्यापि शरीरविमोक्षावधि ब्रह्मप्राप्तिविलम्बागमेन लिद्याधिगम एव सर्वकर्मविनाशे शरीरस्थित्यसम्भवेन विलम्बश्रुतिविरोधापातेनानारब्धकार्ययोरेव विद्याप्राक्कृतयोः पुण्यपापयोर्विद्यया विनाशः । न च कर्मविनाशेऽपि संस्कारेण शरीरस्थितसम्भवः । नष्टेऽपि कर्मणि तत्संस्कारसत्त्वे प्रमाणाभावात् । कर्मवासनारूपसंस्कारस्य सजातीयकर्मरुचिजनकत्वेऽपि शरीरस्थितिहेतुत्वे प्रमाणाभावात्  । चक्रभ्रमणस्थले नोदनाख्यसंयोगरूपहेतुविगमेऽपि तज्जन्यपूर्वपूर्वभ्रमणतज्जन्यवेगाख्यसंस्कारपरम्परया यावदुपलब्धि कार्यधारा सम्भवति । तस्मादनारब्धकार्ययोरेव पूर्वयोर्विनाश इति सिद्धान्तितम् ।
।। अति अानारव्धकार्याधिकरणम् ।।

(10) ।। अथ अग्निहोत्राद्यधिकरणम् ।।
सू. ।। अग्निहोत्रादि तु तत्कार्यायैव तद्दर्शनात् ।। 16 ।।
सू. ।।  अतोऽन्यापि ह्येकेषामुभयोः ।। 17 ।।
सू. ।। यदेव विद्ययेति हि ।। 18 ।। 
	पूर्वोक्तमकर्मविनाशापवादानन्तरं उत्तरकर्माश्लेषापवादः क्रियत इति तेनास्यापवादिकी सङ्गतिः ।
	'अग्निहोत्रादि तु ' इत्यत्र - आग्निहोत्राद्याश्रयमधर्मंः विदुषोऽनुष्ठेयो न वेति विशये , सुकृतदुष्कृतयोरुत्तरयोरश्लेषाभिधानादाश्रमधर्मस्यापि सुकृतत्वा विशेषेण कार्यस्य फसस्याश्लेषादननुष्ठानमासङ्क्य -
	' तमेतं वेदानुवचनेन ब्राह्मणा विविदिषन्ति  यज्ञेन दानेन तपसानाशकेन ' (बृ.4-4-22) इत्यादिना विद्योत्पत्तेरेवाग्निहोत्राद्यश्रमधर्मकार्यत्वेन विदुषोऽपि विद्योत्पत्तिरग्निहोत्राद्याश्रमधर्मानुष्ठानसापेक्षैव । विद्या चाप्रयाणादहरहरभ्यासाधेयातिशया नित्यनैमित्तिककर्मनिर्मलीकृतमनोनिष्पाद्येति परिहृतम् । अतो वित्तोत्पत्तिफलव्यतिरिक्तोत्तरसुकृतस्यैवाश्लेष ति सिद्धम् ।।
।। इति अग्निहोत्राद्यधिकरणम् ।।

(11) ।।अथ इतरक्षपणाधिकरणम् ।।
सू. ।। भोगेन त्वितरे क्षपत्यित्वाथ सम्पद्यते ।। 19 ।।
	अानारब्धकार्यावधिश्चिन्त्यते । ' भोगेन त्वितर क्षपयित्वा ' इत्यत्र इतरे आरब्धकार्ये पुण्यपापे किं विद्यायोनिशरीरावसाने उत तच्छरीरावसाने शरीरान्तरावसाने वेत्यनियम इति सन्दिह्य , ' धूत्वा शरीरमकृतं कृतातमा' (छा. 8-13-1) ' अस्माच्छरीरात्समुत्थाय' (छा. 8-12-2) इति श्रुत्यन्तरदर्शनात् तस्य तावदित्यत्र शरीरस्याश्रुतत्वेऽपि शरीरविमोक्षावधिपरत्वं युक्तमाश्रयितुम् । ' धूत्वा शरीरं ' (छा-813-1) इत्येकवचनश्रवणेन प्रारब्धयावच्छरीरपरत्वमयुक्तम् । एकत्वाविवक्षायां  प्रमाणाभावात् । '  अस्माच्छरीरात् ' (छा. 81-12-3) इत्यत्रास्मादिति विशेषणे विद्यायोनिशरीरस्यैव विवक्षितत्वाच्च । ततो  विद्यायोनिशरीरावसान एवारब्धकार्ये पुण्यपापे इति प्रापय्य - 
	प्रारब्धसत्त्वे ब्रह्मप्राप्तिर्न सम्भवति । कर्मणस्तद्विरोधित्वात् प्रारब्धस्य च भोगैकक्षपणीयत्वात् । भोदेन तत्क्षपणोत्तरमेव ब्रह्ममप्राप्तिरित्यर्थस्वभावात्  प्रारब्धविमोकावधित्वसिद्धौ ' तस्य तावदेव चिरं यावन्न विमोक्ष्ये ' (छा. 6-14-2) इति 
प्रारब्धविमोक्षावधित्वपरमिति ' धूत्वा शरीरं '  (छा.8-13-1) इत्यत्रापि शरीरपदं प्रारब्धकार्यशरीरसामान्यपरम् । एकवचनञ्च ' अश्व इव रोमाणि विधूय पापं ' (छा. 8-13-1) इतिवत् जातिविषयम् । श्रुतिस्मृतिप्रसिद्धत्याज्यतोहेत्वनुभवसिद्धहेयताप्रतिपादनपरमस्मादिति विशेषणम् न विद्यायोनिशरीरपरमर्थस्वभावविरोधात् । ततश्च विद्यायोनिशरीरमात्रोपभोग्यफलप्रारब्धस्थले तच्छरीरावसाने सम्पद्यते । बहुशरीरोपभोग्यफलप्रारब्धस्थले तावच्छरीरावसाने सम्पद्यते इति न प्रारब्धयोर्विद्यायोनिशरीरावसाननियम इति सिद्धान्तितम् ।।
इति श्रीमल्लक्ष्मणार्यकरुणाकटाक्षलब्धतत्त्वयाथात्म्येन 
श्रीनिवासदासेन विरचितायां 
श्रीभाष्यप्रकाशिकायां चतुर्थस्याध्यायस्य 
प्रथमः पादः ।।
अधिकरणानि 11. सूत्राणि 19 .
	----


।। द्वितीयः पादः ।। 
(1) ।। वागधिकरणम् ।।
सू. ।। वाङ््मनसि दर्शनाच्छब्दाच्च ।। 1 ।।
सू. ।। अत एव सर्त्राण्यनु ।। 2 ।।
	प्रथमभाविनो विद्याफलभूतस्य पूर्वोत्तराघयोरश्लेषविनाशरूपस्य विचारानन्तरं तदनन्तरभाविविद्याफलान्तर्गतगत्युपक्रमरूपोत्क्रान्तिरस्मिन्पादे चिन्त्यते ।
	' वाङ््मनसि दर्शनाच्छब्दाच्च ' इत्यत्र ' बाङ््मनसि सम्पद्यते ' (छा. 6-8-6) इत्यत्र श्रूयमाणा मनसि सम्पत्तिर्वत्तिविषया लयविषया वेति सन्दिह्यसम्पत्तेर्लयरूपत्वात्तस्य चोपादान एव सम्भवात् मनसश्च वागुपादानत्वाभावेन मनसि वाचो लयायोगान्मनोवृत्तेर्वादिन्द्रियवृत्तिकाराणत्वेन कथञ्चिल्लयोक्तिसम्भवाद्वृत्तिविषयेत्वाशङ्क्य -
	वाक््शब्दसम्पत्तिवाचिशब्दयोर्द्वयोरपि गौणत्वापत्त्या जघन्यस्य सम्पत्तिवाचिशब्दस्यैव गौणत्वमाश्रित्य वागिन्द्रियस्वरूपस्य मनसि संश्लेषविषयेयमिति निर्धरितम् ।।
।। इति वागधिकरणम् ।।  
	-----
(2) ।। अथ मनोऽधिकरणम् ।।
सू. ।। तन्मनः प्राण उत्तरात् ।। 3 ।।
	वाङ््मनसि सम्पद्यते ' (छा. 6-8-6) इत्यत्र मुख्यसम्पत्त्यभावेऽपि अत्र मुख्यसम्पतिः स्यादिति शङ्कया सङ्गतिः ।
	'तन्मनः प्राण उत्तरात्् ' इत्यत्र - ' मनः प्राणे ' (छा. 6-8-6) इति प्राणे मनसस्सम्पत्तिर्लयस्संश्लेषो वेति विचिन्त्य ' आपोमयः प्राण' (छा. 6 -6-5) इति श्रुत्या प्राणस्याम्मयत्वेन प्रामशब्देनापो लक्षयित्वा ' अन्नमयं  हि सोम्य मनः ' (छा. 6-6-5) इति श्रुत्या मनसोऽन्नशब्दितपृथिवीत्यावगमेन अपां पृथिव्युपादानत्वात्प्राणशब्दलक्षिताखप्सु मनसः पृथिवीकार्यस्य सम्पत्तिर्लय इति प्रापय्य - 
	' आपोमयः प्राणः '  (छा. 6-6-5) ' अन्नमयं हि सोम्य मनः ' (छा. 6-6-5) इत्यत्र न प्रणमनसोरमामन्नस्य च प्रकृतित्वमुच्यते; किं त्वाप्यायकत्वम् । प्राणस्याकशप्रकृतिकत्वान्मनसो वैकारिकत्वाच्च । अतो ' वाङ््मनसि ' (छा. 6-8-6) इतिवदुत्तरात् ' मनः प्राणे ' (छा. 6-8-6) इति शब्दात्सर्वेन्द्रियसंयुक्तं तन्मनः प्राणे संयुज्यत इति गौणी सम्पत्तिरिति सिद्धान्तितम् ।
।। इति मनोऽधिकरणम् ।। 
 -----
(3) ।। अथ अध्यक्षाधिकरणम् ।। 
सू. ।। सोऽध्यक्षे तदुपगमादिभ्यः ।। 4 ।।
	सन्निहितत्वात् ' प्राणस्तेजसि '(छा. 6-8-6) इति वाक्यार्थो विचार्यते ।
 	'सोऽध्यक्षे तदुपगमादिभ्यः '	इत्यत्र -किं प्राणस्तेजसि सम्पद्यते किं वा जीवे संयुज्य तेजसि सम्पद्यत इति सन्दिह्य जीवसम्पत्तिपूर्वकं जीवेन सह प्राणसम्पत्तौ ' 
प्रणस्तेजसि ' (छा. 6-8-6) इति वाक्यास्वारस्य प्रसङ्गात् ' वाङ््मनसि ' (छा. 6-8-6) इत्यादिप्रायपाठाच्च प्राणस्तेजसि संयुज्यत इत्याशंक्यं 
	उत्क्रान्तौ प्राणस्य जीवोपगमादिश्रुतेः प्राणः रणाध्यक्षे जीवे संयुज्यत इति तदविरोधाय जीवे संयुज्य तेन सह पश्चात्तेजस्संयोगं ' प्राणस्तेजसि ' इति वदति । यथा यमुनाया गङ्गया संयुज्य सागरगमनेऽपि यमुना सागरं गच्छतीति व्यपदेशो मुख्यः स्वरसश्च , तद्वज्जीवोपगमादिश्रुच्यनुसारेण जीवोपगमसिद्धौ प्रायपाठस्याकिञ्चित्करत्वाच्च । यद्यप्यनयैव रीत्या तेजस्संश्लेषपूर्वकजीवसंश्लेषोष़पि संभवति , तथापि प्रमेयाबाधमात्रस्या किञ्चित्करतया जीवोपगमादिश्रुति प्रितपन्नलिङ्गोपोद्ब्रलितेन ' प्राणस्तेजसि ' (छा. 6-8-6)  इति वाक्येन जीवसंश्लेषपूर्वकतेजस्संश्लेषोऽभिधीयते इति निर्णयेन तथैव चिन्तनीयत्वात् ' प्राणस्तेजसि ' इति जीवसंश्लेषपूर्वकः प्राणस्य तेजस्संश्लेष इति सिद्धान्तितम् ।।
।। इति अध्यक्षाधिकरणम् ।।  

(4) ।। अथ भूताधिकरणम् ।।   
सू. ।। भूतेषु तच्छ्रुतेः ।। 5 ।।
सू. ।। नैकस्मिन् दर्शयतो हि ।। 6 ।।
	'प्राणस्तेजसि ' (छा.6-8-6) इति वाक्यतात्पर्यार्थं निरूप्य तेजः - पदार्थनिरूपणं क्रियत इति संगतिः ।
	'भतेषु तच्छ्रुते '   रित्यधिकरणे - ' प्राणस्तेजसि' इत्यत्र किं तेजश्शब्देन तेजोमात्रमुच्यते ? किं वा भूतान्तरसंसृष्टमिति संशय्य तेजसीति  वचनात्तेजोमात्रं प्रतीयत इति तन्मात्रे संश्लेष इत्याशङ्क्य
	वाक्यशेषे ' पृथिवीमयः ' (बृ. 4-45) इत्यादिना सञ्चरतो जीवस्य सर्वभूतमयत्वश्रवणात् तदन्तरप्रतिपत्त्याधिकरणोक्तन्यायेन देहान्तरारम्भाय पञ्चीकृतभूतपरिष्वङ्गावश्यम्भावाच्च भूतान्तरसंसृष्टमेव तोजोऽभिधीयते इति समाहितम् ।।
।। इति भूताधिकरणम् ।। 
	------
(5) ।। अथ आसृत्युपक्रमाधिकरणम् ।।
सू. ।। समाना चासृत्युपक्रमादमृतत्वञ्चानुपोष्य ।। 7 ।।
सू . ।। तदापीतेस्मंसारव्यपदेसात् ।। 8 ।।
सू. ।। सूक्ष्मं प्रमाणतश्च तथोपलब्धः ।। 9 ।।
सू. ।। नोपमर्देनातः ।। 10 ।।
सू. ।। अस्यैव चोपपत्तेरूषमा ।। 11 ।।
सू. ।। प्रतिषेधादिति चेन्न शारीरात्स्पष्टो ह्येकेषाम् ।। 12 ।।
सू. ।। स्मर्यते च ।। 13 ।।
प्रसङ्गदियमुत्क्रान्तिर्विद्वदविदुषोस्तुल्येत्युच्यते ।
	' समाना  चासृत्युपक्रमादमृतत्वञ्चानुपोष्य' इत्यत्र - सेयमुत्क्रान्तिः किं विद्वदविदुषेस्तुल्या किं वाविदुष एवेति संशय्य  ब्रह्मप्राप्तेरेव मोक्षत्वात्तस्याश्च नित्यप्राप्तत्वेन गत्यनपेक्षणात् कर्मनिवृत्तेरपि 
' क्षीयन्ते  चास्य कर्माणि तस्मिन्दृष्टे परावरे ' (मु. 2-2-8)
इति श्रुत्या ब्रह्मसाक्षात्कारकार्यतया तेनात्रैव तस्या अपि सम्भवात् , 
' यदा सर्वे प्रमुच्यन्ते कामा चेऽस्य हृदि स्थिताः ।
अथ मर्त्योऽमृतो भवत्यत्र ब्रह्म समश्नुते ' (कठ.6-14)
	इत्यत्रैवामृतत्ववचनात्  ' एतास्तेजोमात्राः ' (बृ. 4-4-1) इत्यादिना ' कामयमानः ' (बृ. 4-4-6) इत्यन्तेन अविदुष उत्क्न्तिप्रकारं लोकान्तरगमनं पुनरावृत्तिञ्चाभिधाय ' अथाकामयमानः' (बृ 4-4-6) इित्यादिना 'न तस्य प्राणा उत्क्रामन्ति ब्रह्मैव सन् ब्रह्माप्येति ' (बृ. 4-4-6) इति  विदुष उत्क्रान्तिप्रतिषेधाच्चाविदुष एव सेति प्रापय्य -
	अर्चिरादिगत्या ब्रहमप्राप्तिरेव मोक्षः । तस्य नित्याप्राप्तत्वेन विद्यासापेक्षत्वद्देशविशेषापेक्षत्वास्यपि गतिश्रुत्यविरोधायावश्यवक्तव्यत्वात् । स्थूलसूक्ष्मरूपनिश्शेषप्रकृतिनिवृत्तेरपि देशविशेषसापेक्षत्वादातिवाहिकसंवादाद्यनुरोधेन विद्यामाहात्म्याद्यावद्देशविशेषप्राप्ति सूक्ष्मप्रकृत्यवस्थितेरभ्युपगन्तव्यत्वात् , देशविशेषप्रापकगतेश्च , 
' शतञ्चैका च हृदयस्य नाड्य -
स्तासां मूर्धानमभि निस्सृतैका ।
तयोर्ध्वमायन्नमृतत्वमेति 
विष्वङ््ङन्या  उत्क्रमणे भवन्ति ।। ' (कठ. 6-16)
	इति नाडीविशेषेणोत्क्रन्तिपूर्वकत्वश्रवणादासृत्युपक्रमान्नाडीप्रवेशनात्प्राक् विदुषौऽप्युत्क्रन्तिस्समाना । ' अत्र ब्रह्म समश्नुते ' (कठ. 6-14) इति वचनं न निर्विशेषाचित्सम्बन्धिनिवृत्तिपूर्वकब्रह्मानुभवरूपब्रह्मप्राप्तिं वदति । किन्तूपासनवेलायां ब्रह्मानुभवम्  ' अथ मर्त्योऽमृतो भवति '  (कठ. 6-14) इति (चामृतत्वं देहेन्द्रियादिनिवृत्तिं) विद्यधिगमनिबन्धनपूर्वोत्तरकार्मश्लोषविनाशरूपामृततत्वमुच्यते । कर्ममूलत्वान्मरणादेः । ' तस्य तावदेव चिरं यावन्न  विमोक्ष्येऽथ सम्पत्स्ये ' (छा. 6-14-2) इति मुक्तेर्देहपातावधित्वचनेन देहसत्त्वकालेऽमृतत्वमुक्तविधमेवेति  अवश्यवाच्यत्वात् । ' न तस्य प्राणा उत्क्रामन्ति ' (बृ. 4-4-6) इति च विदुषश्शरीरप्राणविश्लेषरूपोत्क्रान्तिर्नप्रतिषिध्यते । किन्तु शरीरपातोत्तरं देवयानेन पथा ब्रह्मप्राप्तेः ' तस्य तावदेव चिरं' (छा. 6-14-2) इत्यादिश्रुतचिसिद्धतया शरीरवियोगकाल एव प्राणविश्लेषे विदुषश्शरीरस्य देवयानगमनानुपपत्तिप्रसक्तौ तत्परिहाराय माध्यन्दिनशाखायां ' न तस्मात्प्राणा उत्क्रामन्ति ' (बृ.4-4-6) इति स्पष्टं शरीरात्प्रणोत्क्रमणप्रतिषेधदर्शनात् ' न तस्य प्राणा ' इत्यात्रपि सम्बन्धसामान्यषष्ठ्या अप्यपादानत्वपर्यवसानस्यैव  न्याय्यत्वाच्च ।
' ऊर्ध्वमेकः स्थितस्तेषां यो भित्वा सूर्यमण्डलम् ।।  
ब्रह्मकोशमतिक्रम्य तेन याति परां गतिम् ।.
(याज्ञ. अध्यात्मप्र. श्लो 167)
	इति विदुषोऽप्युत्क्रुन्तिस्मरणाच्च विद्वदविदुषोस्समानोयमुत्क्रान्तिरानाडीप्रवेशादिति सिद्धान्तितम् ।
।। इति आसृत्युपक्रमाधिकरणम् ।।

(3) ।। अथ परसम्पत्त्यधिकरणम् ।। 
सू. ।। तानि परे तथा ह्याह ।। 14 ।।
	क्रमात्प्रसङ्गात्  तेजः परस्यां ' (छा. 6-8-6) इति श्रुत्यर्थोविचार्यते ।
	' तानि परे तथा ह्याह ' करणग्रामजीवसंसृष्टानि तेजश्शब्दितभूतसूक्ष्माणि किं तदा यथाकर्म यथाविद्यं स्वकार्याय गच्छन्ति किं वा परमात्मनि सम्पद्यन्त इति विशये; मध्ये परमात्मसम्पत्तौ सुखदुःखोभोगरूपकार्यादर्शनात् तदानुगुण्येन यथाकर्म यथाविद्यं गच्छन्तीत्याशङ्क्य -
	' तेजः	 परस्यां देवातायां ' (छा. 6-8-6) इति श्रुत्या सम्पत्तिप्रातिपादनेन सुषुप्तिप्रलययोर्विषयानुभवायायसविश्रमवदिहापि तस्य कल्प्यत्वात् । ततः परमात्मसम्पत्त्यनन्तरं स्वकार्याय गच्छन्तीति परिहृतम् ।
।। इति परसम्पत्तयधिकरणम् ।।
	-----

(7) ।। अथ अविभागाधिकरणम् ।। 
सू. ।। अविभागो वचनात् ।। 15 ।।  
	भूतसूक्ष्माणां परमात्मनि सम्पत्तिं प्रसाध्य सम्पत्तिस्वरूपं निरूप्यते । 
	' अविभागो वचनात् ' इति सूत्रे - ' तेजः परस्यां ' (छा. 6-8-6) इत्युक्तपरमात्मसम्पत्तिः किं प्राकृतप्रलयवत् कारणापत्तिरूपा किं वा मनः - प्रभृतिसम्पत्तिवदत्रापि संश्लेषमात्रमिति विचिन्त्य, मनःप्रभृतीनां वागादिकारणत्वाभावेन कारणापत्त्यसम्भवेऽपि परमात्मनस्सर्वकारणतया भूतसूक्ष्माणां तत्र लयसम्भवान्मुख्यार्थानुरोधेन कारणापत्तिरूपैवात्र सम्पत्तिरित्याशङ्कय -
	' वाङ्मनसि सम्पद्यते ' (छा. 6-8-6) इति श्रुतस्यैव सम्पद्यत इत्यस्यानुषक्तस्यार्थवैरूप्ये प्रमाणाभावेन पुनरव्यक्तादिसृष्ट्यवचनेन  देवयानादिना लोक्तोत्तरगतिश्रवणेन च कारणापत्त्यसम्भवान्मनःप्रभृतिसम्पत्तिवत्संश्लेषविशेषमात्रमिति परिहृतम् ।
।। इति अविभागाधिकरणम् ।।

(8) ।। अथ तदोकोऽधिकरणम् ।।
सू. ।। तदोकोऽग्रज्वलनं तत्प्रकाशितद्वारो विद्यासामर्थ्यात्तच्छेषगत्यनुस्मृतियोगाच्च हार्दानुगृहीतश्शातधिकया ।। 16 ।।
	विद्वदविद्वत्साधारणोत्क्रान्तिवचानान्तरं विद्वदसाधारणमूर्धन्यनाडीविशेषद्वारकगमननियमसम्भवश्चिन्त्यते ।
' तदोकोऽग्रज्वलन' मित्यत्र -
' शचञ्चैका च हृदयस्य नाड्य -
स्तासां मूर्धानमभि निस्सृतैका ।
तयार्ध्वमायन्नमृतत्वमेति 
विष्वङ््ङन्या उत्क्रमणे भवन्ति ।। ' (कठ. 6-16)
	इति शताधिकमूर्धन्यनाड्या विदुषो गमनमिति नियमस्सम्भवति न वेति सन्दिह्य नाडीनामतिसूक्ष्मत्वेन दुर्विवेकतया नियमासम्भवाद्यादृच्छिकीं तया गतिमनुवदति इयं श्रुतिरिति प्रापय्य -
	परमपुरुषाराधनभूतविद्यया तदङ्गभूतगतिचिन्तनया प्रीतेन भगवता परमपुरुषेणानुगृहीतश्चेतनस्तत्प्रसादप्रकाशितद्वारो मूर्धन्यनाड्यैव गच्छतीति नियमस्सम्भवति । सूत्रार्थस्तु परमपुरुषषाराधनभूतविद्यामाहात्म्यात् तच्छेषगत्यनुस्मृतियोगाञ्च प्रीतहार्दानुगृहीतो भवति जीवः  । तदोकः = जीवस्य स्थानं हृदयम् । अग्रज्वलनं प्काशिताग्रं भवति । परमपुरुषप्रकाशितद्वारश्शताधिकया गच्छति ।
	 ' तस्याश्शिखाया मध्ये परमात्मा व्यवस्थितः । ' (तै. ना. अनु. 11) ' 	' सर्वस्य चाहं हृदि सन्निविष्टः ' (गीत. 15-15) इति हार्दः परमात्मेति सिद्धान्तिततम् ।। 
।। इति तदोकोऽधिकरणम् ।।
	-----

(9)  ।। अथ रश्म्यनुसाराधिकरणम् ।।
सू. ।। रश्म्यनुसारी ।। 17 ।।
	नियमप्रसङ्गाद्विदुषस्सूर्यरश्म्यनुसारनियमसम्भवश्चिन्त्यते ।
	' रश्म्यनुसारी' ति सूत्रे - ' अथ यत्रैतस्माच्छरीरादुत्क्रामत्यथैतैरेव रश्मिभिरूर्ध्वमाक्रमते ' (छा. 8-6-5) इति विद्वान् रश्म्युनुसारी गच्छतीति  नियमस्सम्भवति न वेति विचार्य निशि मृतस्य विदुषस्सूर्यरश्म्यनुसारासम्भवादनियम इति वचनमिदं पक्षप्राप्तमनुवदतीत्याशङ्क्य -	
	पक्षप्राप्तानुवादे अथैतैरेवेत्यवधारणानुपपत्तैः निश्यपि निदाघसमये  उष्मोपलब्ध्या  सूक्ष्मरश्मीनां सद्भावसम्भवात् , हेमन्तसमये च हिमाभिभवादूष्मानुपलब्धिसंभवाच्च रश्म्यनुसारनियमस्सम्भवतीति परिहृतम् ।
।। इति रश्म्यनुसाराधिकरणम् ।।
	------

(10) ।। अथ निशाधिकरणम् ।। 
सू. ।। निशि नेति चेन्न सम्बन्धस्य यावद्देहभावित्वाद्दर्शयति च ।। 18 ।।
	 निशि मृतस्यापि  विदुषस्सूर्यरश्म्यनुसारेण ब्रह्मप्राप्तरित्युक्तमाक्षिप्य समाधते । 
' निशि नेति चेन्न ' इति सूत्रे - 
' दिवा च शुक्लपक्षश्च उत्तरायणमेव च ।
मुमूर्षतां प्रशस्तानि विपरीतं तु गर्हितम् ।।'  
	इति निशामरणस्य निन्दितत्वेन अधोगतिहेतुतया न ब्रह्मप्राप्तरित्याक्षित्य -
	अधोगतिहेतुभूतानां पूर्वोत्तरपाप्मनां प्रारब्धानाञ्च विद्यामाहात्म्यभोगाभ्यां क्षपितत्वेन ' तस्य तावदेव चिर' (छा. 6-14-2) इति मुक्तेः प्रारब्धकार्ययावद्देहपातावधित्वश्रवणेन निशि मृतस्यापि विदुषो मुक्त्यवश्भम्भावात् , निशामरणनिन्दाया अविद्वद्विषयत्वेनाप्युपपत्तेश्च निशि मृतस्यापि विदुषो रश्मयनुसारेण गतिरिति समाहितम् ।
।। इति निशाधिकरणम् ।।
	------

(11) ।। अथ दक्षिणायनाधिकरणम् ।।
सू. ।। अचश्चायनेऽपि दक्षिणे ।। 19 ।।
सू. ।। योगिनः प्रति स्मर्येते स्मार्ते  चैते ।। 20 ।।
	अतिदेशसंगत्या दक्षिणायनमरणेऽपि मुक्तिसम्भव उच्यते ।
	' अतश्चायनेऽपि दक्षिणे ' इत्यत्र - 'अथ यो दक्षिणे प्रमीयते  पितृणामेव महिमानं गत्वा चन्द्रसमस्सायुज्यं गच्छति' (तै. ना. अनु. 52) इिति दक्षिणायने मृतस्य चन्द्रप्राप्तिश्रवणात् चन्द्रं प्राप्तानां  अथैतमेवाध्वानं पुनर्निवर्तन्ते ' (छा. 5-10-5) इति पुनरावृत्तिश्रवणान्न मुक्तिरित्याक्षिप्य -
	पूर्वोक्ताद्बन्धहेत्वभावादेव दक्षिणायनमृतस्यापि विदुषो मुक्तिरस्त्येव । चन्द्रसायुज्यवचनं ब्रह्म प्रेप्सोर्विश्रमस्थानविषयम् । आवृत्तिवचनमविद्वद्विषयमिति समाहितम् ।। 
।।  इति श्रीमल्लक्ष्मणार्यकरूणाकटाक्षलब्धतत्त्वयाथात्म्येन 
श्रीनिवासदासेन विरचितायां
श्रीभाष्यप्रकाशिकायां
चतुर्थस्याध्यायस्य 
द्वितीयः पादः ।।
अधिकरणानि 11. सूत्राणि 20 ।
	----
।। तृतीयः पादः ।।
(1) ।। अर्चिराद्यधिकरणम् ।।
सू. ।। अर्चिरादिना तत्प्रथितेः ।। 1 ।।
	उत्क्रान्त्यनन्तरभाविनी विद्याफलभूता मार्गरूपा गतिश्चिन्त्यते । काला नियमवन्मार्गस्याप्यियम इति शङ्कया सङ्गतिः । 
	' अर्चिरादिना तत्प्रथितेः ' इत्यत्र छान्दोग्यवाजसनेयादिषु नानाविधमार्गप्रकारस्य न्यूनाधिकभावेनाम्नानात् मार्गभेदावश्यम्भावे सति विदुषां येन केनापि मार्गेण गतिरित्यनियम इत्यशङ्क्य -
	नानाशाखास्वपि मार्गचिह्नधर्मभूयस्तया मार्गैक्यप्रत्यभिज्ञाबलेन किञ्चिन्न्यूनाधिक्यस्य प्रत्यभिज्ञाबलेन गुणोपसंहारन्यायेन परिहर्तव्यतया सर्वत्र माग्रैक्यात् विदुषामर्चिरादिनैकेनैव मार्गेण गतिरिति इति परिहृतम् ।।
।। इत्यर्चिराद्यधिकरणम् ।।
	----
(2) ।। अथ वाय्वधिकरणम् ।।
सू. ।। वायुमब्दादविसेषविशेषाभ्याम् ।। 2 ।।
	विशेधान्मार्गचिह्नोपसंहारासम्भवमासङ्क्य परिहरति ।	
	' वायुमब्दा' दित्यत्र - ' देवलोकदादित्यं ' (बृ. 6-2-15) इत्यादित्यात्पूर्वत्वेन देवलोकस्य ' तेन स ऊर्ध्वमाक्रमते स आदित्यं ' (बृ. 5-10-1) इति वायोश्चादित्यात्पूर्वत्वेन श्रौतक्रमनिर्दिष्टत्वात देवलोकवाय्वोर्यथेटक्रमेण निवेश इति मार्गभेदप्राप्तेर्न नियमः । न हि देवलोकवायुशब्दावभिन्नार्थौ मिन्नार्थत्वेन प्रसिद्धेरित्याशङ्क्य -
	' योऽय पवप्ते स एष देवानां गृहाः ' इति वायोर्देवानामावासत्वेन देवलोकशब्दार्थतया सामान्यविशेषब्दाभ्यां देवलोकवायुशब्दाभ्यां वायोरेवोक्त्यार्थभेदाभावेन वायोरेवादित्यात्पूर्वत्वेन चिह्नभेदायत्तमार्गभेदाभावात् अर्चिरादिनैकरूपेणैव मार्गेण विदुषां गतिरिति स्थापितम् ।।
।। इति वाय्वधिकरणम् ।। 
	----- 
(3) ।। अथ वरुणाधिकरणम् ।।
सू. ।। तटितोऽधि वरुणस्सम्बन्धात् ।। 3 ।।
	अब्दादुपरि वायुनिवेशप्रसङ्गात् विद्युत उपरि वरुणादिनिवेसश्चिन्त्यते ।	' तटितोऽधि वरुणस्यम्बन्धात् ' इत्यत्र - छान्दोग्यप्रभृतिष्वाम्नातस्यार्चिरादिमार्गस्यार्चिरहश्शुक्लपक्षेत्तरायणसंवत्सरवायुपर्यनचस्य श्रुत्यादिभिः क्रमे सिद्धेवरुणेन्द्रप्रजापतीनां किं विद्युत उपरि निवेशः किं वा वायोरुपरीति संश्येऽर्चिः- प्रभृतिषु सर्वेषु ' अर्चिषोऽहः (छा. 4-15-5) इत्यादिश्रुतिक्रमोपरोधात् 
विद्युतः परस्तच्च  तत्परुषोऽमानवस्स  एनान्ब्रह्म गमयति ' (छा. 15-5-6) इति विद्युत्पुरुषस्य  गमयितृत्वश्रवणाच्च सर्वत्रावकाशाभावेनाप्राप्तौ सत्यां , उपदेशावैयर्थ्याय कस्यचिद्बाध्यत्वे , पाठक्रमानुरोधेन वायोरनन्तरं वरुणे  निवेशयितव्ये वाय्वादित्ययोः क्रमस्य बाधितत्वेन इन्द्रप्रजापत्योरप्यत्रैव निवेशनीयत्वं युक्तमिति प्रापय्य -
	मेघोदरवर्तित्वेन तटिद्वरुणयोस्सम्बन्धस्य लोकवेदप्रसिद्धत्वेन वरुणादीनामुपदेशावैयर्थ्याय क्वचिन्निवेशावश्यम्भावे पाठक्रमाद्बलीयसार्थक्रमेण वरुणस्य तटित उपरि निवेशप्राप्तौ वैद्युतपुरुषल्य गमयितृत्वे व्यवधानसहे सति उपदिष्टयोरिन्द्रप्रजापत्योरपि क्वचिन्निवेशयितव्यत्वसिद्धौ वरुणादुपर्युपदिष्टत्वादागन्तूनामन्ते निवेशयितव्यत्वाच्च वरुणादुपरीन्द्रादेर्निवेश इति सिद्धान्तितम् ।।
।। इति वरूणाधिकरणम् ।।
	----
(4) ।। अथ आतिवाहिकाधिकरणम् ।।
सू. ।। आितिलवाहिकास्तल्लिङ्गात् ।। 4 ।।
सू.।. वैद्युतेनैव ततस्तच्छ्रुतैः ।। 5 ।।
	अर्चिरादिधातृपर्यन्तक्रमविशेषं व्यवस्थाप्य क्रमनिरूपकार्चिरादिस्वरूपं व्यवस्थाप्यते ।
	' आतिवाहिकास्तल्लिङ्गात् 'इत्यत्र- ' तेऽर्चिषमभिसम्भवन्त्यर्चिषोऽहः ' (छा. 4-15-5) इत्यादावर्चिरादयः किं मार्गचिह्नभूताः किं वा भोगभूमयः किं वा प्रेप्सतां विदुषां गमयितारः इति त्रेधा सन्दिह्य ' अर्चिषोऽहरह्न आपूर्यमाणपक्षं ' (छा. 4-15-5) इत्यादिसन्दर्भाणां ' इतो निष्क्रम्यामुकं वृक्षं गत्वा अमुकां नदीमासाद्य अमुकतं पर्वतपार्श्वं तीर्त्वा सापरुरी-माश्रय ' इत्यादिमार्गोपदेशपरलौकिकवाक्यसमानशैलीकतया चिह्नभूता एवार्चिरादय इत्येकः पक्षः ।
	कालविशेषतया प्रसिद्धानामहरादीनां मार्गान्तरसाधारण्येन मार्गविशेषचिह्नत्वासम्भवात् चिह्नभावयोग्यानामहारादिशब्दानभिधेयत्वात् ' एत एव लोका यदहोरात्रण्यर्धमासा मासा ऋतवस्संवत्सरा अग्निलोकमा गच्छति स वरुणलोकं ' इत्यादिकौषीतकीवाक्ये  लोकशब्दानुधानेनार्चिरादीनां निर्देशाच्च भोगभूमय इति द्वितीयः 
पक्षः ।
	राद्धान्तस्तु - विदुषां ब्रह्मप्रेप्सावतामतिवाहने परमपुरुषेण नियुक्ताः केचनार्चिराद्यभिमानिदेवताविशेषा एवार्चिरादयः । ' तं पृथिव्यब्रवीत् ' (यजु. 5-5-2) इत्यादौ पृथिव्यादवदत्रापि संवादादिकार्यबलेन अर्चिरादिशब्दा नामभिमानिदेवतावाचित्वावश्यम्भवात् ' स एनान् ब्रह्म गमयति ' (छा. 4-15-6) इत्युपसंहारे वैद्युतपुरुषस्य गमयितृत्वश्रवणेनाविशेषनिर्दिष्टानां पूर्वेषामपि कार्यविसेषमपेक्षमाणानां गमयितृत्वस्यैव लाभात् विदुषां भोगहेतुकर्माभावेन  भोगभूमित्वायोगेन लोकशब्दस्य लोक्यत इति व्युत्पत्त्या अभिमानिष्वेव नेयत्वात् । ' स एनान्ब्रह्म गमयति ' (छा. 4-15-6) इति वैद्यितस्य  ब्रह्म गमयितृत्वश्रुत्यनुसारात् वरुणेन्द्रप्रजापतीनां वैद्युतपुरुषोपकारकतया आतिवाहिकत्वं द्रष्टव्यमिति । 
।। इत्यातिवाहिकाधिकरणम् ।।
	-----

(5) ।। अथ कार्याधिकरणम् ।।
सू. ।। कार्यं  बादरिरस्य गत्युपपत्तेः ।। 6 ।।
सू. ।। विशेषितत्वाच्च ।। 7 ।।
सू. ।। सामीत्यात्तु तद्व्यपदेशः ।। 8 ।।
सू. ।। कार्यात्यये तदध्यक्षेण सहातः परमभिधानात् ।। 9 ।।
सू. ।। स्मृतेश्च ।। 10 ।।
सू. ।। परं जैमिनिर्मुख्यत्वात् ।। 11 ।।
सू. ।। दर्शनाच्च ।। 12 ।।
सू. ।। न च कार्ये प्रत्यभिसन्धिः ।। 13 ।।
सू. ।। अप्रतीकालम्बनान्नयतीति बादरायण उभयथा च दोषात्क्रतुश्च ।। 14 ।।
सू. ।। विशेषञ्च दर्शयति ।। 15 ।।
	अर्चिरादिमार्गाचिन्तानान्तरं तत्प्राप्यस्वरूपं चिन्त्यते ।
	कार्याधिकरणे   - किमर्चिरादिना गन्तव्यता चतुर्मुखस्यैव किं वा परस्यैव । किं वा परस्य प्रकृतिवियुक्तप्रत्यगात्मनश्च  इति सन्दिह्य परिपूर्णस्य परस्य ब्रह्मणो नित्यप्राप्ततया गत्यनुपपत्तेः परिच्छिन्नदेशकालैश्वर्यस्य चतुर्मुखस्यगुत्युपपत्तेः ' स ब्रह्मलोकान् गमयति ' (बृ. 6-2-15) ' प्रजापतेस्सभांवेश्म प्रपद्ये ' (छा. 8-14-1) इति 
बहुवचनान्तलोकशब्देन चतुर्मखप्रसिद्धप्रजापतिशब्देन च प्राप्यस्य विशेषितत्वात् ,
	'ते ब्रह्मलोके तु परान्तकाले परामृततात्परिमुच्यन्ति सर्वे । '
(तै.ना. अनु.10)
' ब्रह्मणा सह ते सर्वे संप्राप्ते प्रतिसञ्चरे ।
परस्यान्ते कृतात्मानः प्रविशन्ति परं पदम् ।। ' (कूर्मपु. पूर्वख. 12-269)
	इति श्रुतिस्मृतिभ्यां हिरण्यगर्भं प्राप्तानां तदायुरन्ते विदुषा तेन सह चतुर्मुखेन सह परब्रह्मप्राप्त्यवगमेनार्चिरादिना गतानामपुनरावृत्त्युपपत्तेः ' स  एनान् ब्रह्म गमयति ' (छा. 4-15-6) इति नपुंसकलिङ्गब्रह्मशब्देन  प्रथमजत्वेन सामीत्येन लक्षणया चतुर्मुखोक्तिसम्भवाच्च  चतुर्मुखस्यैवार्चिरादिनागन्तव्यतेति बादरेर्मतम् ।
	' स एनान् ब्रह्म गमयति ' (छा. 4-15-6) इति नपुंसकलिङ्गब्रह्मशब्दस्य परसमिन्ब्रह्मणि मुख्यत्वात् अविद्यानिवृत्तेः फलाभिसन्धिरहितकर्मापेक्षावत् श्रवणापेक्षावच्च गातिश्रुत्या देशविशेषापेक्षोपपत्तेः ' स एतान्ब्रह्मलोकान् ' (बृ. 6-2-15)  इत्यत्र  निषादस्थपतिन्यायेन ब्रह्मैव लोक इति निश्चिते  प्रातिपदिकार्थे पाशन्यायेन बहुवचननयनसम्भवात् ' असमाच्छरीरात्समुत्थाय परं ज्येतिरुपसम्पद्य ' (छा. 8-3-4) इत्यर्चिरादिना परब्रह्मप्राप्तिश्रुतेः ' धूत्वाशरीरमकृतं कृतात्मा ब्रह्मलोकमभिसम्भवानि' (छा. 8-13-1) इति तत्रैव  अकृतं ब्रह्मलोकमिति विशेषितत्वात् ' यशोऽहं भवामि ब्राहाणानां ' (छा.8-14-1) इत्यादिसर्वात्मभावाभिसन्धानाच्च ' प्रजापतेस्सभां वेश्म  प्रपद्ये ' (छा. 8-14-1) इत्यनुसन्धानस्य चतुर्मखविषयत्वायोगेन परब्रह्मविषयत्वाच्चार्चिरादिना परस्यैव ब्रह्मणो गन्तव्यतेति  जैमिनेर्मतम् ।
	कार्यमुमासीनानामेवार्चिरादिना कार्यब्रह्मप्राप्तिरिति  नियमे ' अस्माच्छरीरात्समुत्यथाय परं ज्योतिरुपसम्पद्य स्वेन रूपेणाभिनिष्पद्यते ' (छा. 8-3-4)  इत्यार्चिरादिना परब्रह्मप्राप्तिप्रापकश्रुतिव्याकोपप्रसङ्गः । परं ब्रह्मोपासीनानेव  नयतीति नियमे ' तद्य इत्थं विदुर्ये ' (छा. 5-10-1) इति प्रकृतिवियुक्तब्रह्मात्मकप्रत्यगात्मोपाकानामर्चिरादिना ब्रह्मप्रा प्तिप्रतिपादकश्रुतिव्याकोपप्रसङ्गः ।  ' तद्य इत्थंविदुर्ये चेमेऽरण्ये श्रद्धा तप इत्युपासते ' (छा. 5-10-1) इत्युभयविषयश्रुतेरुभयविधान्नयति । न प्रतीकालम्बनान् । प्रतीकालम्बना 
हि प्रत्यगात्मानमचिन्मिश्चं केवलमचिद्वस्तु स्वरूपेण ब्रह्मदृष्ट्या  वोपासाते। तेषां  तत्क्रतुन्यायेन पनरावृत्तिरवर्जनीया । ' यावन्नाम्नो गतं तत्रास्य यथाकामचारो भवति ' (छा. 7-1-5) इत्यादिश्रुत्या नामादिप्रतीकोपासकानां गत्यनपेक्षपरिमितफलोक्तेश्च , द्विविधानान्तूक्तोपासकानां तत्क्रतुन्यायेनापुनरावृनरावृत्तिरुपपद्यते ।
	तस्मात्सर्वज्ञं सर्वकाराणं सत्यसङ्कल्पं निखिलहेयप्रत्यनीकानवधिकातिशयानन्दस्वरूपं ब्रह्मोपासीनान् प्रत्यगात्मानं भूतसूक्ष्मसम्परिष्वक्तं भूतसूक्ष्मव्यतिरिक्तज्ञानैकाकारं ' य आत्मनि तिष्ठन् ' (बृ. 3-7-22) इत्याद्यवगत ब्रह्मात्मकं पञ्चाग्निविद्योदितमुपासीनांश्च ब्रह्म नयत्वर्चिरादिरातिवाहिको गण इति सिद्धम् ।
इति श्रीमल्लक्ष्मणार्यकरुणाकटाक्षलब्धतत्त्वयाथात्म्येन 
श्रीनिवासदासेन विरचितायां 
श्रभाष्यप्रकाशिकायां 
चतुर्थस्याध्यायस्य 
तृतीयः पादः ।। 
अधिकरणानि 5. सूत्राणि 15.	
	----- 
।। चतुर्थः पादः ।।
(1) ।। सम्पद्याविर्भावाधिकरणम् ।।
सू. ।। सम्पद्याविर्भावः स्वेनशब्दात् ।। 1 ।।
सू. ।। मुक्तः प्रतिज्ञानात् ।। 2 ।।
सू. ।। आत्मा प्रकरणात् ।। 3 ।।
	तदधिगम इत्याद्येतदन्तं विद्योत्तरपूर्वघाश्लेषविनाशप्रभृतिब्रह्मसम्पत्तिपर्यन्तविद्याफलचिन्तानन्तरं तदुत्तरभाविस्वरूपाविर्भावात्मकफलस्वरूपं चिन्त्यते । 
	सम्पद्याविर्भावाधिकरणे - ' परं ज्योतिरुपसम्पद्य स्वेन रूपेणाभिनिष्पद्यते ' (छा. 8-12-2) इत्युक्ता स्वरूपाभिनिष्पत्तिः किमागन्तुकरूपोत्पत्तिरूपा किं वा स्वाभाविकरूपाभिव्यक्तिरूपा इति सन्दिह्य , अभिनिष्पत्तेरुत्पत्तौ प्रसिद्धिप्राचुर्यात् ज्योतिष्टोमादिसाधनानुष्ठानस्थले फलस्यागन्तुकधर्मोत्पत्तिरूपतवदर्शनात् 
स्वप्रकाशज्ञानात्मप्रत्यगात्मनः अहमिति नित्याभिव्यक्तत्वेन साधनवैयर्थ्यापाताच्च आगन्तुकरूपोत्पत्तिरागन्तुकधर्मोत्पत्तिः ' स्वेन  रूपेणाभिनिष्पद्यत ' (छा. 8-12-3) इत्युच्यत , इति प्राप्ते -
	अन्यनिष्ठधर्मस्यान्यस्मिन्नुत्पत्तयसम्भवेन , उत्पद्यमानधर्मस्य स्वीयत्वसिद्ध्या स्वेनेति विशेषणवैफल्यापातेन , घटत्वं स्वरूपं शङ्खस्य श्वैत्यं  स्वरूपं कुवलयस्य नैल्यं स्वाभाविकं जलस्य श्वैत्यं स्वरूपमित्यादिषु स्वशब्दस्य स्वाभाविकत्वार्थकतया बहुतरप्रयोगदर्शनेन च ' अयमत्र वाक्यार्थो निष्पन्नः ' इत्यादावभिनिष्पत्तेरभिव्यक्तौ प्रयोगदर्शनेन स्वशब्दवैयर्थ्यादपि प्रसिद्धिप्राचुर्यभङ्गस्य सोढव्यत्वेन स्वाभाविकरूपाभिव्यक्तिरूपैव स्वरूपाभिनिष्पत्तिः स्वेन रूपेणाभिनिष्पद्यत इत्युच्यते । स्वप्रकाशधर्मिस्वरूपस्य प्रत्यगात्मनः अहमिति प्रत्यक्तून नित्याविर्भूतत्वेऽपि स्वाभाविकापहतपात्मत्वादिगुणस्य स्वप्रकाशत्वाभावेन कर्मनिबन्धनस्थूलसूक्ष् माचित्सम्बन्धतिरोहितत्वेन विद्यया तन्निवृत्तौ अर्चिरादिना परं ज्योतिरुपसम्पन्नस्य तादृशाषहतपात्मत्वादिविशिष्टधर्मिस्वरूपाभिव्यक्तिः । संप्रसादः स्वेन रूपेणाभिनिष्पद्यते अभिव्यज्यते । प्रकाशते । सा  चाभिव्यक्तिः स्वरूपाविर्भावपूर्वककल्याणगुणपरिपूर्णानवधिकातिशयानन्दस्वरूपभगवदनुभवानन्दर्यन्ताभिप्रेता । ' रसं ह्येवायं लब्ध्वानन्दी भवति । स एको ब्रह्मण आनन्दः । श्रोत्रियस्य चाकामहतस्य' (तै. 2-7) इत्यादिश्रुत्यानुगुण्यात् । तस्मादपहतपाप्मत्वादिगुणकस्वरूपस्य कर्माख्याविद्यातिरोहितस्य परं ज्योतिरुपसम्पत्त्या निवृत्ततिरोधानस्याभिव्यक्तिरूपाविर्भावः प्रतिपाद्यत इति सिद्धान्तितम् । 
।। इति सम्पद्याविर्भावाधिकरणम् ।।
	------

(2) ।। अथ अविभागाधिकरणम् ।।  
सू. ।। अविभागेन दृष्टात्वात् ।। 4 ।।
स्वरूपाविर्भावानन्तरभाविभगवदनुभवात्मकफलस्वरूपं चिन्त्यते ।
	'अविभागेन दृष्टत्वा' दित्यत्र - मुक्तः परं ज्योतिरुपसम्पन्नः किं ब्रह्म विभक्तं 
पृथक््सिद्धं विभागेन वैयधिकरण्येन मम स्वामीत्यादिनैवानुभवति किमविभक्तमपृथक््सिद्धं शरीरत्मभावेन देवोऽहमितिवत् अहं ब्रह्मास्मीति सामानाधिकरण्येनानुभवतीति सन्दिह्य , ' निरञ्जनः परमं साम्यमुपैति ' (मु. 3-1-3) मम साधर्म्यमागताः ' (गीता. 1-4-2) इत्यादिना ब्रह्मसाधर्मयस्य फलत्वाम्नानात् साधर्मस्य भेदागर्भत्वात् भगवतस्तुल्योऽहमिति वैयधिकरण्येनैव ब्रह्मानुभवतीति  प्रापय्य - 
	' सर्वं खल्विदं ब्रह्म ' (छा. 3-14-1) ' शास्ता जनानां सर्वात्मा' (तै. आरण्य . 1-3-21) ' तत्त्वमसि ' (छा. 6-8-7) ' अयमात्मा ब्रह्म ' य आत्मनि तिष्ठन् य आत्मानमन्तरो यमयति' (बृ. 3-7-22) इत्यादिना परमात्मनस्सर्वात्मत्वावगमात् भेदानुविद्धेन  शरीरात्मभावेन देवोऽहमितिवत अहं ब्रह्मास्मीति सामानाधिकरण्येन ब्रह्मानुभवति । तत एव ' अहमन्नमहमन्नं  ' (तै. 3-10) इति मुक्तानुभवो दृश्यते । तस्मादविभागेनापृथक््सिद्धिसम्बन्धगर्भसामानाधिकरण्येन ' अहं ब्रह्म ' इति मुक्तोऽनुभवतीति सिद्धन्तितम् ।। 
।। इति अविभागाधिकरणम् ।।
	----
।। अथ ब्राह्माधिकरणम् ।।
सू. ।। ब्राह्मेण जैमिनिरुपन्यासादिभ्यः ।। 5 ।।
सू. ।। चितितनमात्रेण तदात्मकत्वादित्यौडुलोमिः ।। 6 ।।
सू. ।। एवमप्युपन्यासात्पूर्वभावादविरोधं बादरायणः ।। 7 ।।		ब्रह्माधिकरणे - किं जीवस्य स्वाभाविकं रूपमपहतपाप्मत्वादिगुणकं उच चैतन्यमत्रं उतोभयमिति त्रेधो संश्य्य, ' य आत्मापहतपाप्मा' (छा. 8-7-1) इत्यादिश्रुत्या धर्मिस्वरूपमपहतपाप्मत्वादिगुणकमेव स्वाभाविकं  स्वरूपम् । प्रजापतिवक्यगतस्य तस्य स्वाभाविकधर्मिस्वरूपैदम्पर्येण प्रवृत्तत्या तत्रतत्र ज्ञानस्वरूपत्वानुक्तेः ज्ञानस्वरूपत्वे ज्ञानाश्रयत्वाद्यसम्भवस्य च धर्मभूतज्ञाने दृष्टत्वेन आत्मनि तदभावापत्तेश्च ' विज्ञानधन एव ' (बृ. 2-4-12) इति च ज्ञानाश्रयत्वमेवोच्यते । दृष्टान्तै सैन्धवधने रसधनशब्देन रसाश्रयत्वस्यैव प्रत्येतुमर्हतया दार्ष्टान्तिकोऽपि ज्ञानाश्रयत्वस्यैव वक्तव्यत्वात् । न हि लवणखण्डस्य द्रव्यस्य लवणरसस्वरूपत्वं युज्यते । तस्मादपहतपाप्मत्वादिगुणकं 
जडात्मकं प्रत्यगात्मस्वरूपमाविर्भवतीति जैमिनेर्मतम् ।
	' अत्रायं पुरुषः स्वयं  ज्योतिः ' इत्यादिश्रुत्या पुरुषशब्दवाच्यप्रत्यगात्मनः स्वयंज्योतिश्शब्देन स्वप्रकाशस्वरूपत्वावगत्या जडस्वरूपत्वं न युज्यते । न चैवमपि तस्यापहतपाप्मत्वादिधर्मवत्वं कतो न स्यादिति वाच्यम् । तथा सति विज्ञानघन एवेत्यवधारणविरोधापातात् । विज्ञानघनशब्दसमभिव्याहृतावधारणेन स्वप्रकाशस्वरूपत्वविज्ञानत्वातिरिक्तधर्मव्यवच्छेदप्रतीत्या प्रत्यगात्मन्यपहतपाप्मत्वादीनां व्यवच्छिन्नत्वात् विज्ञानघनशब्दस्य दृष्टान्तबलेन ज्ञानाश्रयवाचित्वेऽपि ज्ञानाश्रय एवेत्युक्तौ पर्यवसानेन ज्ञानाश्रयत्वव्यतिरिक्तव्यवच्छेदसिद्धरवर्जनीयत्वाच्च । दृष्टान्ते रसधनशब्दस्य योग्यतानुसारेण षष्ठीसमासमाश्रित्य रसम्यधर्मीति रसाश्रयत्ववाचित्वेऽपि सैन्धवघनशब्दस्य निषादस्थपतिन्यायेन सैन्धवद्र व्यस्वरूपवाचित्ववत् विज्ञानघनशब्दस्य स्वप्रकाशधर्मिस्वरूपवाचित्वौचित्येन तत्समभिव्याहृतावधारणेन स्वप्रकाशत्वातिरिक्तधर्मव्यवच्छेदप्रतीतिया प्रत्यागात्मन्यपहतपात्मत्वादिधर्मासम्भवात्  । न चैवं ' अपहतपाप्मा ' (छा. 8-7-1) इत्यादिश्रुतेर्निर्विषयत्वं स्यादिति वाच्यम् । अपहतपात्मेत्यादिशब्दानं धर्मिस्वरूपविकारसुखदुः स्वाद्यात्मकधर्मव्यावृत्तिपरत्वात् । अतो विज्ञानमात्रात्मकप्रत्यगात्मस्वपूपाविर्भाव एव स्वरूपाभिनिष्पत्तिरित्यौडुलोमेर्मतम् ।
	विज्ञानस्वरूपस्यैव ' अत्रायं परुषः स्वयंज्योतिः ' इत्यादिश्रुत्यवगतस्य य आत्मेत्यादिश्रुतेरुपन्यासात् पूर्वेषामपहतपात्मत्वादीनां सद्भावावगमात् ज्ञानस्वरूपत्वापहतपात्मत्वादीनामविरोधात् अपहतपात्मत्वादिगुणकं स्वप्रकाशात्मकं प्रत्यगात्मस्वरूपमाविर्भवतीति भगवतो बादरायणस्य मतमेव सिद्धान्तः । 
	न च ' विज्ञानघन एव ' (बृ. 2-4-12) इत्यवधारणेनान्ययोगव्यवच्छेदेनाहतपात्मत्वादीनां व्यवच्छेदात्  तत्सद्भावावगमासम्भव इति वाच्यम् । श्रुत्यैव प्रतिवन्नानां तेषां श्रुत्यैव निषेधे श्रुतेरुन्मत्तप्रलपितत्वापातात् । न चैतावतावधारणानर्थवयमम् । शङ्खः पाण्डर एवेत्यादाविवायोगव्यवच्छेदकत्वसम्भवात् । दृष्टान्तेऽपि सैन्धवध प्रत्यक्षसिद्धरूपादिव्यवच्छेदकत्वायोगेनावश्यमयोगव्यवच्छेदकत्वस्यैव स्वीकार्यत्वात् । भूयसामपहतपात्मत्वादिशब्दानामेकावधारणश्रुत्या क्लिष्टार्थाश्रयणायोगाच्च । तदपहतपाप्मत्वादिगुणकं ज्ञानात्मकं प्रत्यगात्मस्वरूपमेवाविर्भवतीति सिद्धम् ।
।। इति ब्राह्मधिकरणम् ।।
	-----   
(4) ।। अथ सङ्कल्पाधिकरणम् ।। 
सू. ।। सङ्कल्पादेव तच्छ्रुतेः ।। 8 ।।
सू. ।। अत एव चानन्याधिपतिः ।। 9 ।।
	अवधारणार्थप्रसङ्गेन सङ्कल्पादेवेत्यत्रावधारणार्थश्चिन्त्यते । 
	' सङ्कल्पादेव तच्छ्रुतेः ' इत्यत्राधिकरणे ' परं ज्योतिरुपसम्पद्य स्वेन रूपेणाभिनिष्पद्यते स उत्तमः पुरुषस्स तत्र पर्येति जक्षत्क्रीडन् रममाणः स्त्रीभिर्वायानैर्वा सङ्कल्पादेवास्य पितरस्समुत्तिष्ठन्ति ' (छा. 8-12-3) इत्यादिना श्रूयमाणा ज्ञात्यादयो मुक्तस्य सङ्कल्पादेव सम्भवन्ति उत प्रयत्नान्तरसव्यपेक्षात्सङ्कल्पादिति संशये , लोके सत्यसङ्कल्पानामपि राज्ञां प्रयत्नान्तरं व्यापारान्तरमपेक्षमाणानामेव सङ्कल्पितकार्यसिद्धिदर्शनान्मुक्तानामपि व्यापारान्तरसापेक्षाणामेव सङ्कल्पितज्ञात्यादिकार्यसिद्धिरिति निश्चिते सङ्कल्पादेवेत्यवकारो विज्ञानधन एवेत्यत्रेवायोगव्यवच्छेदपर इति प्रापय्य - 
	राज्ञामपि कर्मवश्यानामीश्वरवत् सत्यसङ्कल्पत्वासम्भवात् व्यापारान्तरसापेक्षत्वेऽपि मुक्तानां परमात्मना परमसाम्यमापन्नानां निश्शेषनिवृत्तकर्मप्रतिधातानामीश्वरवत्सत्यसङ्कल्पत्वान्न व्यापारान्तरसापेक्षत्वम् । व्यापारान्तरसापेक्षत्वे मुक्तानां प्रमाणान्तराभावेन सङ्कल्पादेवेत्येवकारेण प्रतीयमानव्यापारव्यवच्छेदो  विज्ञाधन एवेत्यवधारणवत् नान्यथा नेतुं युक्त इति सिद्धान्तितम् । 
।। इति सङ्कल्पाधिकरणम् ।। 
	-----
	
(5) ।। अथ अभावाधिकरणम् ।। 
सू. ।। अभावं बादरिराह ह्येवम् ।। 10 ।।
सू. ।। भावं जैमिनिर्विकल्पामननात् ।। 11 ।।
सू. ।। द्वादशाहवदुभयविधं बादरायणोऽतः ।। 12 ।। 
सू. ।। तन्वभावे सन्ध्यवदुपपत्तेः ।। 13 ।। 
सू. ।। भावे जाग्रद्वत् ।। 14 ।। 
सू. ।। प्रदीपवदावेशस्तथा हि दर्शयति ।। 15 ।। 
सू. ।। स्वाप्ययसम्पत्त्योपन्यतरापेक्षमाविष्कृतं हि ।। 16 ।।
	पित्रादिसृष्टिप्रसङ्गात्स्वशरीरसृष्टिश्चिन्त्यते ।
	' अभावं बादरिराह ह्येवं ' इत्यत्र मुक्तस्य किं शरीरेन्द्रियाणि न सन्ति किं वा सन्ति च न सन्ति चेति विशये , 
' न ह यै सशरीरस्य सतः प्रियाप्रिययोपहतिरस्ति ।
अशरीरं वाव सन्तं न प्रियाप्रिये  स्पृशतः ।। ' (छा. 8-12-1) 
	इति शरीरित्वे दुःखित्वमभिधाय ' अस्माच्छरीरात्समुत्थाय परं ज्योतिरुपसम्पद्यस्वेन रूपेणाभिनिष्पद्यते ' (छा. 8-12-3) इति मुक्तस्याशरीरत्वश्रुतेर्न तस्य शरीरादीनि सन्ति' स एवधा भवति ' (छा. 7-26-2) इत्यादिकन्तु ज्ञानादिप्रकारभेदं वदतीति बादरिमतम् ।
	' स एकधा भवति द्विधा भवति पञ्चधा भवति ' (छा. 7-26-2) इत्यादिश्रुत्या निरवयवस्याच्छेद्यस्यैकस्यात्मनः स्वरूपबहुभावासम्भवात् त्रिधाभावादीनां शरीरनिबन्धनत्वावश्यम्भवात् अशरीरत्ववचनस्य कर्मनिमित्तशरीराभावपरत्वात् तस्यैव सुखदुःखादिमूलकत्वेन हेयत्वादतथाभूताप्राकृतशरीरणिमुक्तानां  सन्तीति जैमिनेर्मतम् ।
	मुक्तानां शरीरादेः केवलसङ्कल्पाधीनतया शरीरसङ्कल्पे सशरीरत्वं शरीराभावसङ्कल्पे चाशरीरत्वमिति यथासङ्कल्पं मुक्तानां सशरीरत्वमशरीरत्वञ्चेति बादारायणः स्वमतेन सिद्धान्तितवान् । न च मुक्तानां द्विधाभावादिरूपप्रकार वेविध्यं ज्ञानान्द्रादिप्रकारभेदनिबन्धनमिति वक्तुं युक्तम् । तादृशवैविध्यस्य बद्धसाधारणत्वेन परमात्मसम्पत्तिकार्यत्वासम्भवात् पित्रादिसमुत्थानसाहचर्येण सङ्कल्पायत्ततादात्विकशरीरसमुत्थाननिबन्धनबन्धव्यावृत्तवैविध्यस्यैव वक्तुमुचितत्वाच्च । ' स यदि पितृककामः ' (छा. 8-2-1) इत्यादौ यदिशब्दोपबन्धेन पित्रादिसमुत्थानस्य कामनिमित्तकत्ववत् तत्तुल्यन्यायतया द्विधाभावादेरपि कामनिमित्तकत्वावगमेन ज्ञानान्दादिप्रकारस्यातथात्वाच्च । तस्मन्मुक्तानां यथासङ्कल्पं शरीरादीनि सन्ति न सन्ति 
चेति युक्तम् ।
								बुद्धावस्थायामनादिकर्ममूलस्थूलसूक्ष्माचित्सम्बनधितिरोहितसत्यसङ्कल्पादिगुणतया प्रत्यगात्मनां स्वचिकीर्षिवस्तुसृष्टौ प्रायेण करणकलेबरादि व्यापारान्तरसापेक्षत्वेऽपि मुक्त्यवस्थायां विद्याबलेन निश्शेषाचित्सम्बन्धनिवृत्त्यां कार्त्स्न्येनाभिव्यक्तसत्यसङ्कल्पादिमत्त्वेन तादृशव्यापारान्तरमनपेक्ष्यैव परमात्मसङ्कपानुसारिस्वसङ्कलापनमुक्तानां स्वचिकीर्षितवस्तुसृष्टिरिति सिद्धम् ।। 
।। इति अभावाधिकरणम् ।। 

(6) ।। अथ जगद्व्यापारवर्जाधिकरणम् ।।
सू. ।। जगद्व्यापावर्जं प्रकरणादसन्निहितत्वच्च ।। 17 ।। 
सू. ।। प्रत्यक्षोपदेशान्नेति चेन्नाधिकारिकमण्डलस्थोक्तेः ।। 18 ।।
सू. ।। विकारावर्ति च तथा हि स्थितिमाह ।। 19 ।। 
सू. ।। दर्शयतश्चैवं प्रत्यक्षानुमाने ।। 20 ।।
सू. ।। भोगमात्रसाम्यलिङ्गाच्च ।। 21 ।।
	तर्हि तेषामीश्वरवत्सत्यसङ्कल्पतया जगत्सृष्टिस्थितसंहारनियमनादिकमपि स्यादिति शङ्कया सङ्गतिः । 
	' जगद्व्यापारवर्ज'मित्यत्र ' संपद्याविर्भावः स्वेनशब्दात् ' (ब्र.सू. 4-4-1) इति सूत्राभिप्रेतं स्वरूपाविर्भावायत्तं ईश्वरमाधर्म्यादिशब्दावगतं मुक्तैश्वर्यं मुक्तगतमीश्वरकर्म किं जगत्सृष्टिनियमनादीश्वरधर्मगर्भितं किं वा तद्व्यतिरिक्तानन्दापरपर्याभगवदनुभवरूपभोगान्तर्गतसृष्टिगर्भितमिति संशयः । तत्र पूर्वपक्षः - 
	जगत्सृष्ट्यादेरसङ्कुचितज्ञानेच्छासङ्कल्पमूलकतया मुक्तानामपि तथविधज्ञानादिमत्तया परमात्मन इव जगत्सृष्ट्यादेरवर्जनीयतया मुक्तैश्वर्यं परमात्मसाम्यं जगत्सृष्ट्यादिगर्भितमेव । सङ्कोचे प्रमाणाभावात् । न च  जगत्सृष्ट्यादिकारणत्वस्य ब्रह्मलक्षणतया तदसाधारण्यमन्तरेण तल्लक्षमत्वानुपपत्तेर्न मुक्तसाधारण्यम् । अतो 
मुक्तानामसङ्कुचिज्ञानादिमत्त्वेऽपि न सृष्ट्यादियोग्यतेति वाच्यम् । तस्य ब्रह्मलक्षणत्वे मानाभावात् । सदेव सोम्येदमित्यादिकारणवाक्येषु जगत्कारणत्वस्य  न लक्षणत्वं प्रतीयते । ब्रह्मलक्षणत्वस्यापदार्थत्वादवाक्यार्थत्वाच्च । किञ्च ' तदा विद्वान्पुण्यपापे विधूय निरञ्चनः परमं साम्यमुपैति ' (मु.3-1-3) इति मुक्तस्य परमात्मना परमसाम्यं श्रुतम् । पराम्यञ्च प्रकृष्टत्वम् । तच्च भूयोधर्मनिबन्धनमिति मुक्तनां जगत्सृष्ट्याद्यभावे परमसाम्यमनुपपन्नमिति तदवश्यमङ्गीकार्यमिति ।
	राद्धान्तस्तु - मुक्तानां न जत्सृष्ट्यादिव्यापारस्सम्भवति । प्रत्यक्षादीनां तत्राप्रमाणत्वात् । न हि लोके कश्चित्कुलालो घटं सृजतीतिवत् मुक्तो जगत्सृजतीति प्रत्यक्षीकरोति  । तत एव नानुमानं प्रत्यक्षमूलकत्वादनुमानस्य । नापि तत्र शब्दः प्रमाणम् । लौकिकशब्दस्य प्रत्यक्षाद्यवगतिमूलकत्वेन तदभावादेव तदयोगात् । नाप्यौपनिषदश्शब्दः । ' सदेव सोम्य ' (छा. 6-2-1) इत्याद्यौपनिषदेषु वाक्येषु ब्रह्मणः प्रकृतत्वेन मुक्तानामसन्निहितत्वेन तेषां मुक्तेषु जगत्कारणत्वे प्रमाणत्वायोगात् । मुक्तानां जगत्सृष्ट्यादिकारणत्वे जगत्वकारणत्वस्य ब्रह्मलक्षणत्वभङ्गापत्तिश्च । तदसाधारणस्यैव तल्लक्षणत्वात् ।
	न च जगत्कारणत्वस्य ब्रह्मासाधारणत्वे प्रमणाभाः शङ्कनीयः गोत्वादेर्गवाद्यसाधारण्य प्रमाणं महिषाद्यदर्शनोपेतं गोषु दर्शनमेव । तद्वदत्रापि शब्दैकसामधिगम्येऽस्मिन्नर्थे ब्रह्मव्यतिरिक्तेषु शाब्दानवगमोपेतं ब्रह्मणि शब्दावगमनमेव जगत्कारणत्वस्य ब्रह्मासाधरण्यग्राहकमिति तद्ब्राधापत्त्या मुक्तानां न जगत्सृष्ट्यादिव्यापारस्सम्भवति । समन्वयाध्यायोक्तायोगान्ययोगव्यवच्छेदादेव  जगत्कारणत्वस्य ब्रह्मासाधारण्यं सिद्धमेव । न चेश्वरवन्मुक्तानामप्यसङ््कुचित ज्ञानादिमत्तया जगत्सृष्टिल्पनं युज्यत इति वाच्यम् । अङ्गनाङ्गरादिभोग्यवस्तुसहस्रसमवधानेऽपि षण्डस्य भोगायोगवत् बाजावापजलसेचनादिकारणसमवधानेऽपि शिलाषकलेऽङ््कुरोत्पादायोगवच्च मुक्तेषु जगत्स्रष्टृत्वायोगात् योग्य एव वस्तुनि कारकसमवधानस्य कार्योपधायकतया योग्यतायाः प्रमाणबलकल्प्यतया ब्रह्मण एव जगत्कारणत्वादेकश्रुत्या चिदचित्कालशरीरकत्वस्यैव तद्योग्यतानियामकत्वकल्पनेन मुक्तानां तदभावेनायोग्यत्वात् । न च तदपि मुक्तानां 
स्यादेवेति वाच्यम् । जगत्सृष्ट्या तत्कल्पनं च जगत्सृष्टिकल्पनमित्यन्योन्याश्रयात् ।
	वस्तुतस्तु - मुक्तिकाले मुक्तानामसङ््कुचितज्ञानादिसत्त्वेऽपि तत्प्रक्कालीनवस्तुसृष्ट्यसम्भवेन कृत्स्नजगद्व्यापारवर्जमेव मुक्तैश्वर्यं सत्यसङ्कल्पत्वादिकति पयधर्मगर्भितमित्येव युक्तम् । अत एव परमसाम्यापत्त्यन्यथानुपत्त्या तत्कल्पनमपि निरस्तम् । मुक्तानां कृत्सनजगत्सृष्ट्यसम्भवस्योक्तत्वात् । तुलाधृतयोस्सुवर्णकलाशकलयोर्गुरुत्वसाम्योनाप्यत्यन्तसाम्यव्यवहारवद्भोगसाम्येनाप्यत्यन्तसाम्यव्यवहारोपपत्तेश्च । तस्मात्सत्यसङ्कल्पादिकं परमरुषानुभवान्तर्गतशरीरसर्जनादिविषयम् । सर्वषु लोकेषु सञ्चारस्य  सामगानवदानन्दकार्यर्षोद्रेककार्यतया जगत्स            ष्टिनियमनाद्यर्थत्वासम्भवात् मुक्तानां पित्रादिसृष्टितुल्यकतिपयजगत्सृष्टिस्त्विष्टैव । चतुर्मुखादिवत्परायत्तसृष्टौ विरोधाभावात् । तथा साम्यञ्च परमात्मनियाम्यत्वादि श्रुत्या भोगेनेत्येव युक्तम् । 
	तथा हि - सामान्येन श्रुतस्य परमात्मसाम्यस्य सर्वसाधर्मयरूपत्वानुपपत्त्याधर्मविशोषापेक्षायामन्यत्रोपासनफले भोग्यसाम्यरूपसाम्यसायुज्यरूपत्वदर्शनादत्राप्युपासनकलभूते साम्ये भोगसाम्यरूपसायुज्यरूपत्वसिद्धेः कथमन्यत्र  दर्शनमिति चेत् ; ' पृथिवी चैमग्नेश्च दैवी वागाविशति ' इत्यादौ प्राक््प्रस्तुतदेवावाद्मनः - प्राणविज्ञानस्य फलमुच्यते । । ' स एवंविते सर्वेषामात्मा सर्वेषामात्मा भवति । यथैषा देवता एवं सः । यथैतां देवतां सर्वाणि भूतान्यवन्ति । एवं हैवंविदं सर्वाणि भूतान्यवन्ति । सर्वस्यै देवतायै सायुज्यं सलोकतां यन्ति । ' अस्यार्थः - आत्मा भवति आत्मवत्पूज्यो भवति । अवन्ति पालयन्ति । तर्पयन्ति । तेन यथोक्तज्ञानेन एतस्या देवतायास्सायुज्यं सलोकताञ्च यन्तीति । अत्र वाक्ये ब्रह्मविद्विषयत्वाप्रतीतावपि  ' छागो वा मन्त्रवर्णात् ' इति  न्यायेन सामान्यतोऽवगतपरमात्मसाम्यस्य  दैववाद्मनःप्राणविज्ञानफले सायुज्यशब्देन भोगसाम्यरूपत्वे दृष्टे तुल्यन्यायतया तादृशसाम्यविशेषदर्शनमिति भोगमात्रसाम्यप्रतिपादनाल्लिङ्गात् मुक्तैश्वर्यं जगद्व्या पाररहितमेव ।
	सूत्रार्थस्तु - जगद्व्यापारवर्जं मुक्तैश्वर्यम् । जगद्व्यापारं वर्जयित्वा भवितुमर्हति । ' द्वितीयायां च ' (पा. सू. 3-4-53) इति णमुल् । वृत्तिव्या ख्यातृभिः ' अनुदात्तं 
पजमेकवर्जं ' (पा.सू. 6-1-157) इत्यत्र तत्र परीत्सायामिति प्रायिकमित्युक्तम् । यद्वा जगद्व्यापारं  वर्जयतीति  जगद्व्यापारवर्जम् । मुक्तैश्वर्यमिति विशेष्यम् । तदेवं परमपुरुषसाम्यं सत्यसङ्कल्पत्वञ्च परमपुरुषासाधारणनिखिलजगन्नियमनश्रुत्यानुगुण्येन जगद्व्यापारवर्जम् , परमपुरुषायत्तञ्च मुक्तैश्वर्यमिति सिद्धम् । 
	 यदि परमपुरुषायत्तं मुक्तैश्वर्यं तर्हि तस्य स्वतन्त्रत्वेन तत्सङ्कल्पान्मुक्तस्य पुनरावृत्तिसम्भावनाशङ्केत्यत्राह - 
सू. ।। अनावृत्तिश्शब्दादनावृत्तिश्शब्दात् ।। 22 ।।
	यथा ' यतो वा इमानि भूतानि जायन्त ' (तै. 3-1) ' सोऽकामयत । बहु स्यां प्रजायेयेति ' (तै. 2-6) ' यः पृथिवीमन्तपो यमयति  (बृ.3-7-3) ' य आत्मानमन्तरो यमयति ' (बृ. 3-7-23) इत्यादिशब्दान्निखलजगज्जन्मादिकारणं निखिलजगन्नियन्ता परमपुरुषोऽस्तीति अवगम्यते , तथा ' एतेन प्रतिपद्यमाना इमं मानवमावर्तं नावर्तन्ते ' (छा, 4-15-6) ' स खल्वेवं वर्तयन्यावदायुषं ब्रह्मलोकमभिसम्पद्यते न च पुनरार्तते न च  पुनरावर्तते ' (छा. 8-15-1) 
' मामुपेत्य   पुनर्जन्म दुःखालयमशाश्वतम् ।
नाप्नुवन्ति महात्मानस्संसिद्धिं परमां गताः ।। (गीता. 8-15) 
आब्रह्मभुवनाल्लोकाः पुनरावर्तिनोऽर्जुन ।
मामुपेत्य तु कौन्तेय पुनर्जन्म न विद्यते ।। (गीता. 8-16) 
इदं ज्ञानमुपाश्रित्य मम साधर्म्यमागातः ।
सर्गेऽपि नोपजायन्ते प्रलये न व्यथन्ति च ।। ' (गीता. 14-2)
इत्यादिशब्दान्मुक्तः कदापि नावर्तत इत्यवगम्यते । तथा - 
' प्रियो   हि ज्ञानिनोऽत्यर्थमहं स च मम प्रियः । (गीता. 7-17) 
उदारास्मसर्व एवैते ज्ञानी त्वात्मैव मे मतम् । 
आस्थितस्स हि युक्तात्मा मामेवानुत्तमां गतिम् ।। (गीता.7-18)
बहूनां जन्मनामन्ते ज्ञानवान्मां प्रपद्यते । 
वासुदेवस्सर्वमिति स महात्मा सुदुर्लभः ।। ' (गीता. 7-19)
 	इत्यादिशब्दादत्यर्थप्रियं ज्ञानिनं लब्ध्वा परमकारुणिको भगवान्परमपुरुषोऽपि तं 
नावर्तयिष्यतीत्यवगम्यते । अतः स्वेन वा परेण वा न पुनरावृत्तिशङ्का । सूत्रावृत्तिश्शास्त्रपरिसमाप्तिं द्योतयते ।
इति श्रीवाधूलकुलतिलकश्रीलक्ष्मणार्यकरुणाकटाक्षलब्ध-
तत्त्वायाथात्म्येन तदनत्यदैवतेन श्रीमन्नृसिंहार्यतनुजेन 
श्रीमहीसारपरवास्तव्येन श्रीवेङ्कटाचार्यापरनाम्ना 
श्रीनिवासदासेन विरचितायां 
श्रीभाष्यप्रकाशिकायां 
चतुर्थस्याध्यायस्य 
चतुर्थःपादः ।। 
चतुर्थाध्यायस्समाप्तः 
अधिकरणानि 6. सूत्राणि 22. 
आदितः अधिकरणानि. 156.
आदितः सूत्राणि.  545.
।। श्रीभाष्यप्रकाशिका समाप्ता ।। 
।। शुभमस्तु ।। 
	---
   
