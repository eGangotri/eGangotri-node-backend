।। श्री ।।

।। तृतीय पाद ।।

जीवपरमात्माधिभूताधिदैवेषु श्रुतीनां परस्परविरोधमपाकरोत्यनेन पादेन ।।

।। ॐ न वियदश्रुते ॐ ।। १ ।।

जीवपरमात्माधिभूताधिदैवेषु श्रुतीनां परस्परविरोधमपाकरोत्यनेन पादेन । ’ अधिभूतेषु’

महाभूतेष्वाकाशादिषु । 'इमानि च पञ्च महाभूतानि पृथिवी वायुराकाश आपो ज्योतींषी 'ति हि

श्रुति । ’ अधिदैवेषु ’ तदभिमानिषु । अथवाऽधिभूतेष्विति भूततत्सम्बन्धिविवक्षया । अधिदैवेष्विति तदभिमानितत्सम्बन्धिविवक्षया । एतदुक्तं भवति , समन्वयस्य स्मृतियुक्तिविरोध परिहृत प्रथमपादे । द्वितीये प्रमाणत्वेन कैश्चिदभिमतानां मतान्तराणां भ्रान्तिमूलकत्वापादनेन तदविरोध उक्त । भूतेषु तत्कारणेषु चाव्यक्तादिषु भूताभिमानिषु देवेषु तत्कारणेषु चाव्यक्तादिदेवेषु परमात्मनि जीवे चोत्पत्त्यादिविषयाणां श्रुतीनां मिथोऽप्यविरोधं प्रकाशयत्येनेन पादेन ।। क्रमविपर्यासस्तु द्वन्द्वेऽल्पाक्षरपदप्राथम्यार्थम्‌ । नचायमविरोध समन्वयानुपयोगीति मन्तव्यम्‌ । मिथोऽप्यनपाकृते विरोधे तेनैव दौर्बल्यमिति स प्रशिथिलतामापद्येत । विरोधनिरासमुखेन च प्रतिपाद्यन्त एव खलु परमात्मन एवोत्पत्तिविलयादय सर्वस्य ।।

न वियदनुत्पत्तिमत्‌ ।

तथाऽश्रुते ।।

।। ॐ अस्ति तु ॐ ।। २ ।।

अस्त्येव चोत्पत्तिश्रुति--

आत्मन आकाश सम्भूत इत्यादि ।।

।। ॐ गौण्यसम्भवात्‌ ॐ ।। ३ ।।

अनादिर्वा अयमाकाश शून्योऽलौकिक इत्यादिश्रुतिर्गौणी ।

अन्यथोत्पत्तिश्रुतिबाहुल्यासम्भवात्‌ ।।

।। ॐ शब्दाच्च ॐ ।। ४ ।।

अथ ह वाव नित्यानि पुरुष प्रकृतिरात्मा काल इति । अथ यान्यनित्यानि प्राण श्रद्धा भूतानि भौतिकानीति । यानि ह वा उत्पत्तिमन्ति तान्यनित्यानि । यानि ह वा अनुत्पत्तिमन्ति तानि नित्यानि ।

पा.३टतत्त्वदीपिकासहितम्‌

--------------------------------------------------------------------------------------

न वियदश्रुते ।। वियदिति विशेषव्याप्तिमत्त्वादहङ्‌कारादिकमप्युच्यते । तस्यापि सम्भवात्‌ । ब्रह्मणस्त्वसम्भव एवोच्यते । न वियदनुत्पत्तिमत्‌ । तथाऽश्रुते । यथा श्रवणेऽनुत्पत्तिमदिति स्यात्‌ १ नहि तथा श्रूयते । तथाविधश्रवणाभावं वक्ष्यति । यथा वा ब्रह्मणोऽनुत्पत्ति श्रूयते , यथा वोत्पत्तिर्बहुश श्रूयते , नच तथाऽनुत्पत्ति श्रूयते ।। ।। छ ।।

न २ केवलमनुत्पत्तिर्न श्रूयते । अस्ति तु ।। अस्त्येव चोत्पत्तिवादिनी श्रुति । आदिशब्दात्‌ 'खं वायु ''नाभ्या आसीदन्तरिक्षं ''सन्देहो बहुल 'इत्यादिका ।। ।। छ ।।

गौण्यसम्भवात्‌ ।। शून्य सूक्ष्म । सूक्ष्मत्वं वायोरप्यस्तीत्यलौकिक लौकिकेन्द्रियागम्य इति ।। अनादित्वश्रुति गौणार्थापेक्षया ३ । एवं हि बहुनामनुग्रहयोग ।। ।। छ ।।

शब्दाच्च ।। पुरुष प्रकृतिरात्मा काल इत्यत्र परमात्मा देव्यास्तत्तदभिमानीनिं त्रिणि रुपाणि चोच्यन्ते । भूश्रीदुर्गात्मिकाया लक्ष्म्या न स्वरुपदेहयोरुत्पत्ति । नापि प्रधानवत्परिणाम इति नित्यसमत्वेन नित्यत्वमुच्यते । प्राण श्रद्धाऽऽकाश इति भागशो ह्युत्पद्यन्ते , भागैरुत्पद्यन्ते , भागेन नोत्पद्यन्ते ।।

।। छ ।।

नह्येतानि कदाचनोत्पद्यन्ते न लीयन्ते पुरुष प्रकृतिरात्मा काल इति ।

अथैतान्युत्पत्तिमन्ति चानुत्पत्तिमन्ति च प्राण श्रद्धाऽकाश इति भागशो ह्युत्पद्यन्त इति भाल्लवेयश्रुते ।।

।। ॐ स्याच्चेकस्य ब्रह्मशब्दवत्‌ ॐ ।। ५ ।।

स्यादेवैकस्योत्पत्तिमत्त्वमनुत्पतिमत्त्वं च गौणमुख्यत्वापेक्षया ।

यथा ब्रह्मशब्द , अथ कस्मादुच्यते परं ब्रह्म बृहति बृंहयति चेतीति श्रुते परे ब्रह्मणि मुख्योऽपि गौणत्वेन विरिञ्चादिष्वपि वर्तते ।

अथ एवाब्रह्मत्वं च तेषाम्‌ ।

एवमत्राप्यनुत्पत्तिमच्छब्द ।।

।। ॐ प्रतिज्ञाहानिरव्यतिरेकाच्छब्देभ्य ॐ ।। ६ ।।

ब्रह्मणोऽन्यस्य नित्यत्वे इदँ सर्वमसृतेत्यादिप्रतिज्ञाहानि ।

आकाशस्यापि सर्वस्मादव्यतिरेकात्‌ ।

१ ’ख’--मत्स्यात्‌

२ ’ख’--नच

३ ’ख’ ’ग’--गौणार्थत्वापेक्षया

--------------------------------------------------------------------------------------

ब्रह्मसूत्रभाष्यम्‌ ्झ्रअ.२

आत्मा वा इदमेक एवाग्र आसीत्‌ ।

सदेव सोम्येदमग्र आसीदेकमेवाद्वितीयम्‌ ।

इदं वा अग्रे नैव किंचनाऽसीदित्यादिश्रुतिभ्य ।।

अनित्यानीत्युक्तत्वात्प्राणश्रद्धयो प्रलयेऽपि परावरप्रतिभानाद्भागश एवोद्भवाभिधानम्‌ ।

आकाशे त्वव्याकृतस्य प्रदेशशब्दशब्दितस्यानादित्वादुत्पत्तिमन्ति चानुत्पत्तिमन्ति चेति कथमित्यत आह--स्याच्चैकस्य ब्रह्मशब्दवत्‌ ।। स्यादेकस्यैव चोत्पत्तिमत्त्वमनुत्पत्तिमत्त्वं चाविरोधेन । उत्पत्तिमत्त्वं मुख्यं गौणमितरदिति । यथा ब्रह्मशब्दस्य परब्रह्मैव मुख्यार्थ । तथाऽपि तद्रुणयोगेन विरिञ्चादिषु वर्तते । अत एवाब्रह्मत्वं तेषां विरिञ्चादीनां मुख्यम्‌ । ब्रह्मत्वं चास्ति गौणम्‌ । एवमनुत्पत्तिमच्छब्दोऽपि परब्रह्मणि मुख्यार्थ सिद्ध । अन्यथा मुख्यब्रह्मत्वायोगात्‌ । गुणबृंहितत्वं

हि ब्रह्मत्वम्‌ । 'अथ कस्मादुच्यते ब्रह्मेति बृहन्तो ह्यस्मिन्गुणा 'इति हि श्रुति । आकाशादावपि

तद्रुणयोगेन गौणार्थ इष्यते । एकदेशनित्यत्वं गुणयोग । अत एवोत्पत्तिमत्त्वमेतेषां मुख्यम्‌ । युज्यते चोत्पद्यमानभागबाहुल्यात्‌ । उत्पद्यते तावद्भूताकाशस्तद्देवशरीरं च । अव्याकृताकाशोऽपि मूर्तद्रव्यसम्बन्धं पराधीनविशेषं प्राप्नोति । पराधीनविशेषाप्तिर्जनिरुच्यते । प्राणश्रद्वयोश्शरीरं तदभिमानो विशेषश्च पराधीन उत्पद्यत इति ।। ।। छ ।।

प्रकृत्यादीनां नित्यत्वश्रुते देहाद्युत्पत्त्यभावाच्च किमिति नानुत्पत्तिरित्यत आह--प्रतिज्ञाहानिरव्यतिरेकाच्छब्देभ्य ।। ब्रह्मणोऽन्यस्य कस्यचिदपि नित्यत्वं सर्वसृष्टिप्रतिज्ञानान्न

युक्तम्‌ । अत आकाशस्यापि सर्वशब्दार्थेऽन्तर्भावान्नानुत्पत्तिमत्त्वम्‌ । अपिशब्दादव्यक्तादीनामपि ।

'एको नारायणस्त्वासीत्प्रलये रमया सह ।

नित्याततगुणत्वात्स आत्मेति श्रुतिषूदित ।।

इदं सर्वमपेक्ष्यासौ कालतो गुणतस्तथा ।

अग्र १ एव समस्तेशस्तद्वशत्वाद्रमाऽपि सा ।।

विद्यमानाऽपि नाग्रस्था गुणैरुना ततो यत 'इत्यैतरेयसंहितायाम्‌ ।।

'एकमेवाद्वितीयं तत्समाधिकविवर्जनात्‌ ।

स्वगतानां च भेदानामभावद्ब्रह्म शाश्वतमि 'ति भाववृत्ते ।।

'भेदाभेदनिवृत्त्यर्थमेवाशब्दोऽवधारक ।

समाधिकनिवृत्त्यर्थमद्वितीयपदं तथा ।।

--------------------------------------------------------------------------------------

१ ’ग’--ग्रव

--------------------------------------------------------------------------------------

पा.३ ट तत्त्वदीपिकासहितम्‌

।। ॐ यावद्विकारं तु विभागो लोकवत्‌ ॐ ।। ७ ।।

विभक्तत्वाच्च विकारित्वं युक्तम्‌ ।

विकारिण एव हि विभक्ता लोके दृश्यन्ते ।।

एकोऽविभक्त परम पुरुषो विष्णुरुच्यते ।

प्रकृति पुरुष कालस्त्रय एते विभागत ।।

चतुर्थस्तु महान्प्रोक्त पञ्चमाऽहङ्‌कृतिर्मता ।

तद्विभागेन जायन्त आकाशाद्या पृथक्पृथक्‌ ।।

यो विभागी विकार स सोऽविकार परो हरि ।

अविभागात्परानन्दो नित्यो नित्यगुणात्मक ।

विभागो ह्यल्पशक्तित्वं नहि तत्परमात्मन इति च बृहत्संहितायाम्‌ ।।

।। इति वियदधिकरणम्‌ ।। १ ।।

अथ ह नित्याश्चानित्याश्च तेजोऽबन्नान्याकाश इति तान्यनित्यानि वायुर्वाव नित्यो वायुना हि सर्वणि

भूतानि नेनीयन्ते ।

अथ ह चेतनाश्चाचेतनाश्च तेजोबन्नान्याकाश इति तान्यचेतनानि वायुर्वाव चेतनो वायुना हि सर्वाणि

भूतानि विज्ञायन्ते ।

कुविदङ्‌ग नमसा ये वृधास पुरा देवा अनवद्यास आसन्‌ ।

ते वायवे मनवे बाधितायाऽऽवासयन्नुषसं सूर्येण ।।

सा वा एषा देवताऽनादिर्योऽयं पवत इति ।

यस्या नाऽदिर्न मध्यं नान्तो नोदयो न निम्लोच इत्यादिश्रुतिभ्यो वायोरनुत्पत्तिरित्यतो ब्रवीति--

भेदाभेदेऽप्येकशब्दो यतोऽवयविनि स्थित ।

एकमेवेत्यत प्राह नारयणमियं श्रुति ।।

समे द्वितीयशब्दस्स्यादद्वितीयोऽसमत्वत ।

अधिक कुत एव स्यादित्याह परमा श्रुतिरि 'ति सामसंहितायाम्‌ ।।

'सर्वसंहारकं विष्णुं देवीं जीवांस्तथैव च ।

कालं त्रिगुणसाम्यं च कर्माणि प्राणमिन्द्रियम्‌ ।

संस्कारं चैव वेदांश्च नर्ते किञ्चिल्लयेष्वभूदि 'ति ब्रह्मतर्के ।। ।। छ ।।

अनुमानाच्चैतत्सिद्ध्यतीत्याह--यावद्विकारं तु विभागो लोकवत्‌ ।। अल्पशक्तित्वाच्च प्रकृत्यादिनां विकारित्वं युक्तम्‌ । प्रकृति पुरुष काल इति भूश्रीदुर्गा । परमपुरुषशब्देनाग्रोदितत्वाद्विष्णो ।। ।। छ ।।

इति वियदधिकरणम्‌

--------------------------------------------------------------------------------------

ब्रह्मसूत्रभाष्यम्‌ ्झ्रअ.२

।। ॐ एतेन मातरिश्वा व्याख्यात ॐ ।। ८ ।।

एतेन मुख्यामुख्यानुत्पत्तिवचनेन विभक्तत्वाच्च वाय्वनुत्पत्तिश्रुतिरपि व्याख्याता ।।

नित्य परमनित्यश्च तथाऽनित्य परस्तथा ।

चतुर्धैतज्जगत्सर्वं परानित्यं तु पार्थिवम्‌ ।।

अनित्यानि तु भूतानि नित्यो वायुरुदाहृत ।

परस्तु नित्य पुरुष प्रकृति काल एव च ।।

एतच्चतुष्टयं विष्णु स्वयं नित्य परात्पर ।

प्रतिव्यूह्य व्यूह्य चासावतीत्य च जनार्दन ।

धारयत्यनिशं देवो नित्यानन्दैकलक्षण इति कौर्मे ।।

।। इति मातरिश्वाधिकरणम्‌ ।। २ ।।

तेजोऽबन्नान्याकाश इत्यत्र भूताकाश । एतेन मातरिश्वा व्याख्यात ।। परब्रह्मणि मुख्याऽनुत्पत्तिरुच्यते , अन्यत्रामुख्या , अत एवोत्पत्तिर्मुख्येत्येतेन कारणेनाल्पशक्तित्वहेतोर्विकारात्‌, अन्यथा सर्वसृष्टिप्रतिज्ञाहानेश्च वाय्वनुत्पत्तिश्रुतिरप्यल्पभादविषयत्वेन गौणीति व्याख्याता । उत्पत्तिश्रुतीनां बाहुल्यान्मुख्यार्थतोपपत्ते ।। 'आकाशाद्वायु ''खं वायु ''प्राणाद्वायुरजायते 'त्यत्रापि भूतवायोरुत्पत्ति । प्रधानवायोर्देहोत्पत्तावप्यनुत्पत्तिश्रुतिर्ज्ञानानुत्पत्त्या युक्तिमती । भूतनेतृत्वेन च नित्यत्वोपपत्ति । सर्वज्ञत्वेन च मुख्यचेतनत्वोपपत्तिश्च । अनित्यानि तु भूतानीति पञ्चभूतानि ।

नित्यो वायु प्रधान । एतच्चतुष्टयं विष्णु धारयति । तत्र कानिचिद्व्यूह्य कानिचित्प्रतीपतया व्यूह्य स्वरुपेण चानन्तबलेन तत्सर्वमतिशय्य । अथवा केषुचिन्निजरुपाणि व्यूह्य तत्प्रतिकूलकर्तृतयाऽन्येषु रुपान्तराणि प्रतिव्यूह्य स्वशक्त्या च तान्यतीत्य । अथवा प्रतिबिम्बभूताञ्जीवान्प्रति प्रति निजरुपं व्यूह्य १ जीवेषु च व्यूह्य गुणैस्तानतीत्य ।। ।। छ ।।

इति मातरिश्वाधिकरणम्‌

--------------------------------------------------------------------------------------

१ ’ग’--प्रति प्रतिव्यूह्य

--------------------------------------------------------------------------------------

पा.३टतत्त्वदीपिकासहितम्‌

असद्वा इदमग्र आसीत्ततो वै सदजायत ।

असत सदजायतेत्यादिश्रुतिभ्य सतोऽप्युत्पत्तिरिति चेन्न ।

अनुत्पत्तिरेव सत ।

तुशब्देनोक्तव्यवस्थामपाकरोति ।।

नह्यसत सदुत्पद्यते ।

अदृष्टत्वादनुपपत्ते ।।

तद्वा एतद्ब्रह्माऽहुर्बृहति बृंहयति चेति । तद्वा एतदसदाहुर्नह्यासादयति कश्चन । तद्वा एतत्परमाहु परतो हि तदुदीक्ष्यत इति श्रुतेरसच्छब्दो ब्रह्मवाची ।।

देवानां पूर्व्ये युगेऽसत सदजायतेति । ब्रह्मा वा असत्‌ सद्वाव प्राण प्राणं वाव महान्सह ओजो बलमित्याचक्षत इति च पैङ्‌िगश्रुति ।।

त्वं देवशक्त्यां गुणकर्मयोनौ

रेतस्त्वजायां कविरादधेऽज ।

ततो वयं सत्प्रसुखा यदर्थे

बभूविमाऽत्मन्करवाम किं त इति च भागवते ।।

अजायमानो बहुधा विजायत इति च ।।

प्रत्यक्षत्वं हरेर्जन्म न विकार कथञ्चन ।

पुरुष प्रकृति कालो महानित्यादिषु क्रमात्‌ ।।

विकार एव जननं पुरुषे तद्विशेषणम्‌ ।

असम्भाव्यमानोत्पत्तिकयोर्वियत्पवनयो कथञ्चिदुत्पत्तावुक्तायामत्यन्तासम्भाव्यामपि ब्रह्मण

उत्पत्तिं प्रत्यतिशङ्‌कामुन्मूलयितुमयमारम्भ । असम्भवस्तु सतोऽनुपपत्ते ।। अनुत्पत्तिरेव परब्रह्मण । न भागोत्पत्तिरपि । नापि पराधीनविशेष । अतो नात्र पूर्वोक्तव्यवस्था । नह्यसत सदुत्पद्यते । अदृष्टत्वात्‌ प्रमाणतस्तदुत्पत्ते । बृहति वर्धते । नित्यवृद्धस्याप्ययं व्यपदेश आत्माऽस्तीतिवत्‌ ।।

'पुरुष प्रकृति कालो महानित्यादिषु क्रमात्‌ ।

विकार एव जननं पुरुषे तद्विशेषणमि 'त्यत्र प्रकृत्यादयो जडा उच्यन्ते । चेतनानां पुरुषशब्दार्थान्तर्भावादयुक्ते १ । जडप्रकृतेर्विकार परिणाम ।

--------------------------------------------------------------------------------------

१ ’ग’--र्भावयुक्ते ।

--------------------------------------------------------------------------------------

ब्रह्मसूत्रभाष्यम्‌ ्झ्रअ.२

परतन्त्रविशेषो हि विकार इति कीर्तीत इति च पाद्मे ।।

कालस्योत्पत्तिरेव । 'अहानि पूर्वीरुषसो जरन्त ''सर्वे निमेषा जज्ञिरे विद्युत पुरुषादधि 'इति हि श्रुति ।। महदादीनां च । पुरुषे तद्विशेषणं चेतने तद्विशेषणं जननमित्यर्थ । तत्र चित्प्रकृते सिसृक्षुत्वादि पराधीनो विशेष । तथाचोक्तं--'स एव भूयो निजवीर्यचोदितामि 'त्यादि ।। सर्वचेतनेषु विकारो विशेषणम्‌ । विकारविशिष्टत्वं विकारिवस्त्वभिमानेन ।।

क पुनरयं विकारो नाम? य प्रत्यक्षताप्रत्यक्षते प्राप्नुवति स्त्रष्टृत्वादिविस्पष्टविशेषशालिनि द्वैधतद्विलयविश्वग्रासोद्गारगमनादिमति भगवति कथञ्चिदपि नास्तीत्युक्त । यश्च नित्येषु प्रकृत्यादिषु भवत्येव । कथं च व्याप्तस्याविकारिणो गत्यादिकं युज्येत । अप्राप्तं हि गम्यते , गमने च स्थिति१ देशाद्वियुज्यते । संयोगविभागयोरसमवायिकारणत्वात्तत्कर्मण इत्यत आह । परन्त्रविशेषो हि विकार इति कीर्तित इति । नात्र परिणाममात्रं विकारो विवक्षित इत्यर्थ । अविकारोऽपि भगवानित्यादि च व्याप्तस्यापि गत्यादिकं श्रूयते । 'जवनो गृहीते ' त्युक्त्वा 'तमाहुरग्यं पुरुषं महान्तमि 'त्याह २ । 'कस्मिन्न्वहमुत्क्रान्त उत्क्रान्तो भविष्यामि , कस्मिन्वा प्रतिष्ठेते प्रतिष्ठास्यामीति , सप्राणमसृजते 'त्यादि च । प्राप्तमेव च रुपान्तरेण गम्यते । वियुज्यमानदेशे च

रुपान्तरमस्ति बहुरुपत्वादित्यदोष । 'अनेजदेकं मनसो जवीय 'इत्यादि श्रुतेश्चैवमुपपत्ति । एष्टव्यमेव चानेकरुपत्वमेकत्रेश्वरस्येश्वरवादिनाम्‌ । आत्मनो वा घटज्ञातृपटज्ञात्रित्याद्येकमेव रुपं घटादिकं जानाति सृजति चेति चेत्तिर्हि तञ्ज्ञातृत्वमेतञ्ज्ञातृत्वं तत्स्त्रष्टृत्वमेस्त्रष्टृत्वमित्यादयो विशेषास्त्सय स्यु। विशेषबहुत्वेऽपि विशेष्येक एवेति चेदत्रापि गन्तृत्वं स्थायित्वमित्यादयस्तस्यैकस्य विशेषा । युगपदेकस्य तदुभयं विरुद्धमिति चेन्न । पूर्वदेशस्थितिपरमाण्वादिनयनयोरप्येकस्यैव विरोधेन तदसम्भवात्‌ । ननु नायं गच्छन्नयति स्थित एव स्वेच्छया । एवं च स्वावस्थानेच्छा तदपवाहेच्छेति विरोध इच्छायाम्‌ । नच लोके कश्चित्स्वयमचलन्नन्यं देशान्तरं नयन्‌ दृश्यते । तत्स्थायिन सा निनीषा मुधा स्यात्‌ । अतस्सर्वशक्तित्वेनेश्वरस्य सर्वमेतन्निर्वोढव्यम्‌ । नच तत्तञ्ज्ञातृत्वस्त्रष्टृत्वादिकमौपाधिकमिति वाच्यम्‌ । तज्जन्यत्वे तद्गम्यत्वे च तत्सत्यत्वानिवारणात्‌ । स्वरुपादिविकल्पासहत्वाच्च । स्वरुपत्वे तस्य मुधोपाधि । उपाधिजन्यत्वे च तन्नाशे नाश इति न स्वरुपत्वम्‌ । नच भेद ,

सम्बन्धासम्भवात्‌ । अथोक्तदोषमुमुक्षया तदौपचारिकमिति मतं , तदपि न चातुर्यमाधत्ते ।

----------------------------------------------------------------------------- --------

१ ’ग’--स्थित-

२ ’ग’--मिति ह्याह ।

--------------------------------------------------------------------------------------

पा.३टतत्त्वदीपिकासहितम्‌

--------------------------------------------------------------------------------------

सर्वज्ञत्वादेरभावर्थत्वादुपचारपदस्य । तस्मात्स्वाभाविका विशेषा ज्ञातृत्वस्त्रष्टृत्वादय अस्तित्वेश्वर्तवादिवत्‌ ।।

ननु तवापि सर्वसंहार ईश्वरस्य तत्तञ्ज्ञातृत्वस्त्रष्टृत्वादिकं नास्तीति कथं स्वरुपत्वम्‌ ? मैवम्‌ । तदाऽपि तच्छक्तिमत्त्वात्‌ । तदेव हि शक्तिरुपेण तिष्ठति । व्यक्तता च न शक्तितोऽन्या , शक्तिरेव हि व्यक्ता भवति , तौ च विशेषौ ज्ञानादे स्वरुपभूतौ । नचैवंविधं स्वाभाविकं विशेषमन्तरेण नित्यज्ञानेच्छावादिनां निर्वाह स्यात्‌ । नित्यसामान्यादिवादिनां च विशेषमन्तरेण नित्यज्ञानेच्छावादिनां निर्वाह स्यात्‌ । औपाधिकविशेषस्य पूर्वमेव निरस्तत्वात्‌ । नचाक्रियस्येच्छामात्रेण लोके कर्तृत्वं दृष्टम्‌ । नच चेतनाप्रेरित्सयाचेतनस्य प्रवृत्तिमत्त्वम्‌ । शवशरीरस्यापि तत्प्रसङ्‌गात्‌ । प्रयत्नवदात्मसंयोगच्छरीरस्य कर्तृत्वं चेत्क्रियावत्त्वमात्मन इष्टं स्यात्‌।

तद्व्यतिरेकेण प्रयत्नानिरुपणात्‌ । नचाप्रवृत्तस्य प्रवर्तकत्वम्‌ । अत कर्ता चेदात्मा क्रियावानिष्यताम्‌ । कर्ता न करोतीति च विप्रतिषिद्धम्‌ । अहो खलु चास्य कृतिलक्षणं प्रयत्नं नित्यमभ्युपगच्छतो नित्यकर्मणा किमपराद्धम्‌ । नाममात्रभेदात्‌ । नचेश्वरस्य क्रियावत्त्वेऽपि श्रमाद्यापात , परमेश्वर्यात्‌ । सर्वज्ञत्वेऽपि विक्षेपहर्षशोकाभाववत्तदभावोपपत्ते । अक्रियस्यैवेच्छामात्रेण स्त्रष्टृत्वशक्तिं १ प्रविजानन्नविकारेण करण एव तां किमिति नानुजानीयात्‌ । अशक्तिवादी चेदक्रियस्य स्त्रष्टृत्वमिच्छन्नविक्रियस्य सृष्टिक्रियामिच्छेदेव । तथाच 'सत्यं ह्येवेदं विश्वमसौ सृजते ''नित्यं ह्येवासौ कुरुते ''स्वाभाविकी ज्ञानबलक्रिया चे 'त्यादिश्रुतयस्सङ्‌गृहीता भवन्ति ।

अविकारोऽपि भगवान्सर्वशक्तित्वहेतुत ।

विकारहेतुकं सर्वं कुरुते निर्विकारवान्‌ ।।

शक्तिशक्तिमतोश्चापि न विभाग कथंचन ।

अविभिन्नाऽपि सेच्छादिभेदैरपि विभाष्यत इति भागवततन्त्रे ।।

।। इत्यसम्भवाधिकरणम्‌ ।। ३ ।।

।। ॐ तेजोऽतस्ताथा ह्याह ॐ ।। १० ।।

वायोरग्निरित्यादेर्नान्यत उत्पतिर्ग्राह्या ।

अत एव परात्तदपि जायते ।

ततेजोऽसृततेति ह्याह ।।

१ ’क’ ’ख’--स्त्रष्टुं शक्तिं

--------------------------------------------------------------------------------------

ब्रह्मसूत्रभाष्यम्‌ ्झ्रअ.२

कारणत्वेनेत्युक्तेऽप्यमुख्यतयाऽन्येषामपि शब्दोक्तत्वात्पुनरुक्तिरुभयकारणत्वनिवृत्त्यर्थं च ।।

।। इति तेजोधिकरणम्‌ ।। ४ ।।

अतस्सुष्ठूक्तं--

'अविकारोऽपि भगवान्सर्वशक्तित्वहेतुत ।

विकारहेतुकं सर्वं कुरुते निर्विकारवानि 'ति ।।

विकारवान्धर्मोऽप्यस्य नास्तीति निर्विकारवान्‌ ।। ।। छ ।।

इत्यसम्भवाधिकरणम्‌

एवं वाय्वाकाशयोरुत्पत्तिरुक्ता । तेजसस्तु कुत उत्पत्तिरिति विचार्यते । वायोरिति

पूर्वपक्ष । 'वायोराग्निरि 'त्यादिश्रुतिबलात्परमात्मनोऽन्यतस्तेजस उत्पत्तिर्न ग्राह्या । अपितु यतो

वियद्वायू जातौ ततोऽत एव परात्तदपि जायते । वायोरग्निरित्यादेरत एव च प्रमाणात्‌ । अपिशब्दाद्भूतवायुरपि परादेव जायत इति साधितमिति सूचयति । 'आकाशाद्वायुरि 'त्युक्तेऽप्युक्तं हि ’ कारणत्वेन चाकाशादिष्वि ’ त्यत्राऽकाशादिभूतस्थ आकाशादिशब्दमुख्यार्थ पर एव वाय्वाद्युत्पत्तिकारणमिति । तथाच पुनरुक्तिरित्यत आह--कारणत्वेनेति ।। यद्यपि विष्णुरेव मुख्यार्थ । तथाऽप्याकाशादीनामप्यमुख्यार्थतया १ शब्दोक्तत्वाङ्‌गीकारा 'दाकाशाद्वायुर्वायोरग्निरि 'त्यादावुभयकारणत्वाशङ्‌का स्यात्‌ । तन्निवृत्त्यर्थं च पुनरुक्तिरिति फलवती । तत्तेजोऽसृजतेति

प्रत्यक्षश्रुत्युपन्यासार्थत्वाच्च । उभयकार्यत्वाशङ्‌का व्युदस्ता पुरस्तादेव । पररुपस्य व्यक्तिमात्रोक्ते । कार्यत्वापादकस्य २ कार्यशब्दमुख्यार्थत्वमिति च विस्तृतम्‌ ।। ।। छ ।।

इति तेजोधिकरणम्‌

।। ॐ आप ॐ ।। ११ ।।

ब्रह्मैवेदमग्र आसीत्तदपोऽसृजत तदिदं सर्वमिति श्रुतेरग्नेराप इत्युक्तेऽपि ब्रह्मण एवाबादिसृष्टि ।।

एतस्माज्जायते प्राणो मन सर्वेन्द्रियाणि च ।

खं वायुर्ज्योतिराप पृथिवी विश्वस्य धारिणीत्यादि च ।।

कर्ता सर्वस्य वै विष्णुरेक एव न संशय ।

१ ’ग’--प्यमुख्यतया

२ ’ग’--पादकत्वस्य

--------------------------------------------------------------------------------------

पा.३टतत्त्वदीपिकासहितम्‌

इतरेषां तु सत्ताद्या यत एव तदाज्ञायेति च भविष्यत्पुराणे ।।

वामने च --

आप ।। अत एव परादापो जायन्ते । 'ब्रह्मैवेदमग्र आसीत्तदपोऽसृजते 'ति ह्याह।

'अग्नेराप 'इति वचनेऽपि ब्रह्मण एवाबादिसृष्टि । उक्तन्यायेन 'तदपोऽसृजते 'त्युक्तेऽपि नाऽकाशादिक्रमपरित्यागो मन्तव्य इत्येतदर्थमाह । 'खं वायुर्ज्योतिराप 'इत्यादि सति चैवमुपादानाद्यसिद्धिर्ब्रह्मैव वा तदस्त्विति चेन्मैवम्‌ । तत्सत्ताशक्त्यादिकमपि ब्रह्माधीनमित्येतदेवाऽकूतम्‌ । आह च --'कर्ता सर्वस्य वै विष्णुरि 'त्यादिना । अत्र च सृष्टिक्रमप्रदर्शनं द्वारविशेषप्रकाशनं वाक्यान्तरोपसंग्रह इति महत्प्रयोजनमित्यगतार्थात्वम्‌ ।

तत्र तत्र स्थितो विष्णुस्तत्तच्छक्ती प्रबोधयन्‌ ।

एक एव महाशक्ति कुरुते सर्वमञ्जसेति ।।

प्रत्यक्षत एव घर्मात्स्वेदादिदृष्टेराप इति पृथग्वचनम्‌ ।।

।। इत्यबधिकरणम्‌ ।। ५ ।।

ता आप ऐक्षन्त बह्व्य स्याम प्रजायेमहीति । ता अन्नमसृजन्तेत्यद्भ्योऽन्नसृष्टि श्रूयते ।

अद्भ्य पृथिवीति कुत्रचित्पृथिवीसृष्टि ।

अतो विरुद्धत्वादप्रामाण्यमित्यतो वक्ति--

।। ॐ पृथिव्यधिकाररुपशब्दान्तरादिभ्य ॐ ।। १२ ।।

पृथिवी तत्रान्नशब्देनोच्यते ।

भूताधिकारत्वात्‌ ।।

कार्ष्ण्यप्रचुरा च पृथिवी ।

ता अन्नमसृजन्तेत्यद्भ्योऽन्नसृष्टि श्रूयते च्छन्दोगोपनिषदि । अद्भ्य पृथिवीति तैत्तिरीयके

पृथिवीसृष्टि । अतो विरोध । वस्तुनि विकल्पासम्भवात्‌ । नच प्रत्यक्षप्रमितव्यतिरेकयोरन्नभूम्योरेकतावकाश । नच तुल्यवलयोर्वाक्ययोरन्यतरपरित्यागो न्याय्य ।

नचात्र सावकाशनिरवकाशन्याय । अतोऽप्रामाण्यमित्यतो वक्ति । पृथिव्यधिकाररुपशब्दान्तरादिभ्य ।। 'ता अन्नमसृजन्ते 'ति पृथिव्यन्नशब्देनोच्यते । 'तत्तेजोऽसृजत तदपोऽसृजते 'ति भूतसृष्टिप्रकरणत्वादस्य । 'यदग्ने रोहितं रुपं तेजसस्तद्रूपं यच्छुक्लं तदपां यत्कृष्णं तदन्नस्ये 'त्यन्नस्य कृष्णरुपवचनाच्च ।

ब्रह्मसूत्रभाष्यम्‌ ्झ्रअ.२

नान्नस्य तथा विशेष ।।

आपश्च पृथिवी चान्नम्‌ ।

पृथिवी वाऽन्नम्‌ ।

ता आपोऽन्नमसृजन्त पृथिवी वा अन्नमित्यादिशब्दान्तराच्च ।।

आदिशब्दाद्युक्तिरपौषेयत्वेनादोषस्य वाक्यस्य नाप्रामाण्यमित्यादि ।।

कौर्मे च--

विरोधो वाक्ययोर्यत्र नाप्रामाण्यं तदेष्यते ।

यथाऽविरुद्धता च स्यात्तथाऽर्थ कल्प्य एतयोरिति ।।

रक्तोऽग्निरुदकं शुक्लं कृष्णैव पृथिवी स्वत ।

नाभिपद्माभिसम्बन्धाद्रक्तोदकबहुत्वत ।

शुक्लत्वमेत्येवमेव वर्णान्तरगतिर्भवेत्‌ ।।

विष्णुवीर्याभियोगाच्च पीतत्वं भुव इष्यते ।

स्वर्णवीर्यो हि भगवाननादि परमेश्वर इति च व्योमसंहितायाम्‌ ।।

।। इति पृथिव्यधिकरणम्‌ ।। ६ ।।

प्राणानां ग्रन्थिरसि रुद्रो मा विशान्तक ।

पृथिवी वाऽन्नमिति तैत्तिरीयके । अपौरुषेयत्वेनादोषस्य वाक्यद्वयस्याप्रामाण्यासम्भवात्‌ , अन्यस्य निरवकाशत्वाच्चान्नशब्देन पृथिव्येवोच्यत इति युक्ति । नचा 'द्भ्य पृथिवी 'त्यन्नमुच्यत इति वाच्यम्‌ । प्रकरणविरोधात्‌ । 'पृथिव्या ओषधय ओषधीभ्योऽन्नमि 'त्यन्नस्य पृथगुक्तेश्च । कार्यशब्देन च कारणोक्तिर्युक्ता घृताब्धिमितिवत्‌ । परिहृतं च कार्यशब्दत्वं शब्दान्तरोपन्यासादेव ।

एवं चात्रान्नशब्द सावकाशो योजनीय । यथाऽविरुद्धता च स्यात्‌ --यथा मिथो मानान्तरेण चाविरोधस्स्यादिति ।। ।। छ ।।

इति पृथिव्यधिकरणम्‌

नच स्वयमुत्पाद्य पालयितुर्विष्णो जगत्संहरणं न्याय्यमिति युक्तेश्श्रुतेश्च विष्णोरन्यो जगत्संहर्तेत्यत आह--तदभिध्यानादेव तु तल्लिङ्‌गात्स ।। तस्य विष्णोरभिध्यानाद्विश्वमायानिवृति ।

कुतो जातात्‌ ? योजनात्‌ तस्मिन्नेव मनोयोजनात्‌ , भूयो भूयस्तत्वभावनया च । अन्तेऽपरोक्षज्ञाने

जाते विश्वबन्धकमायानिवृत्तिद्वारको मोक्षो भवतीत्यर्थ ।

'स्वगुणाच्छादिका त्वेका परमाच्छादिकाऽपरा ।

स्वगुणाच्छादिकां हत्वा परमाच्छादिकां पर ।

पा.३टतत्त्वदीपिकासहितम्‌

--------------------------------------------------------------------------------------

व्याद्युट्य मोक्षपदवीं ददाति पुरुषोत्तम 'इति महातत्वविवेके ।।

अस्मिन्छ्रुतिवाक्ये हरेरभिध्यानान्मुख्यप्रसादादिच्छया बन्धकमायानिवृत्तिवचनात्तस्माद्बन्धलयस्सिद्ध । ज्ञानसम्पत्त्या प्रसादस्तूत्तमो मत । उत्तमस्त्वेव मुक्तिद इत्याधस्तात्प्रास्तौत्‌ । परभिध्यानात्तु तिरोहितं ततो ह्यस्य बन्धविपर्ययाविति ह्युपरि च सूत्रम्‌ । यद्यपि तत्र स्वप्नतिरोधानमिच्छामात्रकृतं नच मुख्यप्रसादायत्तम्‌ । तथाऽपि तस्यास्तं तं प्रति तदा तदेति विशेषभावात्सविशेषेच्छासूचकस्याभिध्यानपदस्यार्थवत्त्वमेव । यद्यपि नेदमभिध्यानपदस्य कृत्यं तत्र भगवान्निगदिष्यति । स्वयमेव खल्वब्रवीत्सविशेषेच्छां वैशेषिकवादनिरासे स्वतएव काले विभेदाङ्‌गीकृतेश्चेति । एवं सूत्रपदहृदयं तत्र तत्र भगवानुपक्षिपति। तुशब्दश्च विशेषवाची ।

निमित्तमात्रमीशस्य विश्वसर्गनिरोधयो ।

हिरण्यगर्भ शर्वश्च कालाख्यारुपिणस्तवेति च भागवते ।।

स ब्रह्मणा विसृजति स रुद्रेण विलाययति सोनुत्पत्तिरलय एक एव हरि पर परानन्द इति च महोपनिषदि ।।

।। इति तदभिध्यानाधिकरणम्‌ ।। ७ ।।

तत्र पराभिध्यानस्य तत्तद्विषयभेदे तारतम्यं ब्रुवाण तनो ह्यस्य बन्धविर्पयाविति मोक्षप्रदायकत्वेन परामृश्यमानस्य सतोऽत्यर्थप्रसादात्मकत्वं च सामर्थ्याल्लक्षयति । अत्यर्थप्रसादो हि भगवतो मोक्षदोऽभिप्रेतो नच ज्ञानं विनात्यर्थप्रसाद इत्युक्तवत इत्यलमनेन सूत्रपदकृत्योक्तिसन्देहनिराकरणातिप्रसङ्‌गेन । प्रकृतमनुसराम । अनादिबन्धलयकर्तु सादिजगल्लायकत्वमस्तीति किमु वक्तव्यमित्येतस्माद्बन्धसंहर्तृत्वाल्लिङ्‌गादेव जगत्संहर्ता विष्णुरिति गम्यते । किमु श्रुत्या बलवत्यैकयाऽपि बहुभ्यस्तु किम्वेवेत्येवं कैमुत्यन्यायावतरणार्थमेवशब्द प्रयुक्त । निखिलनिगमतात्पर्यप्रसाधितजगत्कर्तृत्वादिना प्रस्तुत स इति परामृश्यते । पुनरुक्तिरुभयकारणत्वनिवृत्त्यर्थं चेत्यत्राप्यनुप्रेक्षणीयम्‌ । तदेव चोपसन्दर्शयामास 'स्त्रष्टृत्वादिकमन्येषां दारुयोषावदिष्यत 'इति । निमित्तमात्रमित्यादि च । ईशस्य तव विश्वसृष्टिसंहारयो हिरण्यगर्भ शर्वश्च निमित्तमात्रमित्युक्ते द्वारमात्रमिति भवति । कालाख्यारुपिणस्तवेति हेतुगर्भम्‌ । कालाख्यैव रुपं ’ कालाख्यारुपम्‌ ’ । रुपं रुपकं ज्ञापकं , वाचकत्वेन तद्वान्‌ ’ रुपी ’ ।।

'काल कलितसम्पूर्णसद्गुणत्वाज्जनार्दन ।

ब्रह्मसूत्रभाष्यम्‌ ्झ्रअ.२

अक्षरात्परमादेव सर्वमुत्पद्यते क्रमात्‌ ।

व्युत्क्रमाद्विलयश्चैव तस्मिन्नेव परात्मनीति चतुर्वेदशिखायां व्युत्क्रमाल्लय प्रतीयते ।

अत आह--

।। ॐ विपर्ययेण तु क्रमोऽत उपपद्यते च ॐ ।। १४ ।।

क्रमवचनमपि विपरीतक्रमापेक्षया ।

कर्ता प्राणादिकस्यास्य हन्ता भूम्यादिकस्य च ।

य क्रमाद्व्युत्क्रमाच्चैव स हरि पर उच्यत इत्यत एव भाल्लवेयश्रुतिवचनात्‌ ।।

अनुरुप क्रम सृष्टौ प्रतिरुपो लये क्रम ।

इति क्रमेण भगवान्सृष्टिसंहारकृद्धरिरिति च पाद्मे ।।

पूर्वेषां पूर्वेषां सामर्थ्याधिक्यादुपपद्यते च ।।

वामने च--

पूर्वे पूर्वे यतो विष्णो सन्निधानं क्रमाधिकम्‌ ।

सामर्थ्याधिक्यमेतेषां पश्चादेव लयस्तथा ।

व्याप्तिश्चाभ्यधिका तेषामत एव न संशय इति ।।

।। इति विपर्ययाधिकरणम्‌ ।। ८ ।।

संहारात्सर्ववित्त्वाद्वा सर्वविद्रावणेन वे 'ति महावराहे १ ।।

एवं बहुलश्रुतिस्मृतियुक्तिबलान्नान्यसंहारश्रुत्या लौकिकन्यायेन वा विरोध ।

सा च ब्रह्मवादिनीति ह्यवादि ।।

इति तदभिध्यानाधिकरणम्‌

विपर्ययेण तु क्रमोऽत उपपद्यते च ।। अत सृष्टिक्रमाद्विपर्ययेणैव लयस्य क्रम एष्टव्य । कुत ? क्रमादुत्पद्यते क्रमाद्विलीयत इति क्रमवचनं विपरीतक्रमापेक्षयेति यत । क्रममात्रं हि तत्रोक्तम्‌ । तदक्रमव्यावृत्तये । न सृष्टिक्रमत्वापत्तये । विपरीतक्रमस्यापि क्रमत्वादतो लयेऽपि क्रमोऽस्ति । स तु सृष्टिक्रमाद्विशेषवान्‌ । विपर्ययेणेति कुत एतदवगम्यते ? 'य क्रमाद्व्युत्क्रमाच्चैवे ’’ त्यत एव भाल्लवेयश्रुतिवचनात्‌ ।

--------------------------------------------------------------------------------------

१ ’क’ ’ख’--महावाराहे

--------------------------------------------------------------------------------------

पा.३टतत्त्वदीपिकासहितम्‌

।। ॐ अन्तरा विज्ञानमनसी क्रमेण तल्लिङ्‌गादिति चेन्नाविशेषात्‌ ॐ ।। १५ ।।

प्राणात्मनो मनसश्च विज्ञानम्‌ ।

यच्छेद्वाङ्‌मनसी प्राज्ञस्तद्यच्छेञ्ज्ञान आत्मनीति लिङ्‌गाद्विज्ञानमनसी अन्तरा विपरीतक्रम इति चेन्न ।

विशेषप्रमाणाभावात्‌ ।।

।। ॐ चराचरव्यपाश्रयस्तु स्यात्तद्व्यपदेशो भाक्तस्तद्भावभावित्वात्‌ ॐ ।। १६ ।।

मनसश्च विज्ञानमिति व्यपदेशश्चराचरेष्वालोचनाद्विज्ञानं भवतीति भागापेक्षया स्यात्‌ ।

न विज्ञाननत्त्वापेक्षया ।।

स्कान्दे च --

परादव्यक्तमुत्पन्नमव्यक्तात्तु महांस्तथा ।

विज्ञानतत्त्वं महतस्समुत्पन्नं चतुर्मुखात्‌ ।।

विज्ञानतत्त्वात्तु मनो मनस्तत्त्वाच्च खादिकम्‌ ।

एवं बाह्या परा सृष्टिरन्तस्तद्व्यक्त्यपेक्षया ।

विपरीतक्रमो ज्ञेयो यस्मादन्ते हरेर्दृशिरिति ।।

।। इत्यन्तराधिकरणम्‌ ।। ९ ।।

यतस्सृष्टिक्रमं लयेऽप्याशङ्‌कसे । नान्याऽपि श्रुति श्रुतिं विरुणद्धीति हि साम्प्रतं समभिदध्महे , किमुत स्वयमियं भाल्लवेयश्रुति स्वात्मानमित्यत एव भाल्लवेयश्रुतिवचनादित्युक्तम्‌ । स्वयमेव हीयं

सामन्योक्तं क्रमं विशेषयतीत्यर्थ ।।

इति विपर्ययाधिकरणम्‌

अन्तरेत्यादिसूत्रम्‌ ।। मनसश्च विज्ञानमिति श्रुतेर्मन कार्ये विज्ञाने यच्छेद्वाङ्‌मनसी प्राज्ञस्तद्यच्छेञ्ज्ञान आत्मनीति श्रुत्यन्तरात्कारणस्य मनसो विलयावगमनादनयो सृष्टिक्रम एव लयेऽपीति चोद्यम्‌ । यच्छेद्वाङ्‌मनसीति वाचं मनसि यच्छेदित्यर्थ । वाचोऽधिकरणान्तरादृष्टे । तद्यच्छेञ्ज्ञान आत्मनीति मनसस्तद्दृष्टे । 'वाङ्‌मनसि सम्पद्यत 'इत्यादेश्च ।। ।। छ ।।

यस्मादवरेषां दर्शानान्ते हरेर्दर्शनं तस्मादुत्पत्तिक्रमाद्विपरीतो व्यक्तिक्रमो ज्ञेय ।। ।। छ ।।

इत्यन्तराधिकरणम्‌

।। ॐ नात्माऽश्रुतेर्नित्यत्वाच्च ताभ्य ।। १७ ।।

स इदं सर्वं विलाप्यान्तस्तमसि निलीनस्ताद्विलाप्य व्युत्तिष्ठते स इदं सर्वं विसृजति विस्थापयति-

ब्रह्मसूत्रभाष्यम्‌ ्झ्रअ.२

प्रस्थापयत्याच्छादयति प्रकाशयति विमोचयत्येक एवेति श्रुते परमात्माऽपि न लीयते ।

अश्रुतत्वाद्ब्रह्मलयस्य ।।

निलीनशब्देनापिहितत्वमुच्यते ।

तुच्छेनाऽभ्वपिहितं यदासीदिति श्रुते ।।

स एतस्मिंस्तमसि निलीन प्रकृतिं पुरुषं कालं चानुपश्यति नैनं पश्यति कश्चनेति च पैङ्‌िगश्रुति ।।

नित्यो नित्यानां चेततश्चेतनानाम्‌ ।

स नित्यो निर्गुणो विभु परम परात्मा ।

नित्यो विभु कारणो लोकसाक्षी परो गुणै सर्वदृक्‌ शाश्वतश्चेत्यादिश्रुतिभ्यो नित्यत्वाच्च ।।

।। इत्यात्माधिकरणम्‌ ।। १० ।।

नात्माऽश्रुतेर्नित्यत्वाच्च ताभ्य ।। अन्तस्तमसि निलीन इति श्रुते परमात्माऽपि लीयते पृथिव्यादिवदिति न मन्तव्यम्‌ । अश्रुतत्वाद्ब्रह्मलयस्य । प्रत्युत 'तद्विलाप्य व्युत्तिष्ठते ''स इदं

सर्वं विसृजती 'त्यादेरस्या एव श्रुतेरपि १ परमात्मा न नश्यति । नचान्यत्र ब्रह्मलय श्रुत।।छ।।

इत्यात्माधिकरणम्‌

नित्यो नित्यानामिति जीवस्यापि नित्यत्वमुक्तम्‌ ।

सर्व एत आत्मनो व्युच्चरन्तीत्युत्पत्तिरुच्यते ।

अतो विरोध इत्यत आह--

।। ॐ ज्ञोऽत एव ॐ ।। १८ ।।

जीवोऽप्यत एव परमेश्वरादुत्पद्यते ।

शब्दादेव ।।

ते वा एते चिदात्मनोऽविनष्टा परं ज्योतिर्निविशन्त्यविनष्टा एवोत्पद्यन्ते न विनश्यन्ति कदाचनेति च काषायणश्रुति ।।

।। ॐ युक्तेश्च ॐ ।। १९ ।।

नित्यस्यापि हि जीवस्योपाध्यपेक्षयोत्पत्तिर्युज्यते ।।

१ श्रतेरश्रुतेरिति द्विधाऽप्यत्र पदच्छेदो भाष्यतत्वदीपिकयोर्विवक्षित ।

--------------------------------------------------------------------------------------

पा.३टतत्त्वदीपिकासहितम्‌

उत्पद्यन्ते चिदात्मनो नित्यान्नित्या परात्मन ।

उपाध्यपेक्षया तेषामुत्पत्तिरपि गीयत इति च व्योमसंहितायाम्‌ ।।

।। इति ज्ञाधिकरणम्‌ ।। ११ ।।

'नित्यो नित्यानां चेतनश्चेतनानामेको बहूनां यो विदधाति कामान्‌ । तमात्मस्थं येऽनुपश्यन्ति धीरास्तेषां शान्ति शाश्वती १ नेतरेषामि 'ति कठश्रुति २ । सर्व एत आत्मनो ३ व्युच्चरन्तीति श्रुत्यन्तरे ४ ।। ज्ञोऽत एव ।। ।। छ ।।

अविनष्टा एवोत्पद्यन्त इति विरुद्धमिति न मन्तव्यमित्याह--युक्तश्चेति ।। तामेव युक्तिं प्रकटयत्युत्तरभाष्येण । शरीरसंयोगापेक्षया उत्पत्तिर्युज्यत इत्यर्थ ।

'स्वदेहयोगविगमौ नाम जन्ममृती पुरा ।

इष्येते ह्येव जीवस्य मुक्तेर्नतु हरे क्वचिदि 'ति स्कान्दे ।। छ ।।

इति ज्ञाधिकरणम्‌

व्याप्ता ह्यात्मानश्चेतना निर्गुणाश्च सर्वात्मान सर्वरुपा अनन्ता इति काषायणश्रुतौ व्याप्तत्वं प्रतीयते ।

अणुर्ह्येष आत्मा यं वा एते सिनीत पुण्यं चापुण्यं चेति गौतमश्रुतावणुत्वमित्यतो विरोध इति ।

अतो ब्रवीति --

।। ॐ उत्क्रान्तिगत्यागतीनाम्‌ ॐ ।। २० ।।

हेतूनां सकाशादणुरेव ।

सोऽस्माच्छरीरादुत्क्राम्यामुं लोकमभिगच्छत्यमुष्मादिमं लोकमागच्छति स गर्भीभवति स प्रसूयते स कर्म कुरुत इति पौष्यायणश्रुते ।।

तत्र स्वातन्त््रयप्रतीते--

एक प्रसूयते जन्तुरेक एव प्रमीयते ।

एकोनुभुंक्ते सुकृतमेक एव च दुष्कृतमित्यादेश्च स्वयमेवेत्यतो वक्ति--

।। ॐ स्वात्मना चोत्तरयो ॐ ।। २१ ।।

१ ’क’ ’ख’--स्तेषां सुखं शाश्वतं

२ ’क’ ’ख’--आथर्वणी श्रुति ।

३ ’क’ ’ख’--आत्मन

४ ’क’ ’ख’--वाजसनेयके

--------------------------------------------------------------------------------------

ब्रह्मसूत्रभाष्यम्‌ ्झ्रअ.२

स एतेनैव स्वात्मना परेणेमं गर्भमनुप्रविशति परेण जायते परेण कर्म कुरुते परेण नीयते परेणोन्नीयते तं वा एतमभिवदन्ति स्वात्मेति ।

एष ह्यानन्दमादत्ते एष ह्येनं जीवमभिजीवयत्येष उद्गमयत्येष गमयत्येष आगमयतीत्युत्तरयोर्वाक्ययो

परामात्मनैवोत्क्रान्त्यादय ।।

उत्क्रान्तिगत्यागतीनाम्‌ ।। शरीरादुत्क्रान्ते परलोकगमनादिमं लोकं प्रत्यागमनाच्चाणुरेव जीव ।। ।। छ ।।

तत्र 'सोऽस्माच्छरीरादुत्क्रम्ये 'त्यादिश्रुतावुत्क्रान्त्यादिषु तस्य परप्रेरणानुक्त्या स्वातन्त््रयप्रतीते स्वयमेवोत्क्रामति , गच्छत्यागच्छति च जीव । एक प्रसूयते जन्तुरित्यादिनैकाकित्वप्रतीतेश्चेत्यत आह--स्वात्मना चोत्तरयो ।। स्वात्मना परेणेति विशेषणान्न स्वरुपवाची स्वात्मशब्द । ’ सु ’ सुखं तदादत्त इति ’ स्वात्मा ’ परम । तदेव ह्याह-- 'एष ह्यानन्दमादत्त 'इति । नहि जीवस्याऽनन्दादानं स्वतो दृश्यते ।। ।। छ ।।

।। ॐ नाणुरतच्छ्रुतेरिति चेन्नेतराधिकारात्‌ ॐ ।। २२ ।।

व्याप्ता ह्यात्मानश्चेतना निर्गुणाश्चेति व्याप्तिश्रुतेर्नाणुर्जीव इति चेन्न ।

स आत्मेदं सृजति स द्विधेदं बिभर्त्यन्तर्बहिश्च स बहुधेदमनुप्रविश्याऽत्मनोऽभिनयति स आत्मा स आत्मानस्स ईश स विष्णु स पर परोवरीयानिति परमात्माधिकारत्वात्‌ ।।

एकशब्दैर्द्विशब्दैश्च बहुशब्दैश्च केशव ।

एक एवोच्यते वेदैस्तावता नास्य भिन्नतेति च भविष्यत्पुराणे ।।

तदयं प्राणोऽधितिष्ठति । तदुक्तमृषिण आ तेन यातमित्यादि च ।।

उत्सर्गतश्चाणुत्वसाधिकास्ता । अत्रापवादमाशङ्‌क्य परिहरति । नाणुरतच्छ्रुतेरिति चेन्नेतराधिकारात्‌ ।। स बहुभी रुपैरिदं जगदनुप्रविश्य स्वत एवाभितो नयतीत्येकस्यैव बहुरुपत्वकथनाद्व्याप्ता इति बहुवचनं च युज्यते । स आत्मा स आत्मान इत्येकस्यैव बहुरुपत्वं पुनस्तात्पर्यादुपदिशति । परोवरीयस्तवोक्त्या च तस्यावरत्वं दूरीकरोति । 'तदुक्तमृषिणे 'त्यादेस्तु श्रीमन्महैतरेयोपनिषद्भाष्य एवाभिहितोऽर्थो भगवता भाष्यकारोण--

' ऋष १ ज्ञान इति ह्यस्माद्धातोस्सर्वज्ञ एकराट् ।

वेदद्रष्टा परमऋषिर्हयास्य पुरुषोत्तम ।।

--------------------------------------------------------------------------------------

१ इत परमाऽधिकरणसमाप्ति महैतरेयोपनिषद्भाष्यवाक्यान्येवाविकलमुल्लिखितानि ।

पा.३टतत्त्वदीपिकासहितम्‌

--------------------------------------------------------------------------------------

मन्त्राणां प्रथमो द्रष्टा सर्वेषां यत एव तु ।

ऋषिणोक्तमिति प्राहुर्मन्त्रोक्तं ब्राह्मणान्यत ।।

तत्प्रसादाद्धि तपसा पश्चान्मन्त्रान्प्रपेदिरे ।

ब्रह्माद्या ब्राह्मणं पश्चात्तैर्दृष्टमृषिभि पृथक्‌ ।।

मन्त्राश्चोपनिषच्चैव नाकृत्वा सुमहत्तप ।

प्रथमं तद्वयास्येन दृष्टं केनचिदीक्ष्यते ।।

विना पृथक्ततो दृश्येद्ब्राह्मणं मुनिभिर्यत ।

मन्त्राश्चोपनिषच्चैव ब्राह्मणादुत्तमास्तत ।।

तत्राप्युपनिषच्छ्रेष्ठा युक्तावस्थाऽधिगम्यत 'इत्यादि प्रमाणविवेके ।।

तेन रथेन १, अध्यात्मं शरीराख्येन , अधिदैवतं रथरुपेण । ’ ऋभव ’ इत्यत्र देवानां साधरणं नाम।

'आदित्या वसवो रुद्रा विश्वे ऋभव इत्यपि ।

सर्वदेवसमाख्या च द्वादशाष्टादिकेष्वपी 'ति शब्दनिर्णये ।।

'निर्मितो दैवतैस्सर्वैर्विष्णुना वायुना सह ।

अधिष्ठितो यदा तस्य मनोवाक्कर्मभिर्भवेत्‌ ।

देहाख्यस्य रथस्यैव तदा नारायणात्प्रभो ।।

विविधं वासवत्त्वात्तु विवस्वन्नामकाच्छुभम्‌ ।

संसारवारकं ज्ञानं दिवो दुहितृनामकम्‌ ।।

विष्णुतत्वापरोक्षाख्यमहनी द्वे च शोभने ।

ज्ञानावस्था मुक्त्यवस्थेत्युमे एवाहनी परे ।।

जायन्ते देवता त्वेषां भारती वायुरेव च ।

जीवन्मुक्तेश्च मुक्तेश्च दाता रुपद्वयी विभु ।।

सर्वस्त्रीणामुत्तमत्वाद्द्यौर्नाम श्रीरुद्राहृता ।

अहराख्या भारती तु नित्याहेयस्वरुपत ।।

अहरित्युच्यते वायुर्ज्ञानरुपात्तथैव च ।

अधिदैवे रथेऽप्येते विष्णोर्लक्ष्म्यां प्रजज्ञिरे ।।

--------------------------------------------------------------------------------------

'आ तेन यातं मनसो जवीयसा रथं यं वामृभवश्चक्नुरश्विना ।

यस्य योगे दुहिता जायते दिव उभे अहनी सुदिने विवस्वत 'इति समग्रा श्रुति ।।

--------------------------------------------------------------------------------------

ब्रह्मसूत्रभाष्यम्‌ ्झ्रअ.२

--------------------------------------------------------------------------------------

रथेन तेन देवेशौ विष्णुवायू जगत्पती ।

आयातमिति हैवैतौ प्रार्थयेद्यज्ञकर्मणि ।।

अन्यदाऽप्यर्थयेदेतौ ज्ञानेच्छु पुरुषस्सदा ।

जपमन्त्रद्वयं नित्य ’ मा तेन ’ ’ निमिष ’ स्तथा ।।

रक्षणं वां समीपे स्यान्ममेत्यध्यात्ममेव च ।

हयास्यत्वादश्विनौ तावित्याह परमा श्रुति ।।

ऐन्द्राग्नेयादिकाश्चैव सर्वे मन्त्रा हरिं परम्‌ ।

वदन्ति मुख्यतो नान्यं सर्वनामनमच्युतम्‌ ।।

अथवा वायुदेहस्थं पृथक्संस्थं च केशवम्‌ ।

मन्त्रो द्विवचनो वक्ति तथा बहुवचस्स्वपी 'त्याद्यैतरेयसंहितायाम्‌ ।।

सुखं ददत इति ’ सुदिने ’ । ’ विवस्वतो ’ विष्णोस्सकाशा ’ द्दिवो दुहिता ’ ’ अहनी ’ च

जायन्ते । ’ अहनी ’ इति द्विवचनेन द्वित्वे सिद्धेऽप्युभे इति वचनमध्यात्माधिदैवयोरुभयोरपि वचनार्थम्‌ । नच सूर्यरथोऽत्र वर्ण्यते । नचाहोरात्रमहनी इत्युच्यते । सूर्यस्याश्विनामाभावात्‌ । सप्ताश्वत्वाच्च तद्रथस्य । चतुरश्वत्वं चात्रोच्यते । 'श्रोत्रे पक्षसी चक्षुषी युक्ते 'इत्यध्यात्मसम्बन्धाच्च । नच रात्रौ सुदिनमिति प्रयोगो दृष्ट । असुदिनस्यापि तत एव ज्ञातत्वाद्व्यर्थविशेषणता च । अस्मिन्पक्षे तु लौकिकाहर्व्यावृत्त्यर्थं सुदिने इति युज्यते । जीवन्मुक्ति १र्मुक्तिश्च हि मुख्ये सुदिने । 'स य आत्मानमेव लोकमुपास्ते न हास्य कर्म क्षीयतेऽस्माद्ध्येवाऽत्मनो यद्यत्कामयते तत्तत्सृजत 'इति ज्ञान्यवस्थायां मुक्तौ भोगबाहुल्यकारणत्वात्साऽपि मुक्तिवत्सुदिनम्‌ । नहि मुक्तावाधिक्यार्जनमस्ति । 'न हीयते यत्र गत्वा यत्र गत्वा न वर्धते 'इति वचनम्‌ । अतो ज्ञानोत्पत्तिसमनन्तरमेव मुक्तौ न पुनरार्जनमस्तीति कञ्चित्कालं ज्ञानित्वेनावस्थानमपि सुदिनमेव । ज्ञानात्पूर्वं तु पतनसंशयादेव न सुदिनम्‌ । नचाश्विरथोऽत्र वर्ण्यते । नह्यश्विरथयोगादहनी

जायेते । एकरासभयुक्तो हि तद्रथ । 'तद्रासभो नासत्या सहस्त्रमि 'त्यादि । नच विवस्वच्छब्दोऽश्विनोर्विद्यते । 'यो देवानां नामधा एक एवे 'ति विष्णोस्सर्वनामानि प्रसिद्धानि च । 'युजो युक्ता अभियत्संवहन्ती 'त्यादिना तस्यैव प्रस्तावाच्च । अतो विष्णुरेव मुख्यतस्सर्वनामोक्त इति सिद्धमिति ।। ।। छ ।।

।। ॐ स्वशब्दोन्मानाभ्यां च ॐ ।। २३ ।।

एषो ह्यात्माऽध्युद्गतो मानशक्तेस्तथाऽप्यसौ प्रमितिं याति वेदै ।

१ ’ ग ’--जीवन्मुक्तिश्च मुक्तिश्च

--------------------------------------------------------------------------------------

पा.३टतत्त्वदीपीकासहितम्‌

पूर्णोऽचिन्त्य सर्ववेदैकयोनि सर्वाधीश सर्ववित्सर्वकर्तेति वाक्यशेष आत्मशब्दोन्मानाभ्यां च ।।

आत्माऽमेय परं ब्रह्म परानन्दादिकाभिधा ।

वदन्ति विष्णुमेवैकं नान्यत्राऽसां गति क्वचिदिति च कौर्मे ।।

।। ॐ अविरोधश्चन्दनवत्‌ ॐ ।। २४ ।।

अणोरपि जीवस्य सर्वशरीरव्याप्तिर्युज्यते ।

यथा हरिचन्दनविप्लुष एकदेशपतिताया सर्वशरीरव्याप्ति ।।

अणुमत्रोऽप्ययं जीव स्वदेहं व्याप्य तिष्ठति ।

यथा व्याप्य शरीराणि हरिचन्दनविप्लुष इति च ब्रह्माण्डपुराणे ।।

स्वशब्दोन्मानाभ्यां च ।। मानशक्तेरधिकत्वेनोद्गत । सर्वेभ्यो गुणाधिकत्वेन मानशक्तिमतिलङ्‌घ्य वर्तते । न मानशक्त्या मीयते । तथाऽप्यसौ वेदै प्रमितिं याति विषयत्वेन स्वप्रसादादेव प्रमीयत इत्यर्थ । वक्ष्यति च 'तत्प्रसादादेव प्रकाशो भवती 'ति । अथवा प्रमितिं

याति यापयति । स एव हि पुरुषं स्वप्रमितिं यापयति स्वातन्त््रयात्‌ । 'न ऋते त्वत्क्रियते किञ्चनाऽर 'इत्यादे । ’ कृत्वा विवाहं तु कृरुप्रवीरा ’ इतिवत्‌ । 'व्यत्ययो भेदस्वातन्त््रयकरर्णोष्वि 'ति वचनात्‌ । स्वयमेव चोपपादयति श्रुति पूर्वर्धोदितं 'पूर्णोऽचिन्त्य '

इत्यादिना । योनि व्यक्तिकारणम्‌ ।। ।। छ ।।

अत्राऽहु--नाणुत्वं देहिनो युज्यते । शिरश्चरणादिषु युगपद्वेदनाद्यनुसन्धानात्‌ , शिरसि

मे वेदना चरणायोर्मे वेदनेति । नच शरीरपरिमाणत्वं , प्राङ्‌निरस्तत्वात्‌ । परिशेष्याद्व्याप्तत्वमेवेष्टव्यम्‌ । उत्क्रान्त्यादयस्तु मनस एव । तत्र तत्र स्थितेनाऽत्मना यथाकर्माऽरब्धेषु द्युभ्वादिषु सेन्द्रियेषु देहेषु यथायोग्यं संयुक्तस्य तस्य बुद्ध्यादिजनकत्वमिति लघीयसीयं कल्पना । प्रतिशरीरं शरीरिण प्रवेशनिष्क्रमादयो न कल्प्यन्त इति । अत आह--अविरोधश्चन्दनवत्‌ ।। अणुत्वेऽपि जीवस्य सर्वशरीरव्याप्तिर्युज्यते हरिचन्दनबिन्दुवत्‌ । ज्ञायते हि तस्य कृत्स्नशरीरव्याप्तिरतिमात्राह्लादनेन । नच जीवस्य सर्वगतत्वे प्रमाणमस्ति । नच दूरदर्शनादिकं तत्रस्थरुपेणेति मतम्‌ । अनुभवविरोधादक्षसन्निकर्षवैयर्थ्याच्च । देहस्थरुपस्यैव दूरदर्शनेष्टौ वृथा व्याप्तिकल्पनम्‌ । नचोत्क्रान्तिगत्यादय कल्प्यन्तेऽस्माभि , श्रुतिसिद्धा एव आश्रीयन्ते श्रुतहानिभयात्‌ । नच मनस एव ता इति वाच्यम्‌ । उपरतवृत्तिभिर्मनआदिभिरिन्द्रयै सर्वैस्सहैव जीवस्योत्क्रमणादिश्रवणात्‌ । 'तस्य प्रयतो वाङ्‌मनसि सम्पद्यते मन प्राण ' इति 'तमुत्क्रामन्तं प्राणोऽनूत्क्रामति । प्राणमनूत्क्रामन्तं सर्वे प्राणा अनूत्क्रामन्ती 'ति च । प्रपञ्चयिष्यति चैतद्वैराग्यपादे ’ तदन्तरप्रतिपत्तौ रंहती ’ त्यारभ्य ’ प्राणगतेश्चे ’ ति चाऽऽसमाप्तेश्च ।

ब्रह्मसूत्रभाष्यम्‌ ्झ्रअ.२

--------------------------------------------------------------------------------------अत इन्द्रियाणां प्रतिशरीरमुत्पत्तिनाशकल्पना निर्मानका । अहो बहुप्रमाणसिद्वमणोर्जीवस्योत्क्रान्त्यादिकमकस्मादपलप्याप्रामाणिकीमनन्तदेशव्याप्तिं कल्पयतो न शोभते लघीयसीयं कल्पनेति । व्याप्तत्वे च सर्वेषां तुल्यानां सुखदुखादिसङ्‌करप्रसङ्‌ग । मनस्संयोगजत्वात्तेषां तस्य च सर्वसाधारणत्वात्‌ । नच तत्तद्देहस्वामिन तत्तद्देहगतमनस्संयोगजसुखदुखादीति वाच्यम्‌ । देहारम्भकाणां कर्मणामसाधारण्ये कारणानुपलब्धे।

देहस्वामित्वेऽप्यव्यवस्थानात्‌ । अतस्सुखिदुखिबद्धमुक्तादिव्यवस्था दुर्वचा सर्वगतानेकात्मवादिनाम्‌ । ऐकात्म्यवादिनां निरस्ता पुरस्तादेव । कथं च व्याप्तस्य कादाचित्को मनस्संयोग । येन कादाचित्कं सुखदुखादि स्यात्‌ । नच हृदि संयोगात्सुखदुखादिजन्मेति वाच्यम्‌। हृदि तस्य विशेषाभावात्‌ । अन्यत्र च संयोगस्य १ कृत्स्नात्मसमवेतत्वेनात्र कार्यकरत्वाविरोधात्‌ । असंयुक्तप्रदेशाभ्युपगमे च सावयवत्वप्रसङ्‌गात्‌ । नचौपाधिको भेद आत्मनो युक्त इत्युक्त । अतोऽणुर्जीव ।। ।। छ ।।

।। ॐ अवस्थितिवैशेष्यादिति चेन्नाभ्युपगमाद्धृदि हि ॐ ।। २५ ।।

सम्यगसम्यगवस्थानविशेषाद्युज्यते चन्दनस्येति चेन्न ।

हृदि ह्येष आत्मेति जीवस्यापि तथाऽभ्युपगमात्‌ ।।

।। ॐ गुणाद्वाऽऽलोकवत्‌ ॐ ।। २६ ।।

यथाऽऽलोकस्य प्रकाशगुणेन व्याप्तिर्ज्योतीरुपेणाव्याप्तिरेवं चिद्गुणेन व्याप्तिर्जीवरुपेणाव्याप्तिरिति वा ।

स्कान्दे च --

असम्यक्सम्यगिति च ह्यवस्थाभेदत सुरा ।

व्याप्त्‌यव्याप्तियुतास्त्वन्ये चिद्गुणेनैव नान्यथा ।।

अवस्थितिवैशेष्यादित्यादि सूत्रम्‌ । सम्यगवस्थानं चन्दनबिन्दोरेकत्रासम्यगवस्थानं सूक्ष्मैरंशैरशेषाङ्‌गेष्वस्ति । नैवं जीवस्य , निरंशत्वात्‌ । अन्यथाऽनित्यत्वापातात्‌ । अतो नाणुत्वे तस्य सर्वशरीरव्याप्ति स्यादिति चेन्न । हृदि ह्येष आत्मेति श्रुते जीवस्यापि हृदि सम्यगवस्थानाभ्युपगमादन्यत्रासम्यगवस्थानाभ्युपगमात्‌ । नच सांशत्वेऽनित्यत्वमिति वाच्यम्‌ । भिन्नांशारब्धस्य हि पटादे सांशत्वमनित्यत्वव्याप्तम्‌ । नच सांशत्वमात्रादनित्यत्वम्‌ । परमाणूनां च

निरंशत्वे सर्वदिक्सम्बन्धासिद्धि । मिथ संयोगे च संयुक्तप्रदेशात्प्रदेशान्तरासिद्धे प्रथिमानुपपत्ति।

काल्पनिकाप्रदेशान्तराश्रयणे तत्संयोगजानां कार्यणां काल्पनिकत्वप्रसङ्‌ग ।

--------------------------------------------------------------------------------------

१ ’क’ ’ख’--अन्यसंयोगस्य

--------------------------------------------------------------------------------------

पा.३टतत्त्वदीपिकासहितम्‌

--------------------------------------------------------------------------------------

आत्माकाशयोश्च निरंशत्वे पराभिमतस्यौपाधिकभेदस्य बहुवस्तुसंयोगस्य चासम्भव । संयुक्तप्रदेशातिरिक्तप्रदेशाभावादेव ।। ।। छ ।।

गुणाद्वाऽऽलोकवत्‌ ।। विधान्तरेण देहव्याप्तिमाह । यथा ह्यालोकस्य दीपादे प्रकाशगुणेनापवरकादिव्याप्ति , ज्योतिरात्मना स्वरुपेण दीपिकादावेव स्थिति, एवं ज्ञानगुणेन व्याप्ति जीवरुपेणाव्याप्तिरिति । एवञ्च दूरदर्शनादिकमपि प्रकाशव्याप्त्या युज्यते । तथाच श्रुति--' तद्यथा हाणुनश्चक्षस प्रकाशो व्यातत एवमेवास्य पुरुषस्य प्रकाशो व्याततोऽणुर्ह्येवैष पुरुषो भवती ' ति । उक्तव्याप्त्योराश्रयभेदं विविनक्ति स्कान्दवचनेन स्कान्दे चेति । चशब्दादन्यत्र च विस्तृतमेतत्‌ । स्वरुपस्यासम्यगवस्थानेन व्याप्तिमन्तस्सम्यगवस्थानेनाव्याप्तिमन्तो देवास्तेभ्योऽन्येऽवराश्चिद्गुणेनैव व्याप्तिमन्तो न देववत्सान्द्रव्याप्तिभाज ।

चिद्गुणस्य स्वरुपत्वात्तद्व्याप्तिश्चेति युज्यते ।

शक्तियोगत्सुराणां तु विविधा च व्यवस्थितिरिति ।।

।। इत्युत्क्रान्त्यधिकरणम्‌ ।। १२ ।।

स नित्यो निरवयव पुण्ययुक्पापयुक्च स इमं लोकममुं चाऽवर्तते स विमुच्यते स एकधा न सप्तधा न दशधेति गौपवनश्रुतावेकस्याबहुत्वं प्रतीयते ।

स पञ्चधा सप्तधा दशधा भवति शतधा च सहस्त्रधा स गच्छति स मुच्यत इति पाराशर्यायणश्रुतौ बहुरुपत्वं प्रतीयते ।

अतो विरोधं परिहरति--

।। ॐ व्यतिरेको गन्धवत्तथाच दर्शयति ॐ ।। २७ ।।

यथा पुष्पाद्गन्ध पृथग्गच्छति एवमंशिनो जीवादंशा पृथग्गच्छन्ति ।

अथैक एव सन्‌ गन्धवद्व्यतिरिच्यते । अथैकीभवत्यथ बह्वीभवति ।

गुणव्याप्तेरेव गुणिव्याप्तित्वं युज्यते चिद्गुणस्यानपायित्वेन गुण्यैक्यात्‌ । देवानां तु गन्धर्वादिभ्योऽधिकशक्तियोगात्‌ तेभ्य उत्कृष्टा व्यवस्थितिर्युक्ता । तत्रापि केषाञ्चिदधिकशक्तियोगात्कदाचिद्बहुषु स्थानेषु प्राय सम्यगवस्थानमत्युत्तमानां भगवत्प्रसादातिशयादिच्छया सम्यगवस्थानं च । 'व्याप्तिश्चाभ्याधिका तेषामत एव न संशय 'इति चाधस्तादुक्तम्‌ । अतोऽवतारेष्वपि केषाञ्चित्परमपरायणानां महात्मनां तत्वविद्याचार्यवर्याणां मूलरुपा इव सौबल्यसार्वज्ञसौलक्षण्यादिगुणा परिदृश्यमाना युज्यन्ते ।।

इत्युत्क्रान्त्यधिकरणम्‌

ब्रह्मसूत्रभाष्यम्‌ ्झ्रअ.२

तं यथा यथेश्वर प्रकृरुते तथा भवति सोऽचिन्त्य परमो गरीयानिति शाण्डिल्यश्रुति ।

अचिन्त्ययेशशक्त्यैव ह्येकोऽवयववर्जित ।

आत्मानं बहुधा कृत्वा क्रीडते योगसम्पदेति च पाद्मे ।।

।। इति व्यतिरेकाधिकरणम्‌ ।। १३ ।।

तत्त्वमस्यहं ब्रह्मास्मीत्यादिषु जीवस्य परेणाभेद प्रतीयते ।

नित्यो नित्यानां चेतनश्चेतनानाम्‌ । द्वासुपर्णेत्यादिषु भेद ।

व्यतिरेको गन्धवत्तथा च दर्शयति ।। यथा पुष्पाद्गन्ध पृथग्गच्छतीति दृष्टान्तान्न विरोध आशङ्‌कनीय । तं हि परिहरति अथैक एव सन्गन्धवद्व्यतिरिच्यत इति श्रुत्युपादानेन । नच दृष्टान्तदार्ष्टान्तिकयो सर्वसाम्यम्‌ । बहुभावमात्रविषयो दृष्टान्त । स च विशेषमात्रप्रापकोऽत्र न भेदप्रापक । अथैकीभवतीति विशेषणात्‌ । नहि कदाचिद्भिन्नयोरभेदसम्भव । एकस्यैव सतो बहुभाव सुखज्ञानाद्यनुसन्धानाच्चावसीयते । तद्धि चेतनैक्ये प्रमाणम्‌ । 'एक आत्मन शरीरे भावादि 'ति चांशांशिनोरभेद प्रदर्शयिष्यते । 'आत्मानं बहुधा कृत्वा क्रीडते योगसम्पदे 'ति वचनाच्च । नच सर्वेषां बहुभाव । तस्मादबहुभावश्रुतिर्न विरुध्यते । नच परमयोग पूर्वं प्रत्युक्त तस्य । श्रुतिस्मृतिपरिगृहीतत्वेनाप्रत्याख्येयत्वात्‌ । अन्यस्मिन्नप्यविरुद्धं स्वीकार्यमस्तीति द्योतित 'मितरेषां चे 'ति चशब्द १ योजनाबलात्‌ । तं चशब्देन भागोपलब्धिरङ्‌गीकृतेति हि व्याचख्यौ ।

’ भाग ’ एकदेश । तत्र तेभ्यस्तु विशेषशङ्‌कास्पदत्वेनायमतिदेश्योऽभूत्‌ । तेभ्योऽधिकं प्रमाणोपपन्नत्वं विशेषशङ्‌काबीजम्‌ । परिहारे विशेष प्रमाणोपलब्धभागस्वीकार इति भवति कथञ्चित्‌ । एतेनैतदप्यपास्तं, यद्योगिनो बहुदेहेषु युगपद्भोगयोगार्थं सर्वगतत्वं जीवानां कल्पयन्ति ।

अंशबहुत्वेनैव तदुपपत्तेरुक्तत्वात्‌ । अन्तकरणस्य चाव्याप्तस्य देहे देहे पृथग्गतिमिच्छन्ति चेद्योगिभोगाय भोक्तुस्तथा किमिति नेच्छेयु। नेच्छन्ति चेद्देहान्तरेषु भोगाभावप्रसङ्‌ग इति।।।। छ।।

।। इति व्यतेरेकाधिकरणम्‌ ।।

अत उच्यते--

।। ॐ पृथगुपदेशात्‌ ॐ ।। २८ ।।

भिन्नोऽचिन्त्य परमो जीवसङ्‌घात्पूर्ण परो जीवसङ्‌घो ह्यपूर्ण ।

यतस्त्वसौ नित्यमुक्तो ह्ययं च बन्धान्मोक्षं तत एवाभिवाञ्छेदिति सोपपत्तिककौशिकश्रुतेर्भिन्न एव जीव ।।

१ ’क’ ’ख’--’’ मितरेषां चानुपलब्धेरि 'ति चकार-

पा.३टतत्त्वदीपिकासहितम्‌

।। तद्गणसारत्वात्तु तद्व्यपदेश प्राज्ञवत्‌ ॐ ।। २९ ।।

अथेदमालोच्यते --किमयं जीव परेणाभिन्न किं वा भिन्न इति । केषाञ्चिन्मन्दमतीनां 'स आत्मा तत्त्वमसि ''अहं ब्रह्मास्मी 'त्यादिश्रुतियाथातथ्या १ परिज्ञानादभिन्न प्रतीयते 'द्वा सुपर्णे 'त्यादिनां व्यावहारिकभेदानुवादित्वमाचक्षाणानाम्‌ । अत्राभिधत्ते --पृथगुपदेशात्‌ ।। अचिन्त्य स्वरुपत शक्तितश्च । परमो निर्दोषत्वेन । पूर्णो गुणै । प्रमेयत्वाप्रमेयत्वे सर्वशक्तित्वाल्पशक्तित्वे परत्वावरत्वे पूर्णत्वापूर्णत्वे नित्यमुक्तत्वबद्धत्वे

स्वातन्त््रयपारतन्त््रये जीवानामन्योन्यभेदश्चेत्युपपत्तय श्रुत्युपदर्शिता । तत्प्रसादावेव मोक्षवचनान्मोक्षेऽपि पारतन्त््रयमवसीयते । अन्यथा मोक्षमेव न प्रदद्यात्‌ । नहि स्वतन्त्र ईश्वर स्वतन्त्रान्तरमापादयितुमीहते । तत्सद्भावे स्वातन्त््रयस्यैवापायप्रसङ्‌गात्प्रातिकूल्यानुकूल्ययो । नहि २ सर्वस्वातन्त््रयमपहातुमिच्छा कस्यचिद्भवति । अतो मुक्तावपि परतन्त्रत्वाद्भिन्न एव जीव परमेश्वरात्सर्वदेत्याभिप्राय । यदि चाय 'महं ब्रह्मास्मी 'त्यादिरभेदोपदेश किमयमहंशब्दोऽनात्मविषय , किं वेतरेतराध्यासवद्विषय , आहोस्वित्‌ चैतन्यमात्रविषय । न तावदादिम । अनात्मनो ब्रह्मतोपदेशस्य निष्फलत्वात्‌ । ब्रह्मणोऽनात्मत्वप्रसङ्‌गाच्च । नच स्थाणु पुरुष इतिवन्निषेधाभिप्रायेणेयमुक्तिरिति वाच्यम्‌ । तथा व्यपदेशादृष्टे । नापि मध्यम । उक्तदोषादेव । इदमनिदंरुपवस्त्वात्मकेऽहम्प्रत्ययगोचर इदंरुपं निरस्यानिदंरुपैक्यं विधीयत इतिचेन्मैवम्‌ । जहदजहल्लक्षणाया निरस्तत्वात्‌ । नचान्तिम । सिद्धसाधनत्वात्‌ ।। ।। छ ।।

ज्ञानानन्दादिब्रह्मगुणा एवास्य यत सार स्वरुपमतोऽभेदव्यपदेश । यथा सर्वगुणात्मकत्वात्सर्वात्मत्वं ब्रह्मण उच्यते सर्वं खल्विदं ब्रह्मेति ।

भविष्यत्पर्वणि च--

भिन्ना जीवा परो भिन्नस्तथाऽपि ज्ञानरुपत ।

प्रोच्यन्ते ब्रह्मरुपेण वेदवादेषु सर्वश इति ।।

।। इति पृथगुपदेशाधिकरणम्‌ ।। १४ ।।

अभेदव्यपदेशस्य गतिं सदृष्टान्तमाचष्टे । तद्गुणसारत्वादित्यादि सूत्रम्‌ ।। ब्रह्मगुणसदृशा

गुणा ब्रह्मगुणा उच्यन्ते । ज्ञानं गुण सर्वचेतनानाम्‌ । विशिष्टानामानन्दादयश्च ।

--------------------------------------------------------------------------------------

१ ’क’ ’ख’--याथार्थ्या-

२ ’क’ ’ख’--नच

--------------------------------------------------------------------------------------

ब्रह्मसूत्रभाष्यम्‌ ्झ्रअ.२

--------------------------------------------------------------------------------------

सार स्वरुपं मुक्तौ यदवशिष्यते । अत एवान्येभ्योऽधिकसादृश्यात्सम्यग्ज्ञानिनां विशेषतस्तत्सादृश्यव्यपदेश 'निरञ्जन परमं साम्यमुपैती 'त्यादिक । 'स यो हवैतत्परमं ब्रह्म

वेद ब्रह्मैव भवती 'ति च सादृश्यमेव विवक्षितम्‌ । 'सम्पूज्य ब्राह्मणं भक्त्या शूद्रोऽपि ब्राह्मणो

भवेदि 'तिवत्‌ । नहि ब्राह्मण पूजक स एव ब्राह्मणो भवतीत्युक्तं हि भगवत्पादैरेवान्यत्र १ । य

परमं ब्रह्म वेद स बृंहित एव भवति , न तु तत्परमं ब्रह्म भवतीति ह्यर्थोऽवगम्यते । अन्यथा 'परात्परं पुरुषमुपैति दिव्यमि 'ति पूर्ववाक्यविरोधाच्च । 'सोऽश्र्नुते सर्वान्कामान्सह ब्रह्मणा विपश्चिते 'त्यादिश्रुतिभिश्च मुक्तौ भेदो निर्विगानमभिगीयते । यथा सर्वजगद्गतगुणा ब्रह्मणि विद्यन्त

इति 'सर्वं खल्विदं ब्रह्मे 'त्युच्यते । न पुन सर्वस्य ब्रह्मत्वेन । नहि जडस्य प्राज्ञाभेदं कश्चिद्विपश्चिन्मन्यते , एवमत्रापि । नचात्र पुनरुक्ति । अन्यत्रानुषङ्‌िगकत्वाद्भेदसाधानस्य । तासु तासु श्रुतिषु जीवे तदैक्येन समन्वयसन्देहापोहाय प्रदर्शनीयत्वेन तत्तद्गतभेदवाक्यानां तात्पर्यार्थत्वाच्च

पुन पृथग्विचारस्य । भेदे हि तात्पर्यं मोक्षशास्त्रस्यावगम्यते सूत्रगत्या श्रुतिगत्या च । तथाच परमोपनिषदि २ -

'यथा पक्षी च सूत्रं च नानावृक्षरसा यथा ।

यथा नद्यस्समुद्राश्च शुद्धोदलवणे यथा ।।

यथा चोरापहार्यौ च यथा पुंविषयावपि ।

तथा जीवेश्वरौ भिन्नौ सर्वदैव विलक्षणौ ।।

तथाऽपि सूक्ष्मरुपत्वान्न जीवात्परमो हरि ।

भेदेन मन्ददृष्टीनां दृश्यते प्रेरकोऽपि सन्‌ ।

वैलक्षण्यं तयोर्ज्ञात्वा मुच्यते बद्ध्यतेऽन्यथे 'ति ।

नच वाच्य 'मुत्क्रान्तिगत्यागतीनामि 'त्यादीनि 'पृथगुपदेशादि 'त्यन्तानि जीवस्याणुत्वसाधकानि पूर्वपक्षसूत्राणि , 'तद्गुणसारत्वादि 'ति व्याप्तिसाधकसिद्धान्तसूत्रमिति । अत्र व्याप्त्यसाधनात्‌ । नच बुद्धिगुणसारत्वादणुत्वव्यपदेश इति सूत्रयोजना सुष्ठुतामाधत्ते । अप्रस्तुत्वाद्बुद्धेस्तच्छब्देन परामर्शायोगात्‌ । नच बुद्धिगुणा सार स्वरुपमात्मनोऽभ्युपगम्यन्ते हेयत्वात्‌ । नच यावदात्मभावित्वं बुद्धेरिष्टम्‌ । अविद्यानिवृत्तौ निवृत्त्यभ्युपगमात्‌ । अतस्तदपि न बुद्धौ योजनीयम्‌ । नच विवेचकमनालोच्य पूर्वोत्तरमतभेदकल्पना विपश्चितां चेतसि-

--------------------------------------------------------------------------------------

१ तत्वनिर्णय इत्यर्थ ।

२ ’ग’--महोपनिषदि

--------------------------------------------------------------------------------------

पा.३टतत्त्वदीपिकासहितम्‌

जीवस्याप्युत्पत्तिरुक्ता ।

अतस्तस्य सोऽनादिना पुण्येन पापेन चानुबद्ध परेण निर्मुक्त आनन्त्याय कल्प्यत इत्यनादिकर्मसम्बन्ध आनन्त्याप्तिश्च न युज्यत इत्यत आह--

।। ॐ यावदात्मभावित्वाच्च न दोषस्तद्दर्शनात्‌ ॐ ।। ३० ।।

यावत्परमात्मा तिष्ठत्यनाद्यनन्तत्वेनैवं जीवोऽपि ।

नित्य परो नित्यो जीवोऽनित्यास्तस्य धातव । अत उत्पद्यते च म्रियते च विमुच्यते चेति चाग्निवेश्यश्रुति ।

चमत्कारमाविष्करोति । नच तुशब्द पक्षव्यावर्तक इति नियम । 'पुंस्त्वादिवत्त्वि 'त्यत्रैव व्यभिचारात्‌ । नचातिसंरम्भेण पूर्वपक्षीकृतमप्रतिवचनेन १ निरसितुं शक्यते । नचोत्सूत्रं सिद्धान्तप्रतिपादनमिति वाच्यम्‌ । असूत्रितस्यासिद्धान्तत्वात्‌ । सूत्रेषु निरस्यपक्षोपन्यास उत्सूत्रं चोत्प्रेक्षणीयस्तत्र तत्र सिद्धान्त सूत्रविरुद्ध इति न सज्जनसमाजे भ्राजते ।।

'ऋगादयश्च चत्वार पञ्चरात्रं च भारतम्‌ ।

मूलरामायणं ब्रह्मसूत्रं मानं स्वत स्मृतम्‌ ।।

अविरुद्धं च यत्त्वस्य प्रमाणं तच्च नान्यथा ।

एतद्विरुद्धं यत्तु स्यान्न तन्मानं कथञ्चने 'त्युक्त्वा विरुद्धशास्त्राणि विनिन्द्य ,

'निर्णयायैव यत्प्रोक्तं ब्रह्मसूत्रं तु विष्णुना ।

व्यासरुपेण तद्ग्राह्मं तत्रोक्ता सर्वनिर्णया ।।

यथार्थवचनानां च मोहार्थानां च संशयम्‌ ।

अपनेतुं हि भगवान्ब्रह्मसूत्रमचीक्लृपत्‌ ।।

तस्मात्सूत्रार्थमागृह्य कर्तव्यस्सर्वनिर्णय ।

सर्वदोषविहीनत्वं गुणैस्सर्वैरुदीर्णता ।

अभेदस्सर्वरुपेषु जीवभेद सदैव च २ ।।

विष्णोरुक्तानि सूत्रेषु सर्ववेदेड्यता तथा ।

तारतम्यं च मुक्तानां विमुक्तिर्विद्यया तथा ।।

तस्मादेतद्विरुद्धं यन्मोहार्थं तदुदाहृतम्‌ ।

तस्माद्ये ये गुणा विष्णोर्ग्राह्यास्ते सर्व एव तु ।। 'इति भविष्यत्पर्वण्युक्तम्‌ ।।

इति पृथगुपदेशाधिकरणम्‌

--------------------------------------------------------------------------------------

१ ’क’--मप्रतिपक्षवचनेन निरासितुम्‌ । २ ’क’ ’ख’--भेदस्तथैव च ।

--------------------------------------------------------------------------------------

ब्रह्मसूत्रभाष्यम्‌ ्झ्रअ.२

आत्मा नित्य सुखदुखे त्वनित्ये

जीवो नित्यो धातुरस्य त्वनित्य इति च भारते ।।

।। इति यावदधिकरणम्‌ ।। १५ ।।

विज्ञानात्मा सह देवैश्च सर्वै ।

स आनन्द स बल स ओज स परेणामुं लोकं नीयते स विमुच्यत इति जीवस्य ज्ञानानन्दादिरुपत्वमुच्यते ।

स दुखाद्विमुक्त आनन्दी भवति सोऽज्ञानाद्विमुक्तो ज्ञानी भवति सोऽबलाद्विमुक्तो बली भवति स नित्यो निरातङ्‌कोऽवतिष्ठत इति पैङ्‌िगशुतावनानन्दादिरुपत्वं प्रतीयते ।

अत आह--

।। ॐ पुंस्त्वादिवत्त्वस्य सतोऽभिव्यक्तियोगात्‌ ॐ ।। ३१ ।।

यथा बालस्य सदेव पुंस्त्वं यौवनेऽभिव्यज्यत एवं सतामेवानन्दादीनां व्यक्त्यपेक्षया तदुक्ति ।

यावदात्मभावित्वाच्च न दोषस्तद्दर्शनात्‌ ।। यद्यपि ’ ज्ञोऽत एवे ’ ति सूत्रे जीवस्य स्वरुपनित्यत्वमर्थतो लभ्यते । उपाध्यपेक्षयेति भाष्यवचनात्‌ ।

तथाऽपि मुखतोऽनुक्तेरुत्पत्त्युक्तेश्च पुनरारम्भ । श्रुत्यन्तरोपसंग्रहार्थश्च । उपाधेरागमापायित्वेऽपि जीवस्य यावदात्मभावित्वात्तत्प्रयुक्त कर्मसम्बन्धो युज्यते । बन्धककर्मनिर्मोके च तन्निमित्तोपाध्यपेक्षयोत्पत्तिविनाशाभावादानन्त्याप्तिश्च युज्यते ।।

इति यावदधिकरणम्‌

'विज्ञानात्मा सह देवैश्च सर्वै प्राणा भूतानि सम्प्रतिष्ठन्ति यत्रे 'ति षटप्रश्ने । 'स आनन्द स बल स ओज 'इत्यादि श्रुत्यन्तरे । पुंस्त्वादिवत्त्वस्य सतोऽभिव्यक्तियोगात्‌ ।। यथा

बालस्याव्यक्तमपि सदेव पुंस्त्वं स्त्रीत्वं वा यौवनेऽभिव्यज्यते , एवं पूर्वमनभिव्यक्तानां सतां ज्ञानानन्दादीनां साधनपरिपाकेऽभिव्यक्त्यपेक्षया श्रुतिषु तथोक्ति । एवं जीवस्य प्रसाधितं ज्ञानस्वरुपत्वम्‌ । नच ज्ञानमात्रात्मकत्वं ’ ज्ञ ’ इति सूत्रात्‌ , यदाह बौद्ध । नह्यहमिदं जानामीति प्रतीयमानं ज्ञातृत्वमकस्मादेवापवादनीयम्‌ । अतिप्रसङ्‌गात्‌ । अत स्वसंवेद्यत्वं सिद्धम्‌ ।।

ननु प्रत्यक्षस्य सुखादिगुणस्याश्रयसापेक्षत्वेन तदाश्रय आत्माऽनुमीयत इति न स्वत सिद्ध्यति । न । सुखादिप्रत्यक्षस्यैव तदुपलम्भात्मकत्वादनवसरादनुमिते । अहं सुखी जानाम्यहमिति विशेषणस्योपलम्भो विशेष्योपलम्भनान्तरीयक । धर्मिग्राहकेण च गृहीते तत्स्वरुपे नानुमानमुपयुज्यते । तद्विशेषु तु क्वचिदनुमानमागमो वा न निवार्यते ।

पा.३टतत्त्वदीपिकासहितम्‌

--------------------------------------------------------------------------------------

सुखादिप्रत्यय आत्मनो न प्रतीति १ रिति चेत्तर्हि किं निराश्रयमेव सुखादि प्रतीयते , उताहो साश्रयमिति वाच्यम्‌ । आद्ये कल्पेऽनुभविरोध । गुणत्वासिद्ध २ स्तदाश्रयात्मासिद्धश्च । द्वितीये सहोपलभ्यमान आश्रयो वाच्य । देहश्चेत्तदाश्रयत्वेनोपलब्धत्वात्कुत आश्रयान्तरानुमानम्‌ ? अचेतनस्य सुखज्ञानाद्ययोगादिति चेन्न । अनुभवस्य युक्तिमात्रबाधादृष्टे । नचात्र बाधो दृश्यते । एवं हि बाधो भवन्‌ भवेत्‌--'अहं सुखीत्येव प्रतिभामि , न त्वहं सुखी , ममाचेतनत्वेन सुखाद्याश्रयत्वायोगात्‌ , आत्मैव सुखी 'ति । नचैवं कश्चित्प्रत्येति । अत आत्मैव सुखाश्रयत्वेनोपलभ्यत इत्याश्रयणीयम्‌ । नच देहात्मनोरभेद प्रतीयत इति वाच्यम्‌ । दत्तोत्तरत्वाद्भगवतैवानुव्याख्याने 'मम देह इति ह्येव न देहोऽहमिति प्रमे 'त्यादिना ।

अथोच्येत--स्वयम्प्रकाशा सती विषयसंविदेव स्वाश्रयमात्मानं ग्राहकत्वेन संवेदयतीत्या ३ श्रयणीयम्‌ । घटमहं जानामीत्यानुभवानुसारात्‌ । ग्राहकस्य स्वयम्प्रकाशत्वे कर्तृकर्मभावविरोधप्राप्ते । तदसत्‌ । अहं मां जानामीत्यात्मानस्संविद्विषयत्वानुभवादनुभूयते कर्तृकर्मभाव । एवं नच विरोधोऽनुभूयते । कल्प्यते केवलमप्रामाणिक । नचैकत्रादृष्ट इन्त्यन्यत्र

दृष्टोऽप्यपलाप्य । अतिप्रसङ्‌गत्‌ । अहं ग्राहकत्वेनैव जानामि न ग्राह्यत्वेनेति वदन्‌ किमिति पृष्टे किमुत्तरं ब्रुवीथा ?

आत्मानमित्युक्ते स्वोक्तिविरोध कर्तृकर्मभावश्च स्यात्‌ । वेदनान्तरवेद्यत्वपक्षे चात्मन कर्तृकर्मभावो न परिहृत स्यात्‌ । तथाचात्र क पर्यनुयोज्य ? करणान्तरेऽप्यनपेक्ष इति चेदविप्रतिपन्नस्तर्हि कर्तृकर्मभावाविरोध । पराभिमतं करणानपेक्षणं च स्वसंवेदनसंवेदनाश्रयणात्‌।

तदभिमतिर्गुरुमत इति चेदन्यमतेऽपि दृश्यताम्‌ । बुद्धिसंवित्तौ बुद्ध्यन्तरस्य करणत्वेऽनवस्थात्‌ ।

बुद्धिरबुद्धाऽर्थबोधिका चेद्धटं बुद्ध्यामह इत्यनुभवविरोध । नच बुद्धिरनुमेया , लिङ्‌गाभावात्‌ । प्रतीतार्थो बुद्धिलिङ्‌गं चेल्लिङ्‌गविशेषणत्वेन सिद्धिर्बुद्धेरिष्टा प्रागनुमानात्‌ । नचार्थे प्रकटता नाम , तत्संवेद्यत्वतोऽन्या । येन तल्लिङ्‌गं स्यात्‌ । शब्दमात्रं हि भिद्यते । बुद्ध्यन्तरविरहिणश्चेश्वरस्य बुद्धेर्बोधे कथमेव करणाकाक्षा । स स्वबुद्धिं नैव बुद्ध्यत इति चेदसर्वज्ञ स्यात्‌ । अस्तु तावन्मात्राज्ञतयेति चेन्मैवम्‌ । स स्वरुपं जानाति वा नवा ? न चेत्स्वरुपाज्ञो जगतस्स्वकृतत्वाद्यज्ञ कथं सर्वज्ञ स्यात्‌ । य एकमपि वस्तु कात्स्नर्यान्न जानाति । जानाति चेत्सर्वज्ञानेन वाऽन्येन वा ? तेनैव चेत्प्रात्पं तद्भयस्थानं स्वप्रकाशत्वं ज्ञानस्य , यद्गुरुमत एवेति परिजिहीर्षितम्‌ । नहि स्वात्मानमविषयीकुर्वत्सर्वज्ञानं स्वाश्रयं सर्वज्ञमीश्वरं विषयीकरोति ।

--------------------------------------------------------------------------------------

१ ’क’ ’ख’--ऽप्रतीति-

२ ’ग’--गुणत्वाद्यसिद्धे-

३ ’ग’--सम्पादयती-

--------------------------------------------------------------------------------------

ब्रह्मसूत्रभाष्यम्‌ ्झ्रअ.२

--------------------------------------------------------------------------------------

करणान्तरनिरपेक्षं स्वबुद्धिबोद्धृत्वं च प्राप्तं , यद्भयात्सर्वज्ञोऽपि स्वज्ञानाज्ञ आशास्यते । जानात्येव हि जन किञ्चिज्ज्ञोऽप्येतावन्मे ज्ञानमस्तीति । कथं च गोष्पदानतिलङ्‌घी निस्तीर्णमहार्णव इति युज्यते । ज्ञानयोरुभयोरभ्युपगमे तयो परस्परविषयत्वे विषयविषयिभावं द्विष्ठं विषयीकुर्वज्ज्ञानं स्वविषयं चेति स्वात्मनिवृत्तिप्रसक्ति । अत स्वप्रकाशेनैव व्यवहारनिर्वाहस्सर्ववादिनाम्‌ ।

कथञ्चाऽत्मनोऽस्वप्रकाशत्व एतावन्तं कालं न किञ्चिदवेदिषमिति सुप्तोत्थितपरामर्शिनो विप्रतिपद्येरन्‌ । नहि सौप्तिकमज्ञानमननुभूतं चेदुत्थित्स्यानुसन्धातुं शक्यते । नचैतदनुमानं , लिङ्‌गपरामर्शाभावात्‌ । नचात्र लिङ्‌गं दृश्यते । नन्वस्ति लिङ्‌गमस्मर्यमाणत्वं सौप्तिकज्ञानाभावानुमाने । मैवम्‌ । नह्यानुभूते स्मृतिनियम । अतोऽस्मर्यमाणत्वस्य व्यभिचारादलिङ्‌गत्वम्‌ । नच कालेऽनुमानमाशङ्‌िकतुमपि शक्यते । लिङ्‌गाभावदेव । अत सुप्तौ स्वानुभवसिद्ध काल । एतावन्तं कालमिति परमर्शात्‌ । कालानुभविनो जीवस्याज्ञानानुभवे किमनुपपन्नम्‌ ? ज्ञानाभाव प्राक्तनो गृह्यते न परामृश्यते प्रातर्गजाभाववत्‌ । नच तदाऽसौ गृहीत,

प्रतियोगिस्मरणाभावादिति चेदेवमपि सौप्तिको धर्मिग्रह एष्टव्य । यत्र ज्ञानाभाव पश्चाद्गृह्यते । नहि प्रातरगृहीते प्रदेशे तत्र प्रातर्गजो नासीदित्युत्तरकालं गजाभावग्रहो दृष्ट । नच सुषुप्तौ ज्ञानाभावधर्मिण आत्मनो ग्रहाणकारणं निरुपणीयमस्वसंवेद्यवादिनाम्‌ । कथञ्चाभावापलापकाद्वर्मिग्रहणात्पृथग्ज्ञानाभावग्रहमिच्छेयु । ते केवलधर्मिग्रहमेवेच्छन्ति चेत्कोऽयं केवलधर्मी नाम । यादृशोऽभाववादिनामभावग्रहाणधर्मी तादृशोऽस्माकमभावव्यवहारविषयस्स इति

चेत्तदनालोचितोद्भावितमवभाति । अपसिद्धान्तप्रसङ्‌गात्‌ । अभावविशिष्टो ह्यस्माकमभावग्रहधर्मी ।

नच तदाऽसौ गृहीत । नहि प्रतियोगिस्मृते प्रागसौ गृह्यते । अत पश्चादभावज्ञानं तदपलापिनां केवलशब्दार्थोऽन्यो वक्तव्य । नचासौ समस्ति । घटाद्यभावव्यवहार केवलभूतलादाविति ब्रुवाणानामेतेषां घटादिभावव्यवहारस्तस्मिन्नेवेत्युक्ते किमुत्तरम्‌ ? सर्वलौकिकपरीक्षकप्रसिद्धयो सर्वव्यवहारास्पदभूतयोर्भावाभावयोरन्यतरस्याप्यपलापेऽनुभवविरोधादि तुल्यमेव दूषणमित्यास्तामयं

प्रासङ्‌िगक प्रवाद । तस्मादात्मनस्वयम्प्रकाशत्वमेवेष्टव्यम्‌ । स्वयम्प्रकाशत्वेऽपि सामस्त्येनासंवित्ति स्वात्मनि सविशेषे सम्भवति । तमप्रतिबन्धात्‌ । नच तदाऽप्रतीतिरित्यस्वयम्प्रकाशत्वमस्वरुपत्वं वा । तस्य विशेषस्य स्वरुपेऽपि ज्ञानाज्ञानदृष्टे । मानसप्रत्यक्षं ग्राहकतया वा प्रत्यक्षमात्मानमाचक्षाणा अप्यात्मन सर्वव्याप्तस्य स्वरुपं न कात्स्न्येन

प्रत्यक्षीकुर्वन्ति । नच ते सांशं सविशेषं वाऽभ्युपगच्छन्ति , येन प्रत्यक्षताप्रत्यक्षते स्याताम्‌ । ऐक्यवादिनोऽपि स्वयम्प्रकाश्स्याऽमनो निर्विशेषस्य ब्रह्यैक्यं न शास्त्रादृते जानन्ति । अस्माकं तु सविशेषत्ववादिनामेष सुगम पन्था । कंचिद्विशेषमीश्वरस्तमसा प्रतिबध्नाति , भक्त्या प्रसन्न संस्तमो निवर्तयति । तथाच भगवद्वचनम्‌ --

पा.३टतत्त्वदीपिकासहितम्‌

बलमानन्द ओजश्च सहो ज्ञानमनाकुलम्‌ ।

स्वरुपाण्येव जीवस्य व्यज्यन्ते परमाद्विभोरिति च गौपवनश्रुति ।।

।। ॐ नित्योपलब्ध्यनुपलब्धिप्रसङ्‌गोऽन्यतरनियमो वाऽन्यथा ॐ ।। ३२ ।।

व्यक्त्यनङ्‌गीकारे देवानां नित्योपलब्धिरानन्दादीनामसुराणां नित्यानुपब्धिर्मनुष्याणां च नित्योपलब्ध्यनुपलब्धी च प्रसज्यन्ते ।

नित्यानन्दो नित्यज्ञानो नित्यबल परात्मा नैवमसुरा एवमनेवं च मनुष्या इति ह्याग्निवेश्यश्रुति ।।

भविष्यत्पर्वणि च--

नित्यानन्दज्ञानबला देवा नैवं तु दानवा ।

दुखोपलब्धिमात्रास्ते मानुषास्तूभयात्मका ।।

तेषां यदन्यथा दृश्यं तदुपाधिकृतं मतम्‌ ।

विज्ञानेनाऽत्मयोग्येन निजरुपे व्यवस्थिति ।।

सम्यग्ज्ञानं तु देवानां मनुष्याणां विमिश्रितम्‌ ।

विपरीतं च दैत्यानां ज्ञानस्यैवं व्यवस्थितिरिति ।।

।। इति पुंस्त्वाधिकरणम्‌ ।। १६ ।।

'तेषामेवानुकम्पार्थमहमज्ञानजं तम ।

नाशयाम्यात्मभावस्थो ज्ञानदीपेन भास्वते 'ति ।।

एवमचिन्त्या पारमेश्वरी शक्ति । तदेव ह्याह--

'बलमानन्द ओजश्च सहो ज्ञानमनाकुलम्‌ ।

स्वरुपाण्येव जीवस्य व्यज्यन्ते परमाद्विभोरि 'ति ।।

अत सिद्धं जीवस्य स्वयम्प्रकाशत्वम्‌ । 'ते वा एते चिदात्मान ''विज्ञानात्मा ''अस्य पुरुषस्य प्रकाशो व्यातत 'इत्यादि श्रुतिबलात्‌ ।। ।। छ ।।

नित्योपलब्धीत्यादि सूत्रम्‌ । पूर्वं सतोऽप्यव्यक्तस्य ज्ञानानन्दादे पश्चाद्व्यक्तिरित्यनङ्‌गीकारे मुक्तियोग्या विनैव साधनसम्पत्त्या नित्यव्यक्तानन्दा भवेयु , तमोयोग्यास्संसृतावपि सुखलेशहीना नित्यदुखिन स्यु संसृतियोग्या नित्यमिश्रा स्यु , यथा स्वरुपावस्थाने । परमात्मनो नित्यानन्दत्वोक्त्या देवानां च नित्यानन्दत्वं विवक्षितम्‌ । देवभागत्वात्तस्य ।। ।। छ ।।

इति पुंस्त्वाधिकरणम्‌

ब्रह्मसूत्रभाष्यम्‌ ्झ्रअ.२

ईश्वरस्यैव कर्तृत्वमुक्तम्‌ ।

यत्कर्म कुरुते तदभिसम्पद्यत इति जीवस्योपलभ्यते ।

अत आह--

।। ॐ कर्ता शास्त्रार्थवत्त्वात्‌ ॐ ।। ३३ ।।

जीवस्य कर्तृत्वाभावे शास्त्रस्याप्रयोजकत्वप्राप्तेर्जीवोऽपि कर्ता ।।

।। ॐ विहारोपदेशात्‌ ॐ ।। ३४ ।।

स्त्रीभिर्वा यानैर्वा ज्ञातिभिर्वाऽज्ञातिभिर्वेत्यादि ।।

कर्ता शास्त्रार्थवत्त्वात्‌ ।। जीवस्य कर्तृत्वाभावे स्वर्गादिफलार्थं प्रवर्तमानं शस्त्रमनर्थकं स्यात्‌ । तथाहि--'ज्योतिष्टोमेन स्वर्गकामो यजेत ''ब्राह्मणो न हन्तव्य इत्येवञ्जातीयकं विधिप्रतिषेधात्मकमिष्टं प्रेप्सन्तमनिष्टं परिजिहिर्षन्तमधिकारिणं शास्ति ।। ।। छ ।।

अविद्याप्रत्युपस्थापित्वेनापरमार्थत्वान्मोक्षपर्यन्तमेव कर्तृत्वमिति चेन्नेत्याह । विहारोपदेशात्‌ ।। 'परञ्ज्योतिरुपसम्पद्य स्वेन रुपेणाभिनिष्पद्यत 'इति मोक्षं प्रस्तुत्य तस्य मुक्तस्य परञ्जोतिसामीप्यजुषो विहारं सञ्चरणं क्रीडां चोपदिशति - 'स तत्र पर्येति जक्षन्क्रीडन्‌ रममाण स्त्रीभिर्वा यानैर्वा ज्ञातिभिर्वाऽज्ञातिभिर्वे 'ति । आदिशब्दादन्यत्र च 'ब्रह्मविदाप्नोति परमि 'ति प्रस्तुत्य 'सोऽश्नुते सर्वान्कामान्सह ब्रह्मणा विपश्चिते 'ति, तथा 'एतमानन्दमयमात्मानमुपसंक्रम्य । इमाँल्लोकान्कामान्नी कामरुप्यनुसञ्चरन्नि 'त्यादि च । नचायं विहारोपदेश संसारिविषय । परब्रह्मोपसम्पत्ते स्वरुपाभिनिष्पत्तेश्च परं संसरणस्यायुक्तत्वादनिष्टत्वाच्च ।। ।। छ ।।

।। ॐ उपादानात्‌ ॐ ।। ३५ ।।

साधनाद्युपादानप्रतीतेश्च ।।

।। ॐ व्यपदेशाच्च क्रियायां न चेन्निर्देशविपर्यय ॐ ।। ३६ ।।

आत्मानमेव लोकमुपासीतेति क्रियायां व्यपदेशाच्च ।

अन्यथाऽऽत्मैव लोकमिति निर्देश स्यात्‌ ।।

तर्हि कथमीश्वरस्यैव कर्तृवमित्यतो वक्ति --

।। ॐ उपलब्धिवदनियम ॐ ।। ३७ ।।

यथा ज्ञान इदं ज्ञास्यामीत्यनियम प्रतीयत एवं कर्मणि ।

य आत्मानमन्तरो यमयतीति च श्रुति ।।

पा.३टतत्त्वदीपिकासहितम्‌

--------------------------------------------------------------------------------------

न केवलं शास्त्रार्थत्वाज्जीवस्य कर्तृत्वं प्रतिपद्यामहे । प्रत्यक्षत एव च सिद्धमिदमित्याह--

उपादानात्‌ ।। छेदादिक्रियासु कुठारकाष्ठादिसाधनविषयाद्युपादानं तत्कारणं च प्रतीयते । चशब्दान्नच बाधो दृश्यते ।। ।। छ ।।

अनादेरध्ययनपरिगृहीतस्य स्वतप्रमाणस्य शास्त्रस्याप्रयोजकत्वानुपपत्त्याप्रत्यक्षतश्च कर्तृत्वमवधारितम्‌ । प्रत्यक्षतोऽपि विधत्ते श्रुतिरित्याह--व्यपदेशाच्चेत्यादि सूत्रम्‌ ।। परमात्मानेव लोकामाश्रयं स्वामिनमुपासीतेति क्रियायां कर्तृत्वेन सम्बन्धव्यपदेशाच्च जीव कर्ता । अकर्तृत्वे जीवस्य परमात्मैव स्वात्मानमन्यं वा लोकमुपासीतेति निर्देश स्यात्‌ । कर्तृऋेते क्रियाविधिवैयर्थ्यात्‌। नच परे स्वतन्त्रे नित्यनिर्दोष आप्तकामे विधि प्रतिषेधो वा पदं निधत्त इति युज्यते । नचैतावता श्रुतिस्मृतियुक्तिसिद्धं स्वेच्छया कर्तृत्वं चालयितुं पार्यते । अतो जीवोऽपि कर्तेत्युक्तम्‌ ।। ।। छ ।।

अथ कथ 'मितरव्यपदेशादि 'त्यादिना कर्तृत्वनिराकरणमित्यतो वक्ति--उपलब्धिवदनियम ।। यथा ज्ञान इदं सुरुपं सुगन्धं सुस्वरं वा ज्ञास्यामि विपरीतं न पश्यानि न ज्घ्राािणि न श्रृणवानीत्येवं स्पृहयतोऽपि तदुपलब्धावनियमो दृश्यते । एवं चिकीर्षाविशेषवतोऽपि कर्मण्यनियमोऽस्वातन्त््रयं दृश्यते । अत कर्तृत्वनिराकरणमिति ।।

।। छ ।।

कुत ?

।। ॐ शक्तिविपर्ययात्‌ ॐ ।। ३८ ।।

अल्पशक्तित्वाज्जीवस्य ।।

।। ॐ समाध्यभावाच्च ॐ ।। ३९ ।।

समाधानाभावाच्चास्वातन्त््रयं प्रतीयते ।।

अत--

।। ॐ यथा च तक्षोभयथा ॐ ।। ४० ।।

यथा तक्ष्ण कारयितृनियतत्वं कर्तृत्वं च विद्यते एवं जीवस्यापि ।।

।। ॐ परात्तु तच्छ्रुते ॐ ।। ४१ ।।

सा च कर्तृत्वशक्ति परादेव ।।

कर्तृत्वं करणत्वं च स्वभावश्चेतना धृति ।

यत्प्रसादादिमे सन्ति न सन्ति यदुपेक्षयेति हि पैङ्‌िगश्रुति ।।

