0
शुक्लयजुर्वेदशतपथबाह्मणान्तर्गता
सुबालोपनिषत्
प्रथमः खण्डः
ओम् ! पूर्णमदः पूर्णमिदं पूर्णात् पूर्णमुदच्यते ।
पूर्णस्य पूर्णमादाय पूर्णमेवावशिष्यते ।।
ओम् शान्तिः शान्तिः शान्तिः ।
[ तमः भूतादि सृष्टिनिरूपणम् ]
"	हरिः ओम्  -"
1
तदाहुः - किं तदाऽऽसीत् तस्मै स होवाच - नसन्नासन्नसदसदिति ।
तस्मात् तमः संजायते । तमसो भूतादिः भूतादेराकाशमाकाशाद्वायुः
वायोरग्निः अग्नेरापोऽद्भ्य पृथिवी । तदण्डं समभवत् ।
सुबालोपनिषद्विवरणम्
वेदव्यास-श्रीमत्सुदर्शनभट्टारक विरचितम्
B.1
विशुद्धविज्ञानविशेषकारणं रजस्तमः कल्मषदोषनाशनम् ।
सदैव रामानुजपादपङ्कजं स्मरामि नौमि प्रणमामि चाऽऽदरात् ।। 1 ।।
सौबालोपनिषद्धृदि विनिहितमर्थं सुपुष्कलं गहनम् ।
अनुसन्दधीमहि वयमक्लिष्टमृजूपपन्नञ्च ।। 2 ।।
"	तदाहुरिति । तत् - वक्ष्यमाणं वाक्यजातम् अध्येतारोऽधीयत इत्यर्थः । यद्वा शिष्याचार्यभावेन"
स्थिताः प्रष्टारः प्रतिवक्तारश्च बह्मवादिन आहुरित्यर्थः । तत्र कस्यचित् शिष्यस्य
प्रश्नवचनं दर्शयति किं तदासीदिति । तदा-सृष्टेः पूर्वं किं जगत्कारणत्वेनावस्थितमासीदित्यर्थः
। तस्मै स होवाच । तस्मै - प्रष्टृत्वेन प्रकृताय शिष्याय सः - प्रष्टव्यतया बुद्धिस्थ
आचार्य उवाचेत्यर्थः । हेति पूजायाम् । अत्र प्रष्टा रैक्वः, प्रतिवक्ता आचार्यो घोराङ्गिरा
इति व्यक्तीभविष्यति । संक्षेपतः कारणविषयं प्रतिवचनं दर्शयति नसन्नासन्नसदसदिति । तत्र
सदादिपदानि नगशब्दवत् नशब्देन समस्तानि । नशब्दश्च तदन्यवाची । सच्छब्दः कार्यावस्थचेतनपरः,
इदं सर्वमसृजत्् इत्युपक्रम्य सच्च त्यच्चाभवत् विज्ञानञ्चाविज्ञाऩञ्च (तै.उ.आन.6-2,3)
इति कार्यावस्थचेतनविषये सच्छब्दस्य प्रयुक्तत्वात् । असच्छब्दश्च कार्यावस्थाचेतनपरः
। कार्यावस्थचेतनविलक्षणं कार्यावस्थाचेतनविलक्षणमुभयात्मकजगद्विलक्षणम् परमे व्योम्नि
स्थितं परंब्रह्मकारणम् आसीदित्यर्थः । ब्राह्मणः परमव्योमसंबन्धो हि वक्ष्यते,
परस्तान्नसन्नासन्नसदत् इति । अस्य वाक्यस्य सदादिनिषेधमात्रपरत्वे, तस्मात् तमः  संजायते
इति तच्छब्देन कारणतया कस्यचित् परामर्शायोगात् । किञ्चिदपि नास्ति चेत्, तस्मादिति
किं परामृश्यते ? सदसदनिर्वचनीयं अज्ञानमिति चेत्, तदयुक्तम् । अस्यामेवोपनिषदि, अपुनर्भावायाण्डकोशं
भिनत्ति इत्यारभ्य, मृत्युं भिनत्ति मृत्योर्वै परे देव एकीभवति । परस्तान्नसन्नासन्नसदसत्
इति देशतः कालतः स्वभावतो वा मुक्तप्राप्यत्वकथनायोगात् । मृत्युं दहति परस्तान्नसन्नासन्नसदसत्
इति ज्ञानाग्निदाह्यात् मृत्योः परत्वाभिधानायोगाच्च । अनिर्वाच्यं हि ज्ञाननिवर्त्यमभिमतम्
। परस्ताच्छब्दवैयर्थ्याच्च । मृत्योरपि सान्ततया परत्वविशेषणं हि (न) घटते । मृत्युर्वै
परे देव एकीभवति परस्तान्नसन्नासन्नसदसत् इति देशतः कालतः स्वभावतो वा सर्वेश्वरात्
परत्वम् अनिर्वचनीयस्य अत्यन्तानुपपन्नम् । जगत्कारणब्रह्मपरत्वे तु मुक्तप्राप्यत्वादिकं
सर्वमुपपन्नम् । इतिशब्दः प्रतिवचनसंक्षेपसमाप्तौ ।।
"	अथ विस्तरेण सृष्टिमाह - तस्मत् तमः संजायते इति । तस्मात् - सर्वविलक्षणत्वेन प्रतिपादितात्"
परस्मात् ब्रह्मणः अतिसूक्ष्मं प्रधानतत्त्वं संजायते - सञ्जातम् । विभक्तमित्यर्थः
। ननु पूर्वमविभक्तस्य हि पश्चाद्विभागः । ब्रह्मणः चिदचिद्विलक्षणतया तेन तत्पूर्वमपि
अविभागाभावात्  विभागोक्तिर्न घटते । न । अस्यामेवोपनिषदि तमोमृत्युशब्दवाच्यस्य
सूक्ष्माचिद्वस्तुनः परब्रह्मशरीरत्वं वक्ष्यते । अतः तमश्शरीरके बह्मणि कार्योपयुक्तांशस्य
प्रलयदशायामविभागो युक्तः । वक्ष्यते, तम एकीभवति इति । अतः सर्गकाले विभागोऽप्युपपन्नः
। विभागश्च न छित्वा भित्वा क्रियते । अपितु केनचिदाकारेण व्यावृत्तिर्विभागः । परब्रह्मप्रकारभूतकार्य
उपयोग्यंशस्य कार्यानुरूपि आपत्तिर्विभागः ।  स च परमात्मप्रेरणाधीनः । परमात्मनोऽचिच्छरीरकत्वं
तत्प्रेरकत्वञ्च भगवता मनुना स्पष्टमुक्तम्, आसीदिदं तमोभूतम् इत्यारभ्य प्रादुरासीत्
तमोनुदः । सोऽभिध्याय शरीरात् स्वात् सिसृक्षुर्विविधाः प्रजाः इति (म.स्मृ.1-5-,8)
एतदुक्तं
भवति समस्तचिदचिद्विलक्षणस्वरूपात् तमश्शब्दवाच्यातिसूक्ष्मप्रधानशरीरकात् परब्रह्मणः
कार्योत्पादनाय कश्चित् तमस्तत्त्वांशः तत्संकल्पाद्विभक्तोऽभूदिति ।
"	तमसो भूतादिरिति । भूतादिः आकाशादिभूतानामादिभूतः तामसाहंकारः। तस्माद्विभक्तात्"
तमसोऽक्षराव्यक्तमहदवस्थाद्वारेण
भूतादिरभूदित्यर्थः । भूतादिर्महति लीयते महानव्यक्ते लीयते अव्यक्तमक्षरे लीयते अक्षरं
तमसि लीयते इति  प्रलय क्रमस्य वक्ष्यमाणत्वात् तमसो भूतादिकारणत्वं तत्त्वान्तरव्यवधानेन
इत्यवगम्यते । भूतादिशब्दः सात्त्विकाहङ्काररा
जसाहंकारयोरपि प्रदर्शनार्थः ।
"	वैकारिकः तैजसश्च भूतादिश्चैव तामसः ।"
"	त्रिविधोऽयमहङ्कारो महत्तत्वादजायते"
इति भगवत्पराशरस्मरणात् (वि.पु.1-2-35,36)
"	भूतादेराकाशमिति । शब्दतन्मात्रावस्थापूर्वकं आकाशमुत्पन्नमित्यर्थः।"
आकाशमिन्द्रियेषु , इन्द्रियाणि
तन्मात्रेषु तन्मात्राणि भूतादौ लीयन्ते इति अस्यामेव उपनिषदि पञ्चभूतप्रलयदशायां
तन्मात्रलयप्रतिपादनेन
उत्पत्तावपि तन्मात्रोत्पत्तेः अर्थसिद्धत्वात् ।
"	भूतादिस्तु विकुर्वाणः शब्दतन्मात्रकं ततः ।"
"	ससर्ज शब्दतन्मात्रादाकाशं शब्दलक्षणम् ।।"
(वि.पु.1-2-34,36)
"	इति भगवत्पराशरवचनेन शब्दतन्मात्रादाकाशोत्पत्तेः स्पष्टतरमवगतत्वाच्च । आकाशाद्वायुरिति"
। अत्रापि स्पर्शतन्मात्रपूर्वकं वायुरुत्पन्न इत्यर्थः ।
"	आकाशस्तु विकुर्वाणः स्पर्शमात्रं ससर्ज ह ।"
"	बलवानभवद्वायुस्तस्य स्पर्शो गुणो मतः ।।"
इति पराशरोक्तेः (वि.पु.1-2-34,39)
"	वायोरग्निः अग्नेरापः अद्भ्यःपृथिवीति । अत्रापि रूपतन्मात्रादग्नेरुत्पत्तिः,"
रसतन्मात्रादपाम्
उत्पत्तिः , गन्धतन्मात्रात् पृथिव्युत्पत्तिरपि सिद्धा ।
"	ततो वायुर्विकुर्वाणो रूपमात्रं ससर्ज ह ।"
"	ज्योतिः उत्पद्यते वायोस्तद् रूपगुणमुच्यते ।"
"	ज्योतिश्चापि विकुर्वाणं रसमात्रं ससर्ज ह ।"
"	विकुर्वाणानि चाऽम्भांसि गन्धमात्रं ससर्जिरे ।।"
इति पुराणवचनोपबृंहितत्वात् । वायोरग्निरित्यत्राग्निशब्दः तेजोमात्रपरः आपस्तेजसि लीयन्ते
इति अत्रैव प्रलयवाक्ये तेजश्शब्दश्रवणात् ; तत् तेजोऽसृजत इति श्रुत्यन्तरैकार्थ्यात्
; ज्योतिरुत्पद्यते वायोः इति स्मृतिवचनाच्च ।
"	तदण्डं समभवदिति तच्छब्दः पृथिव्यन्ततत्त्वजातपरः ।"
महदादिपृथिव्यन्तं तत्त्वजातं अण्डात्मना
परिणतमभूदित्यर्थः । महदाद्या विशेषान्ता ह्मण्डमुत्पादयन्ति ते इति स्मरणात् । ननु
तन्मात्राणि भूतादौ लीयन्ते इति तन्मात्राणां  युगपत् प्रलयश्रवणात् उत्पत्तिरपि
युगपदित्यवगम्यते । युगपत् उत्पन्नेभ्यः तन्मात्रेभ्यः परस्परानपेक्षेभ्यः आाकाशाद्युत्पत्तिः
। अत एव आकाशादीनां न परस्परकारणत्वम् । तथा सति, अष्टौ प्रकृतयः षोडश विकाराः (गर्भो.3)
इति विकाराणां षोडशसंख्याकत्वं घटते । अन्यथा आकाशादीनां चतुर्णां प्रकृतित्वेन1 विकाराणा़ञ्च
द्वादशत्वं स्यात् । तन्मात्राणां युगपदुत्त्पत्यङ्गीकारे
लयश्रुत्यनुरोधश्च भवति । आकाशाद्वायुः इत्यादिवाक्येषु आकाशादिशब्दाः प़ञ्चम्यन्ताः
तन्मात्रावस्था आकाशादिभूतपरा इति --
[ सृष्टिप्रकारविमर्शः ]
"	अत्रोच्यते - न तावत् तन्मात्राणां युगपदुत्पत्तिः श्रुता । युगपत्प्रलयश्रवणात् कल्पनीयेति"
चेन्न 2 प्रलयस्यापि यौगपद्याश्रवणात्  लीयन्त इति हि श्रूयते; न तु युगपल्लीयन्ते इति ।
अतः क्रमयौगपद्यसाधारणी इयं श्रुतिः । यथा, यतो वा इमानि भूतानि जायन्ते - यत् प्रयन्त्यभिसंविशन्ति,
(तै.उ.भृ.1-2) यस्मिन्निदं सञ्च वि चैति सर्वम् (तै.आर.6-1-1)
इत्यादि । तत्रापि यौगपद्यविवक्षा अस्तीति चेत् --
महदहङ्कारादितत्त्वानां देवमनुष्यादीनाञ्च प्रमाणान्तरावगतसर्गप्रळयक्रमो बाध्येत ।
अतो युगपत्प्रलयश्रवणात् युगपदुत्पत्तिकल्पनं तन्मात्राणामयुक्तम् । न केवलं कल्पकाभावत्
युगपदुत्पत्तिकल्पनमयुक्तम् ; बाधकसद्भावाच्चायुक्तम् ।
न हि श्रुतिक्रमविरोधेन यौगपद्यकल्पनमुपपद्यते ।
"	तथाहि - भूतादेराकाशमाकाशाद्वायुः वायोरग्निः इत्यादिवाक्येषु पञ्चम्यन्तानामाकाशादिशब्दानां"
प्रसिद्धाकाशादिमात्रपरत्वप्रहाणेन तन्मात्राकाशादिपरत्वमस्वरसम् । स्वारस्यबाधाभावेऽपि
क्लिष्टार्थकल्पनमयुक्तम् । प्रथमान्तानां पञ्चम्यन्तानाञ्चाऽऽकाशादिशब्दानामर्थवैरूप़्यञ्च
स्यात् । प्रथमान्तानामपि तन्मात्रपरत्वात्
नार्थवैरूप्यमिति चेत् - तर्हि भूतादेः शब्दतन्मात्रमुत्पन्नम्
, शब्दतन्मात्रात् स्पर्शतन्मात्रमुत्पन्नमित्ययमर्थ उक्तः स्यात् । तदानीमुत्तरोत्तरतन्मात्राणां
पूर्वपूर्वतन्मात्रसृष्टत्वात् तेषां युगपदुत्पत्तिर्बाध्येत ।
तन्मात्रेभ्यः प्रसिद्धाकाशाद्युत्पत्तिः
निष्प्रमाणिका च स्यात् ; एतस्माज्जायते प्राणः खं वायुर्ज्योतिरापः (मुण्ड.उ.2-1-3)
इत्यादौ कस्मिंश्चिदपि वेदवाक्ये तन्मात्रेभ्यः खाद्युत्पत्तिश्रवणा - भावात् । प्रथमान्तानां
शब्दानां तन्मात्रवाचित्वमप्ययुक्तम् ; अद्भ्यः पृथिवी  इत्यनेन भग्नत्वात् । न हि पृथिवीशब्दो
गन्धतन्मात्रपरः ; अनन्तरवाक्यविरोधात् । तदण्डं समभवत् इत्यस्यामुपनिषदि, अन्यत्र पृथिव्या
ओषधयः (तै.उ.आन.1-2) इत्येवानन्तरं श्रूयते । न हि
गन्धतन्मात्रात् अण्डोत्पत्तिश्च2 भवति ।
1
तत् संवत्सरमात्रमुषित्वा द्विधा अकरोत्, अधस्ताद्भूमिमुपरिष्टादाकाशम् ।
मध्ये पुरुषो दिव्यः सहस्रर्शीर्षा पुरुषः सहस्रपात् सहस्रबाहुरिति ।
"	सोऽग्रे भूतानां मृत्युमसृजत् त्र्यक्षं त्रिशिरस्कं त्रिपादं खण्डपरशुम् ।"
तस्य ब्रह्मा बिभीते । सो ब्रह्माणमेव विवेश । स मानसान् सप्त पुत्रानसृजत् ।
ते ह विराजः सप्त मानसान् असृजन् । ते ह प्रजापतयः ।
"	ब्राह्मणोऽस्य मुखमासीद् बाहू राजन्यः कृतः ।"
"	ऊरू तदस्य यद् वैश्यः पद्भ्यां शूद्रो अजायत ।"
"	चन्द्रमा मनसो जातः चक्षोः सूर्यो अजायत ।"
"	श्रोत्राद्वायुश्च प्राणश्च हृदयात् सर्वमिदं जायते ।।"
इति प्रथमः खण्डः ।।
B.1
[ब्रह्माण्डसृष्टिनिरूपणम् ]
"	किञ्च युगपदुत्पन्नेभ्यः तन्मात्रेभ्यः पञ्चभूतोत्पत्त्यभ्युपगमे, पृथिव्यप्सु प्रलीयते"
इति प्रलयश्रुतिश्च विरुध्यते । पृथिव्याः तत्कारणस्य गन्धतन्मात्रस्य च सलिलकारणकत्वाभावात्
। एवम् आपस्तेजसि लीयन्ते इत्यादिभिश्च विरोधः । उत्तरोत्तरभूतानां पूर्वपूर्वभूतप्रसूतत्वाभावात्
। अतः तन्मात्राणां युगपदुत्पत्तिः कल्पकाभावात् सर्गप्रळयपरानेकवाक्यविरोधाच्चानुपपन्ना
। छान्दोग्ये च, तत् तेजोऽसृजत तत् तेज ऐक्षत तदपोऽस़ृजत ता अन्नमसृजन्त (छां.उ.6-2-3,4)
इति तेजोबन्नवाचिशब्दानां तन्मात्रपरत्वे स्वारस्यभङ्गः,
तस्मिन् सोढेऽपि युगपदुत्पत्तिविरोधश्चावर्जनीयः ।
"	आकाशाद्वायुः इत्यादिवाक्यानां केचिदेवं निर्वाहमिच्छन्ति -"
भूतादेराकाशम्  आकाशाद्वायुः, आत्मन आकाशः
संभूतः , आकाशाद्वायुः (तै.आन.1-1) इत्यादि वाक्येषु
आकाशादयः शब्दा अविशेषेण स्थूलसूक्ष्मावस्थतत्तद्भूतवाचिनः
। अतोऽर्थवैरूप्यादिदोषा न स्युः । तत्रार्थसामर्थ्यात् सूक्ष्मांशस्यैव स्थूलभूतमनन्तरं
प्रति कारणत्वं सिद्ध्येत् - इति । इदानीमपि तन्मात्राणां युगपदुत्पत्तिः दूरतः परित्यक्ता
। किञ्च - आकाशाद्वायु रित्यादीनि वाक्यानि मिथुनात् मिथुनोत्पत्तिवचनानि । पञ्चम्यन्तानां
प्रथमान्ताना़ञ्च पदानामुभयवाचित्वात् । एवं सति
मातापित्रोरिव पुत्रदुहित्रोरिव च स्थूलसूक्ष्मभूतयोर्न
परस्परकार्यकारणभावः सिद्ध्येत् । पुत्रदुहि
तरौ प्रति पित्रोरन्यतरस्येव स्थूलाकाशस्यापि स्पर्शमात्रं वायुमपि प्रति कारणत्वं स्यात्
। सूक्ष्मस्येव स्थूलाकाशस्यापि प्रकृत्युत्पन्नस्य स्थूलं सूक्ष्म़ञ्च वायुं प्रति
हेतुतायाऽन्वयस्य अविशेषेण पञ्चमीप्रतिपन्नत्वात् स्थूलाकाशस्य स्पर्शमात्रस्थूलवायुजननायोग्यत्वे
प्रमाणान्तराभावात् । शास्त्रैकसमधिगम्यो ह्ययमर्थो
यथाशब्दं स्वीकार्यः । अतः अर्थसामर्थ्यादभिमतव्यवस्था
दुर्लभा । तथा वायुराकाशे लीयते  इत्युक्ते स्पर्शतन्मात्रवाय्वोः स्थूलाकाशेऽपि लयः
प्रतिपादितः स्यात् । अतः सर्वं परमतं व्याकुलं स्यात् ।
"	तस्मात् प्रमाणान्तरागोचरे जगत्सर्गप्रलयादौ शब्दानां स्वरससिद्ध एवार्थः स्वीकार्यः"
। स्वप्रकरणस्थवाक्यानुगुण्यादुपबृहंणवचनानुगुण्याच्च प्रसिद्धानामेव आकाशादीनां तन्मात्रव्यवहिता
सृष्टिरित्यभ्युपगन्तव्यम् । तमसो भूतादिः, भूतादेराकाशम्
इत्यादिषु व्यवधानेऽपि कार्यकारणभावनिर्देशदर्शनात् ।
"	तर्हि, अष्टौ प्रकृतयः षोडश विकाराः  (गर्भो - 3)"
इति श्रुतेः का गतिरिति चेत् - वेदोपबृंहणनिपुणतरपरमर्षिसंदर्शितैव
गतिः । नास्माभिः तद्विरुद्धनिर्वहणेऽभिनिवेष्टव्यम् । भगवता वेदव्यासेन हि मोक्षधर्मे
याज्ञवल्क्यजनकसंवादे षोडशविकाराः प्रत्यक्षश्रुत्यन्तराविरोधेन दर्शिताः ।
"	अष्टौ प्रकृतयः प्रोक्ताः विकाराश्चैव षोडश ।"
"	तथा व्यक्तानि सप्तैव प्राहुरध्यात्मचिन्तकाः ।।"
"	अव्यक्त़ञ्च महांश्चैव तथैऽहंकार एव च ।"
"	पृथिवी वायुराकाशमापो ज्योतिश्च प़ञ्चमम् ।।"
"	एताः प्रकृतयस्त्वष्टौ विकारानपि मे शृणु ।"
"	श्रोत्रं त्वक् चैव चक्षुश्च जिह्वा घ्राण़ञ्च पञ्चमम् ।।"
"	वाक् च हस्तौ च पादौ च पायुर्मेढ्रं तथैव च ।"
"	शब्दस्पर्शो च रूपञ्च रसो गन्धस्तथैव च ।।"
"	एते विशेषा राजेन्द्र महाभूतेषु प़ञ्चसु ।"
"	दशेन्द्रियाण्यथैतानि सविशेषाणि मैथिल ।।          	"
मनः षोडशमित्याहुः अध्यात्मगतिचिन्तकाः इति ।
(महाभा.शां.298-10,11,12,13,14,15)
"	अत्र ज्ञानप्रवृत्तिकारणानीन्द्रियाणि तद्विषयाः शब्दादयश्च तत्त्वान्तरानारम्भकत्वात्"
षोडशविकारा इति प्रतिपादितम् । एते विशेषा राजेन्द्र महाभूतेषु पञ्चसु (इति वैयधिकरण्यनिर्देशात्
विशेषशब्दः शब्दस्पर्शादिगुणमात्रपरः। शान्ता घोराश्च मूढाश्च विशेषास्तेन ते स्मृताः
(वि.पु.1.2) इत्यत्र तदभावात् विशेषशब्दो गुणिपरः । पटस्य शुक्लः पटः शुक्लः इत्यादिषु
शुक्लादिशब्दानामिव विशेषशब्दस्यापि गुणपरत्वं गुणिपरत्वञ्च युक्तमेवेति प्रयोगवशादवगम्यते
। नन्वेवं सति चतुर्विंशत्याधिक्यं स्यादिति चेन्न ।
द्रव्यरूपाणां कार्यकारणाचित्तत्त्वानामव्यक्तादीनां
चतुर्विंशतिसंख्यानतिरेकात् । अष्टौ प्रकृतयः षोडश विकाराः (गर्भो.3) इत्यादिवाक्यस्य
तु द्रव्यैक्यपरत्वनियमो नास्तीति उपबृंहणवशादवगम्यते । अर्थान्तराणामनुपपन्नत्वाच्च
। आकाशादीनामपि प्रकृतित्वे, अष्टौ प्रकृतयः इति श्रुतं प्रकृतीनामष्टसंख्याकत्वं न
घटत इति चेन्न - तन्मात्राणां भूतेषु अन्तर्भावाभिप्रायेणाष्टसंख्यानिर्देशोपपत्तेः ।
"	 तथा वसिष्ठकराळजनकसंवादेऽपि भूततन्मात्रव्यतिरिक्तानां"
शब्दस्पर्शादीनां विशेषशब्दोक्तानां
षोडशविकारान्तर्भावः प्रतिपाद्यते -
"	अव्यक्तमाहुः प्रकृतिं परां प्रकृतिवादिनः ।"
"	तस्मान्महत् समुत्पन्नं द्वितीयं राजसत्तम ।।"
"	अहङ्कारस्तु महतः तृतीय इति नः श्रुतम् ।"
"	पञ्चभूतान्यहंकारादाहुः सांख्यनिदर्शिनः ।।"
"	एताः प्रकृतयस्त्वष्टौ विकाराश्चापि षोडश ।"
"	पञ्चैव च विशेषाश्च प़ञ्च प़ञ्चेन्द्रियाणि तु ।। (महा.भा.शां.294-27-28-29)"
इति अत्र पञ्चानां भूतानां प्रकृतिषु परिगणनात् केवलविकारत्वमपास्तम् । विशेष शब्दस्य
तन्मात्रपरत्वं तन्मात्राणां केवलविकारत्वञ्च न कस्यापीष्टम् ।
अतो विशेष शब्दः शब्दस्पर्शादिगुणमात्रपर
इति परिशेषात् सामर्थ्याच्च सिद्धम्  । पञ्च भूतानीति भूतशब्दः तन्मात्रपरः; विशेषशब्द
आकाशादिपरः इति चेन्न । अपवादाभावेऽपि भूतशब्दस्य क्लिष्टार्थकल्पनाऽयोगात् । विशेषशब्दो
गुणेष्वक्लिष्टः। न केवलमुपबृंहणवचनस्थभूतशब्दस्यैव, श्रुतिवाक्यस्थाकाशादिशब्दानामपि
तन्मात्रपरत्वे स्वारस्याभावः स्फुटतरः । एवमुपनिषद्वाक्यानां परमर्षिवचसाञ्चामुख्यार्थाश्रयणम्
अर्वाचीनसांख्यदुर्निबन्धनम् ; स्वरसवचनान्तरयुक्त्यन्तराभावात् । समीचीनं सांख्यमतं
तु श्रुतिस्वारस्यानुगुणमिति अत्रैव दर्शितम्, आहुः सांख्यनिदर्शन र्मिति ।
तथा यमस्मृतौ विषयेन्द्रियाण्येव षोडशविकारा इत्युक्तम् -
"	पञ्चविंशतितत्त्वज्ञो यत्रतत्राश्रमे रतः ।"
"	प्रकृतिज्ञो विकारज्ञः स दुःखात् परिमुच्यते ।।"
"	मनो बुद्धिरहंकारो खानिलाग्निजलानि भूः ।"
"	एताः प्रकृतयस्त्वष्टौ विकाराः षोडशापरे ।।"
"	श्रोत्राक्षिरसनाघ्राणं त्वक् च संकल्प एव च ।।"
"	शब्दरूपरसस्पर्शगन्धवाक्पाणिपायवः ।।"
"	उपस्थपादाविति च विकाराः  षोडशस्मृताः ।"
"	चतुर्विंशकमित्येतत् ज्ञानमाहुर्मनीषिणः ।।"
"	पञ्चविंशकमव्यक्तं षड््विंशः पुरुषोत्तमः ।"
"	एतत् ज्ञात्वा तु मुच्यन्ते यतयः शान्तबुद्धयः ।।"
"	अशब्दमरसस्पर्शं रूपगन्धविवर्जितम् ।"
"	निर्दुःखं सुसुखं शुद्धं तद्विष्णोः परमं पदम् ।।"
"	अजं निरञ्जनं शान्तमव्यक्तं ज्ञानमक्षरम् ।"
"	अनादिनिधनं ब्रह्म तद्विष्णोः परमं पदम् ।। इति ।"
अत्र प्रकृतिषु परिगणनात् प्रथमोपादानाच्च प्रधानतत्त्वमव्यक्ततया मन इत्युक्तम् । संकल्पशब्देन
तत्कारणं मनो विवक्षितम् । ज्ञानं ज्ञातव्यम् । प्रत्यगात्मनः पञ्चविंशकत्वेनोक्तत्वात्
परिशेषाच्च चक्षुराद्यगम्यम् । आत्मतत्त्वमव्यक्तशब्दोक्तम् । विकाराः षोडश स्मृताः
इति षोडशविकारशब्दोपादानात्  एताः प्रकृतयस्त्वष्टौ इत्युक्तत्वाच्चास्य स्मृतिवचनस्य,
अष्टौ प्रकृतयः षौडश विकाराः इति श्रुतिमूलत्वमवगम्यते । अतस्तस्याः श्रुतेरयमर्थ इति
यमेन निर्णीयत इति स्फुटम् ।
"	ईदृशस्मृत्युपबृंहितया अनया श्रुत्या विषयेन्द्रियाण्येव षोडश विकारत्वेन विवक्षितानीति"
भगवतो भाष्यकारस्य हृदयमिति भगवद्गीताभाष्ये स्पष्टमवगम्यते - महाभूतान्यहंकारो बुद्धिरव्यक्तमेव
चेति क्षेत्रारम्भकद्रव्याणि । पृथिव्यप्तेजोवाय्वाकाशानि महाभूतानि । अहङ्कारो भूतादिः
। बुद्धिर्महान् । अव्यक्तं प्रकृतिः । इन्द्रियाणि दशैकञ्च पञ्च चेन्द्रियगोचराः इति
क्षेत्राश्रितानि तत्त्वानि । श्रोत्र-त्वक्-चक्षु-र्जिह्वा-घ्राणानि प़ञ्च ज्ञानेन्द्रियाणि,
वाक्-पाणि-पाद-पायु-उपस्थाः पञ्च कर्मेन्द्रियाणि दश ; एकमिति मनः । इन्द्रियगोचराश्च
पञ्च शब्द-स्पर्श-रूप-रस-गन्धाः इति । अत्र क्षेत्रारम्भकद्रव्याणि इत्यारम्भकद्रव्यपदेन, अष्टौ प्रकृ
तय इति प्रकृतिशब्दो व्याख्यातः । क्षेत्राश्रितानि तत्त्वानि इति विषयेन्द्रियाणां
षोडशानां साधारणाकार उक्तः ।
"	एवम् , अष्टौ प्रकृतयः षोडशविकाराः इति वाक्येऽपि विषयेन्द्रियाण्येव श्रुत्यन्तराविरोधेन"
षोडशविकारत्वेन विवक्षितानीति व्यासादीनां परमर्षीणां भाष्यकारस्य च स्फुटतरमवगम्यते
। अतः आकाशाद्वायुः इत्यादीनां यथोक्त एवार्थः ।
[ हिरण्यगर्भसृष्टिवर्णनम् ]
"	एवं ब्रह्माण्डसृष्टिरुक्ता । अथ हिरण्यगर्भोत्पत्तिमाह तत्"
संवत्सरमात्रमुषित्वा द्विधाऽकरोदिति ।। वक्ष्यमाणः
पुरुषः तस्मिन्नण्डे संवत्सरमात्रमुषित्वा परिणतं तदण्डं द्विधाऽकरोदित्यर्थः । आकाशमिति
।। अकरोत् इत्यन्वयः । आकाशा- दिशब्दः श्वर्गादिपरः । मध्ये अन्तरिक्षे पुरुषः । अभूदिति
शेषः। पुरुषशब्दस्य मनुष्यपरत्वव्यावृत्त्यर्थं दिव्यः पुरुष इत्युक्तम् । तस्याण्डोत्पत्रस्य
दिव्यपुरुषस्य पुरुषसूक्तप्रतिपाद्यपरमपुरुषात्मकत्वमाह सहस्र शीर्षा पुरुष इति । अन्यथा
द्वितीयपुरुषशब्दस्य पौनरुक्त्यप्रसङ्गात् । सर्वज्ञत्वात् सर्वशक्तित्वाच्च सर्वत्र
शिरश्चक्षुः पादकार्यबाहुकार्यकरणसमर्थो यो महापुरुषः श्रुतः, तदात्मकोऽयम् अण्डोत्पन्नः
पुरुष इत्यर्थः । इदञ्च सामानधिकरण्यं परमपुरुषान्तर्यामिकत्वनिबन्धनम् ; न तु स्वरूपैक्यकृतम्
। तस्य ब्रह्मा बिभीते इति तस्य मृत्युभयाभिधानात् भीषाऽस्मादग्निश्चेन्द्रश्च मृत्युर्धावति
पञ्चमः, स यश्चायं पुरुषे । यश्चासावादित्ये । स एकः (तै.आन.9-1) इति पुण्डरीकाक्षस्य
परमपुरुषस्य, मृत्योरपि भयनिमित्तत्त्वाच्च मृत्योर्भीतस्य मृत्युभयजनकस्य च स्वरूपैक्यानुपपत्तेः
। शाखान्तरे हिरण्यगर्भस्य, महापुरुषस्य महापुरुषत्वानभिज्ञत्वाम्नानाच्च न स्वरूपैक्यम्
। स प्रजापतिरेकः पुष्करपर्णे समभवत् (तै.आर.23-10) इत्यारभ्य, मम वै त्वङ्गांसा समभूत्
इति (तै.आर.1-23-12) प्रजापतिनोक्ते, नेत्यब्रवीत् । पूर्वमेवाहमिहाऽऽसमिति । तत्
पुरुषस्य पुरुषत्वम् । स सहस्रशीर्षा पुरुषः  (तै.आर.1-23-13) इति चतुर्मुखस्य परमपुरुषावेदनं
हि प्रतिपादितम् । अत एव ह्युक्तं ब्रह्मणैव,
"	यन्न देवा न मुनयो न चाहं न च शङ्करः ।"
"	जानन्ति परमेशस्य तद्विष्णोः परमं पदम् ।। इति ।।"
"	तथा तेनैव ब्रह्मरुद्रसंवादेऽप्युक्तम् -"
"	तवान्तरात्मा मम च ये चान्ये देहिसंज्ञिताः ।"
"	सर्वेषां साक्षिभूतोऽसौ न ग्राह्यः केनाचित् क्वचित् ।। इति ।।"
अतः तदन्तर्यामित्वनिबन्धनं सामानाधिकरण्यम्। इतिशब्दः भगवदेककर्तृकसर्गसमाप्तौ ।
"	अथ हिरण्यगर्भकर्तृकसर्गमाह सोऽग्रे भूतानां"
मृत्युमसृजदिति । मृत्युं विशिनष्टि त्र्यक्षमित्यादिपदैः
। तस्य ब्रह्मा बिभीते । तस्येति संबन्धमात्रे षष्ठी । तस्मात् मृत्योर्भीतः । स्रष्टुरपि
भयावहो मृत्युः ; किमुत अन्येषां इत्यर्थः । सो ब्रह्माणमेव विवेशेति । सो ब्रह्माणमिति
सन्धिश्छान्दसः । ब्रह्मशरीरे तिरोहित इत्यर्थः । स मानसानिति । सः ब्रह्मा सप्त मानसानसृजत्
। मनसा असृजदित्यर्थः । ते ह विराजः विविधदीप्तियोगात् विराट््छब्दवाच्यभूताः सप्त मनासपुत्राः
स्वयमपि मानसानसृजन् । कथं मनसा सृष्टिरित्यत्राह ते ह प्रजापतय इति । प्रजापतित्वात्
मनसा स्रष्टुं शक्ता हीत्यर्थः ।
"	पुनश्च हिरण्यगर्भात् प्राणिसृष्टिमाह -"
ब्राह्मणोऽस्य मुखमासीदिति । ब्रह्मणः मुखमासीदित्यौपचारिकं
सामानाधिकरण्यम् । मुखजात इत्यर्थः । पद््भ्यां शूद्र इत्यनन्तरोक्तेः ।। बाहू राजन्तः
कृतः । बाहुभ्यां कृतः तज्जनित इत्यर्थः । ऊरु तदस्य यद्वैश्यः । (यदिति) नपुंसकं वस्तुत्वाभिप्रायम्
। वैश्य इति यत् तदस्य ब्रह्मणः ऊरू - ऊरुभ्यां जातमित्यर्थः प्राणः पञ्चवृत्तिप्राणः
। हृदयात् - सङ्कल्पात् इत्यर्थः । सर्वमिदम् - अनुक्तं सर्वमिदम् ।।
।। इति प्रथमखण़्डविवरणम् ।।
2
अपानान्नषादा यक्षराक्षसगन्धर्वाश्च अस्थिभ्यः पर्वता लोमभ्य । ओषधिवनस्पतयः,
ललाटात् क्रोधजो पर्वता लोमभ्य । रुद्रोऽजायत (जायते) ।
"	तस्यैतस्य महतो भूतस्य निःश्वसितमेव एतत्, ऋग्वेदो यजुर्वेदः"
सामवेदोऽथर्ववेदः शिक्षा कल्पो व्याकरणं निरुक्तं छन्दोविचितं ज्योतिषामयनं
न्यायो मीमांसा धर्मशास्त्राणि व्याख्यानानि उपव्याख्यानानि च सर्वाणि च भूतानि ।
B.2
"	अथानुक्तसर्गप्रप़ञ्चपूर्वकं प्रळय उच्यते । अपानादिति । मनुष्येषु निकृष्टाः  निषादाः"
देवयोन्यवान्तरभेदाः यक्षराक्षसगन्धर्वाश्च चतुर्मुखस्यापानादजायन्तेति अध्याहारेण वा
अजायतेति पदस्य विपरिणामेव वा अन्वयः । ललाटात् क्रोधज इति । रुद्रोत्पत्तौ चतुर्मुखस्य
मनोवृत्तिषु क्रोधः, अवयवेषु ललाटञ्च हेतुः । ब्रह्मणः पुत्राय नमः इत्यादिष्वपि क्रोधात्
ललाटोद्भवतया पुत्रत्वमेतत् ऐकार्थ्येन सिद्धम् ।
"	अथ शास्त्रप्रवर्तनमाह तस्यैतस्येति । तस्य - अण्डसंभवस्य एतस्य देवादिस्रष्टुर्हिर"
ण्यगर्भस्येत्यर्थः। महतो भूतस्येति परमात्मवाचिशब्देन सामानाधिकरण्यात् हिरण्यगर्भकर्तृकस्य
सर्वस्य भगवदधीनत्वं ज्ञाप्यते । महद्भूतमनन्तमपारम्, (बृ.उ. 4-4-112) एतस्य वा अक्षरस्य
महतो भूतस्य (बृ.उ.3-5-8) इति, एको विष्णुर्महद्भूतम् इति च श्रुतिस्मृतिषु महद्भूतशब्दयोः
भगवति प्रसिद्धिरविगीता । निश्वसितमिति ततः प्रवृत्तत्वं विवक्षितम् । सर्वाणि च (तानीमानि)
भूतानि निश्चसितं इत्यन्वयः । भूतशब्दः शरीरपरः ।
2
"	हिरण्यज्योतिर्यस्मिन्नयमात्मा अधिक्षीयन्ति भुवनानि विश्वा, आत्मानं"
द्विधाऽकरोत्, अर्धेन स्त्री अर्धेन पुरुषः । देवो भूत्वा देवानसृजत् ऋषिर्भूत्वा
ऋषीन्, यक्षराक्षसगन्धर्वान् , ग्राम्यानारण्यान् पशूनसृजत् । इतरा
गौरितरोऽनड््वानितरा बडवेतरोऽश्वः इतरा गर्दभीतरो गर्दभः इतरा विश्वम्भरी
इतरो विश्वम्भरः ।
B.2
"	हिरण्यज्योतिरित्यादि ।। हिरण्यसमानं ज्योतिः यस्य सः हिरण्यज्योतिः इति आत्मविशेषणम्"
। यस्मिन् विश्वा भुवनानि अधिक्षीयन्ति - वश्यतया स्थितानि, सोऽयं हिरण्यज्योतिरात्मा
- हिरण्यगर्भः आत्मानं द्विधाऽकरोदित्यन्वयः। कथं ? अर्धांशेनस्त्री अर्धांशेन पुरुषः
। अभूदिति शेषः । शरीरिणः स्रष्टुं ब्रह्मा स्वांशाभ्यां तत्तज्जातीयः पुरुषोऽभूत्,
तत्तज्जातीया स्त्री चाभूदित्यर्थः । तदेव प्रपञ्चयति देवो भूत्वा देवानसृजदित्यादिना
। यक्षराक्षसगन्धर्वान् इति तज्जातीयः पुमान् भूत्वा़ऽसृजदिति प्रकरणवशादवगम्यते ।
ग्राम्यारण्यपशुसृष्टिं प्रपञ्चयति इतरा गौरित्यादिना । इतरा पूर्वं ब्रह्मणा स्वांशेन
सृष्टा स्त्री गौरभवत् । इतरः तत्कल्पितः पुरुषो अनड््वान् पुङ्गवोऽभूत् । गोजातीयसृष्ट्यर्थम्
इत्यर्थः । इतरा बडवा इतरोऽश्व इत्यादेरप्येवं योजना । बडवा तुरगस्त्री । विश्वम्भरी
- भारवहा उष्ट्री । अर्थान्तरमन्वेष्टव्यम् ।
2
सोऽन्ते वैश्वानरो भूत्वा संदग्धे (स दग्धे?) सर्वाणि भूतानि । पृथव्यप्सु
प्रलीयते । आपस्तेजसि लीयन्ते । तेजो वायौ लीयते । वायुराकाशे लीयते ।
B.2
"	अथ प्रळयं प्रतिपादयति सोऽन्ते इत्यादिना ।"
सः हिरण्यगर्भरूपः परमपुरुपः अन्ते षस्थितिकालसमाप्तौ
वैश्वानरः कालाग्निर्भूत्वा सर्वाणि भूतानि कार्यजातानि संदग्धे दहति - धक्ष्यतीत्यर्थः
। भवनदहनक्रिययोर्भेदात् स इति द्विरुक्तिः । दाहानन्तरं प्रळयमाह पृथिव्यप्सु प्रलीयत
इति । पूर्वावस्थाप्रहाणेन कारणसंसर्गो लयः । लीङ् श्लेषणे (धा.पा.1139) इति हि धातुः
। कार्यस्य तदुपयुक्तकारण द्रव्यांश उपादानम् । तदतिरिक्तांशस्त्वपादानम् । तदपेक्षया
कार्यस्य विभागव्यपदेशः । अतः पञ्चम्यन्तेन उच्यते । अपादानं (उपादानं?) त्यक्तकार्यावस्थद्रव्यम्
अपादानेन संसृष्टं भवति । तस्य तदानीम्, घटस्य भूतलवत् आधिक
रणत्वात् अपादानमेव सप्तम्यन्तेन उच्यते । अपादानस्य उपादानद्रव्यसजातीयत्वात् , कारणे
लय इति व्यपदेशः । पृथिव्यप्सु प्रलीयते । पृथिवी पृथिवीत्वावस्थां तदुपक्रमभूतां गन्धतन्मात्रावस्थाञ्च
हित्वा अम्ब्ववस्था सती प्रागवस्थितेषु समुद्रादिजलेषु संसृष्टा भवतीत्यर्थः । स च संसर्गः
समानाकारयोर्निरन्तरसंश्लेषरूपत्वात् ऐक्यमित्युच्यते । शुक्लगोक्षीरे कपिलादिगोक्षीरं
संसृष्टमेकीभूतमिति व्यपदिश्यते । आपस्तेजसि लीयन्त इत्यादिवाक्यानामपि अयमेवार्थः ।
त्यक्तजलावस्थस्य त्यक्तरसतन्मात्रावस्थस्य च द्रव्यस्य तेजोवस्थापन्नस्य प्रागवस्थिततेजस्संपर्को
लयः । एवमुत्तरत्राप्यनुसन्धेयम् ।
"	एतत् सर्वं भगवता पराशरेण स्पष्टमुक्तम् -"
"	आपो ग्रसन्ति वै पूर्वं भूमेर्गन्धात्मकं गुणम् ।"
"	आत्तगन्धा ततो भूमिः प्रळयत्वाय कल्पते ।"
"	प्रणष्टे गन्धतन्मात्रे भवत्युर्वी जलात्मिका ।"
"	आपस्तदा प्रवृद्धास्तु वेगवत्यो महास्वनाः ।"
"	सर्वमापूरयन्तीदं तिष्ठन्ति विचरन्ति च ।। इति । (वि.पु.6-4-14-15)"
तथा,
"	नश्यन्त्यापः पुनस्ताश्च रसतन्मात्रसंक्षयात् ।"
"	ततश्चापो हृतरसाः ज्योतिष्ट््वं प्राप्नुवन्ति वै ।"
"	अग्नयवस्थे तु सलिले तेजसा सर्वतो वृते ।"
"	स चाग्निः सर्वतो व्याप्य आदत्ते तज्जलं तथा ।"
"	प्रणष्टे रूपतन्मात्रे हृतरूपो विभावसुः ।"
"	प्रशाम्यति तथा ज्योतिर्वायुर्दोधूयते महान् ।"
"	निरालोके तदा लोके वाय्ववस्थे च तेजसि ।। (6-4)  इत्यादिना।"
अत्र प्रणष्टे गन्धतन्मात्रे भवत्युर्वी जलात्मिका
इत्यनेन स्थूलपृथिव्या एव गन्धतन्मात्रावस्थाप्रहाणेन
जलत्वापत्तिरुक्ता । आपस्तदा प्रवृद्धास्तु इत्यनेन
प्रागवस्थितानामपां पृथिव्यवस्थान्तररूपसलिलान्तरसंसर्गात्
तदेकीभूततया प्रवृद्धत्वमक्तम् । सर्वमापूरयन्तीति पूर्वपृथिव्याक्रान्तप्रदेशस्यापि
सकलिलस्याऽऽपूरितत्वमुक्तम् । एवमग्न्यवस्थ़जलस्यापि
रसतन्मात्रावस्थाप्रहाणेन ज्योतिष्ट््वापत्तिः
कण्ठोक्ता - अग्न्यवस्थे तु सलिले तेजसा सर्वतो वृते इति । (अग्न्यवस्थे सलले) औज्वल्यगुणेन
आवृते सति प्रागवस्थितो ह्यग्निः सर्वतो
व्याप्य - पूर्वजलसंसृष्टमपि प्रदेशं व्याप्य तज्जलमग्न्यवस्थमादत्ते स्वात्मनैकीकरोति
इत्यर्थः । प्रणष्टे रूपतन्मात्रे इत्यादिना अग्नेरपि तन्मात्रावस्थाप्रहाणेन वायुत्वापत्तिः,
तेनैकीभावात् प्रागवस्थितस्य - वायोरतिमहत्त्वापत्तिश्च प्रतिपादिता । एवमुपबृंहणानुगृहीतत्वात्
पृथिव्यप्सु प्रलीयत इत्यादिवाक्यानां यथोक्त एवार्थः ।
2
"	आकाशमिन्द्रियेष्विन्द्रियाणि तन्मात्रेषु । तन्मात्राणि भूतादौ लीयन्ते ।"
भूतादिर्महति लीयते । महानव्यक्ते लीयते । अव्यक्तमक्षरे लीयते । अक्षरं तमसि
लीयते । तमः परे देव एकीभवति । परस्तात् नसन्नासन्नसदसत् -
इत्येतन्निर्वाणमनुशासनम् । इति वेदानुशासनम् । वेदानुशासनम् ।।
।। इति द्वितीयः खण्डः ।।
B.2
"	आकाशमिन्द्रियेषु इन्द्रियाणि तन्मात्रेष्विति । अत्र इन्द्रियाणि तन्मात्राणि च न"
लयस्थानत्वेन विवक्षितानि । इन्द्रियाणामाकाशकारणत्वाभावात् ; तन्मात्राणामिन्द्रियकारणत्वाभावात्
। प्रलीयत इति पदाश्रवणाच्च । अत एव लयशब्दानुषङ्गश्च न युक्तः । प्रथमेतरसर्ववाक्येष्वनुषङ्गश्चेत्,
मध्यगतवाक्यद्वयेऽपि अनुषङ्गः स्यात् । पूर्वापरवाक्येषु सर्वेषु लयवाचिपदस्य पठितत्वात्
मध्येऽनुषङ्गश्चानुचितः । अतः लयापदाश्रवणं लयस्याविवक्षितत्वं दर्शयति । अतः संसर्गमात्रमेव
विवक्षितम् । नन्वाकाशस्येन्द्रियसंयोगः प्रागप्यस्तीति प्रळयदशायां तदुक्तिवैयर्थ्यमिति
चेत्-(न?) इह विवक्षितस्य संसर्गस्य प्रागसिद्धत्वात् ।
मन आदीनामिन्द्रियाणां हि पृथिव्यादिभूतैराप्यायनं
श्रुतिस्मृतिषु प्रसिद्धम्, अन्नमयं हि सोम्य मन आपोमयः प्राणस्तेजोमयी वाक् (छां.उ.6.5.4)
श्रोत्रं नभो घ्राणमुक्तं पृथिव्याः इत्यारभ्य, वाय्वात्मकं स्पर्शनमामनन्ति, नभः श्रोत्रञ्च
तन्मयमित्यादिषु । तत्र पृथिव्यादिषु वायुपर्यन्तेषु प्रलीनेषु तत्तदिन्द्रियाप्यायकभूतांशानामपि
प्रलीनतया तेषामाकाशतापन्नत्वात् सर्वेष्वपीन्द्रियेषु
स्वान्तर्गतेतरभूतमाकाशमेव संसर्गितयाऽवस्थितम्;
न तु पृथिव्यादीत्यर्थः । अथ इन्द्रियाणामाकाशस्य च अहङ्कारकार्यत्वात् सेन्द्रियस्य
स्वान्तर्गतेतरभूतचतुष्टयस्याकाशस्य तत्र लयं वक्तुम्,
आकाशस्य तन्मात्रावस्थापन्नस्यैवेन्द्रियसंसर्गमाह-
इन्द्रियाणि तन्मात्रेष्विति । पूर्वमाकाशसंसृष्टानीन्द्रियाणि पश्चात् शब्दतन्मात्रेषु
संसृष्टानीत्यर्थः । परित्यक्ततन्मात्रावस्थतया
पृथिव्यादिषु प्रलीनेषु गन्धतन्मात्रादीनामवस्थानानुपपत्तेः
शब्दतन्मात्रमेव तन्मात्रशब्देन विवक्षितम् । तत्तदिन्द्रियाप्यायकपृथिव्यादिभूतांशानामपि
स्वस्वकारणतत्त्वलयक्रमेण शब्दतन्मात्रतापन्नत्वात् तत्तदंशेन भेदविवक्षायां बहुवचनम्
। एतदुक्तं भवति - इन्द्रियाप्यायकभूतानां सर्वेषां आका
शतापन्नत्वात् आकाशस्यैवेन्द्रियेषु संसर्ग आसीत् । पञ्चानामपि भूतानां शब्दतन्मात्रतापन्नत्वात्
इन्द्रियाणि शब्दतन्मात्रभेदेषु संसृष्टान्यासन्निति ।
"	अथ सेन्द्रियाणां शब्दतन्मात्रांशानां स्वकारणे प्रलयमाह तन्मात्राणि भूतादौ लीयन्ते"
इति । भूतादिशब्दोऽहङ्कारमात्रपरः । इन्द्रियाणां सात्त्विकाहंकारकार्यतया तस्मिन्नंशे
लयोपपत्तेः । तामसाहंकारांशे लयानुपपत्तेश्च ।
"	यद्वा - अण्डान्तर्गतस्य भूतचतुष्टयस्य"
स्वस्वतन्मात्रलयक्रमेणाऽऽकाशतापत्तिराकाशस्येन्द्रियसंसर्गश्चोक्तौ
। अथ तेनाकाशेन सह अण्डात् बहिरावरणत्वेनावस्थितानां भूतानां तन्मात्रावस्थापत्तिरूपं
प्रळयमिन्द्रियसंसर्गञ्चाह इन्द्रियाणि तन्मात्रेष्विति ।। ब्रह्माण्डतदावरणरूपेणावस्थितानि
पृथिव्यादीनि भूतानि स्वस्वकारणे प्रलीयमानानि तन्मात्रावस्थां क्रमेणापन्नानि भवन्ति
। तेषु तन्मात्रेषु इन्द्रियवर्गः क्रमेण संसृष्ट
इत्यर्थः । अथाण्डोदरतद्बहिर्भागावस्थितमहाभूतकारणानां
साधारणं प्रलयमाह तन्मात्राणि भूतादौ लीयन्ते इति । तानि तन्मात्राणि साक्षात् परम्परया
च स्वकारणभूतेऽहङ्कारे साक्षात् परम्परया च लीयन्त इत्यर्थः ।
"	अयमर्थो भगवता पराशरेण स्पष्टमुक्तः,"
आपो ग्रसन्ति वै पूर्वं भूमेर्गन्धात्मकं गुणमित्यादिना
अण्डान्तर्गतानां तत्त्वानामव्यक्तपर्यन्तं प्रळयमुक्त््वा,
"	येनेदमावृतं पूर्वमण्डमप्सु प्रलीयते ।"
"	सप्तद्वीपसमुद्रान्तं सप्तलोकं सपर्वतम् ।।"
"	उदकावरणं यत्तु ज्योतिषा लीयते तु तत् ।"
"	ज्योतिर्वायौ लयं याति यात्याकाशे समीरणः ।।"
"	आकाशञ्चैव भूतादिर्ग्रसते तं तथा महान् ।"
"	महान्तमेभिः सहितं प्रकृतिर्ग्रसते द्विज ।। इति ।"
अस्यां योजनायां तन्मात्रेषु, तन्मात्राणीत्युभयत्र तन्मात्रशब्दासंकोचः ; बहुवचनस्वारस्यम्
; उपबृंहणानुग्रहश्च सिध्यति ।
"	भूतादिर्महति लीयते इत्यत्रापि भूतादिशब्दोऽहंकारमात्रपरः । वैकारिकतैजसाहंकारयोः"
तदानीमवस्थानानुपपत्तेः । महानव्यक्ते लीयत इति । गुणत्रयवैषम्यानन्तरपूर्वावस्था गुणसाम्यम्
। गुणसाम्यलक्षणमव्यक्तम् । अव्यक्तमक्षरे लीयते इति । यस्यामवस्थायां गुणसाम्यमप्यस्फुटम्,
तदवस्थं चेतनसमष्टिगर्भं तत् अक्षरशब्देनोच्यते ; न तु चेतनमात्रम् तस्याव्यक्तप्रकृतित्व
- तमोविकृतित्वायोगात् । अतः सर्वं तत्त्वजातं चिदचिदात्मकं मन्तव्यम्
। प्रधानादिविशेषान्तं चेतनाचेतनात्मकमिति भगवत्पराशरवचनात् । अत्र तु चिद्गर्भवस्तुनि
अक्षरशब्द उपचरितः ; प्रयोगेऽन्यथासिद्धे शक्त्यन्तरकल्पनायोगात् । अक्षरं तमसि लीयते
इति ।। चिद्गर्भत्वमचित्त्वमपि यत्र विवेक्तुमशक्यम्, तदवस्थमतिसूक्ष्मं प्रधानं तमश्शब्दाभिलप्यम्
। अक्षराद्यवस्थाप्राप्त्यौन्मुख्यविशिष्टं तदेव विभक्तं तमः । तदौन्मुख्यरहितमविभक्तं
तमः परमात्मशरीरतयाऽपि चिन्तयितुमशक्यम्, सलिलविलीनलवणचन्द्रकान्तस्थसलिल - सूर्यकान्तस्थवह्निकल्पं
सर्वज्ञपरमात्मैकवेद्यम- वतिष्ठते । भूतलविनिहितबीजस्थानीयमविभक्तं तमः । मृन्निस्सृतबीजवत्
विभक्तं तमः । सलिलसंसृष्टार्द्रशिथिलावयवबीजतुल्यमक्षरम्। उच्छूनबीजसमानमव्यक्तम् ।
अङ्कुरस्थानीयो महानिति विवेकः । तम एकीभवति । महदाद्यवस्थाप्रहाणवत् तमस्त्वप्रहाणाभावात्
लीयत इत्यनुक्तिः । कार्योपयोगितया विभक्तं तमः कार्यानुपयुक्ताविभक्ततमसि एकीभवतीत्यर्थः
। यथा सलिलावस्थपृथिव्यंशः प्रागवस्थितसलिलेनैकीभवति, यथाऽग्न्यवस्थो जलांशः प्रागवस्थिततेजसैकीभवति,
तद्वत् तमस्तत्त्वस्य परमात्मशरीरभावस्य वक्ष्यमाणत्वादविभक्ततमश्शरीरकपरमात्मनैकीभाव
इति तत्त्वस्थितिः ।
"	चिदचिदात्मकतमःपर्यन्तप्रकृतिप्राकृततत्त्वविलक्षणं"
तत्त्वान्तरं प्रतिपादयति परस्तान्नसन्नासन्नसदसदिति
। परशब्द ऊर्ध्वदेशपरः । अथ हैषोऽनन्तमपारमक्षय्यं लोकं जयति । यः परेणाऽऽदित्यम्
इत्यादिप्रयोगात् । दिग्देशकालेष्वस्तातिः इति पाणिनिस्मृतिः । तमस ऊर्ध्वदेशे इत्यर्थः
। सदसच्छब्दौ कार्यावस्थचेतनाचेतनपरौ । सदादिशब्दाश्च न निषेधमात्रपराः । अपितु तद्विलक्षणपरा
इति पूर्वमेवोपपादितम् । तमस उपरिभागे कार्यकारण (कार्यावस्थ)? चिदचिदात्मकोभयात्मकजगद्विलक्षणं
तत्त्वमित्यर्थः । न च वाच्यम् - सदसदनिर्वचनीयत्वमुच्यत इति । परस्तादिति पदवैयर्थ्यात्
। परमते हि तमःपर्यन्तं कृत्स्नं वस्तुजातमनिर्वचनीयम् । परशब्दस्य तमोविलक्षणब्रह्मपरत्वे
प्रपञ्चस्य निर्वचनीयत्वं ब्रह्मण एवानिर्वचनीयत्वञ्चोक्तं स्यात् । अस्तातिप्रत्ययवैयर्थ्यञ्च
भवेत् । अतः प्रकृति
प्राकृतसमस्तवस्तुविलक्षणं किमपि तत्त्वं विवक्षितम् । तच्च किमित्यपेक्षायाम्, आदित्यवर्णं
तमसः परस्तात् (पु.सू.) तदक्षरे परमे व्योमन्, विश्वं पुराणं तमसः परस्तात् इत्यादिभिः
वेदान्तवाक्यैः मुक्तप्राप्यस्थानविशेषविशिष्टं परं ब्रह्मेति निश्चीयते । न च केवलं
परं ब्रह्मैव विश्वविलक्षणत्वात् नसन्नासन्नसदसदित्युच्यते ; परस्ताच्छब्दानन्वयप्रसङ्गात्
। त्रिविधपरिच्छेदरहितया सर्वगतस्य परब्रह्मणः स्वरूपं हि देशविशेषपरिच्छिन्नं कथमुच्यते
। अतः स्थानविशेषरूपविशेषविशिष्टमेव तथा वक्तुं युक्तम् (क्तमिति)? परस्य ब्रह्मणो रूपमनेन
वाक्येन प्रतिपाद्यत इति सिद्धम् ।
"	इत्येतन्निर्वाणमनुशासनम् । एतदनुशासनम् विविच्य ज्ञापनम् - उपदेशः निर्वाणं निर्वाणहेतुः"
- मोक्षहेतुः ; तत्कारणविषयत्वादित्यर्थः । इति वेदानुशासनमिति । जगत्सृष्टिरेवंविधा
। प्रलय एवंविधः । कार्यकारणभूतानि तान्येतानि । ब्रह्मादयश्च कार्यभूताः । परमकारणं
ब्रह्मैव चिदचिद्वस्तुविलक्षणं विलक्षणदेशादिविशिष्टम् । तच्च परमपुरुषः । ब्रह्मादयश्च
तत्कार्यभूताः तदात्मकाः । परमकारणविषयज्ञानमेव मोक्षहेतुः इत्ययं वेदोपदेश इत्यर्थः
। कारणतत्त्वोपदेशसमाप्तिद्योतकोऽभ्यासः ।।
।। इति द्वितीयखण्डविवरणम् ।।
3
असद्वा इदमग्र आसीत् । अजातमभूतमप्रतिष्ठितमशब्दमस्पर्शमरूपमरसमगन्धमव्ययं
महान्तं बृहन्तमजमात्मानं मत्वा धीरो न शोचति ।
अप्राणममुखमश्रोत्रमवागमनोऽतेजस्कमचक्षुष्कमनामगोत्रमशिरस्कमपाणिपादमस्मिग्धम्
अलोहितमप्रमेयमह्रस्वमदीर्घमस्थूलमनण्वनल्पमपारमनिर्देश्यमनपावृतमप्रकाश्यमसंवृतमनन्तरमबाह्यं
न तदश्नाति किञ्चन ; न तदश्नाति कश्चन ।
"	एतद्वै सत्येन दानेन तपसाऽनाशकेन ब्रह्मचर्येण निर्वेदनेनानाशकेन षडङ्गेनैव साधयेत् ।"
एतत्त्त्रयं वीक्षेत दमं दानं दयामिति ।
"	 न तस्य प्राणा उत्क्रामन्त्यत्रैव समवलीयन्ते, ब्रह्मैव सन् ब्रह्माप्येति, य एवं वेद ।।"
।। इति तृतीयः खण्डः ।।
B.3
"	जगत्कारणतयोक्तस्य परब्रह्मणः कारणत्वशङ्कितविकारादिदोषव्युदासार्थं तत्स्वरूपं विशोध्यते"
तृतीयखण्डेन । तदर्थं कारणमनुवदति असद्वा इदमग्र आसीदिति । इदंशब्दो न जगन्मात्रपरः
। तस्य वक्ष्यमाणजगद्वैलक्षण्यव्याघातात्। न हि जगत् जगतो विलक्षणाकारं भवति । जगतः
परमात्मशरीरत्वञ्चात्रैव वक्ष्यते । अत इदंशब्देन जगच्छरीरकं ब्रह्मोच्यते । जगद्रूपं
परं ब्रह्म तु अग्रे सृष्टेः पूर्वमसदासीत् अविभक्तनामरूपमासीत्
। महदहङ्कारदेवमनुष्यादिनामरूपशून्यमासीदित्यर्थः
। आत्मानं मत्वेत्यनन्तरमात्मशब्दव्यपदेशेन असच्छब्दस्यात्मविषयत्वावगमात्; सदेव सोम्येदमग्र
आसीत् । (छां.उ.6-2-1) इति कारणवाक्यान्तरैकार्थ्येन तुच्छत्वायोगाच्च । सच्छब्दः कार्यपरः
। असद्वा इदमग्र आसीत् । ततो वै सदजायत (शत.ब्रा.मा.पा.6-1-1) (तै.उ.आन.7-1) इति शाखान्तरे
श्रवणात् । कार्यं तु
विभक्तनामरूपम् । तद्धेदं तर्ह्यव्याकृतमासीत् तन्नामरूपाभ्यां व्याक्रियत (बृ.उ.3-4-7)
इति श्रवणात् । सद्विलक्षणत्वञ्चासत्त्वम् । अतो नामरूपशून्यम् आसीदित्यर्थः ।
"	तस्य समस्तवैलक्षण्यमाह अजातमित्यदिना । कार्यकारणरूपाचिद्गतदोषाभावेन तद्व्यावृत्तिमाह"
अजातमित्यादिना । जायते अस्ति विपरिणमते वर्द्धते अपक्षीयते विनश्यती त्यचेतनस्य भावविकाराः
षडुच्यन्ते । तत्र उत्पद्यमानावस्था जन्म । उत्पन्नावस्था चास्तवम् । तदुभयाभावमाह अजातमभूतमिति
। जन्म च, तदवच्छिन्न मस्तित्वञ्च नास्तीत्यर्थः । अव्ययमिति विनाशराहित्यं वक्ष्यते
। उत्पत्तिविनाशमध्यकालभाविनः पृथिव्यादीनां ये विकाराः तद्राहित्येन तद्व्यावृत्तिमाह
अप्रतिष्ठितमित्यादिना । प्रतिष्ठा - आधारः । पृथिव्यादीनि आधारसापेक्षाणि । ब्रह्म
तु तदनपेक्षम् । अशब्दमित्यादिना कालपरिच्छेदाविनाभूतधर्मव्यावृत्तिरुक्ता । एवमजातमित्यादिना
अव्ययमित्यन्तेन कालतः परिच्छेदाभाव उक्तः । महान्तं बृहन्तमिति स्वरूपतो धर्मतश्च विपुलत्वमुक्तम्
। तेन देशापरिच्छेद उक्तः । आत्मानमिति वस्त्वपरिच्छेद उक्तः । न हि वस्तुतः परिच्छिन्नो
घटः अन्यस्यात्मा भवति । अयं तु सर्वस्यात्मा सर्वशरीरकत्वात् सर्वबुद्धीनां
पर्यवसानभूमिः । वस्तुतः परिच्छिन्नो हि घटः पटादिबुद्धेर्न पर्यवसानभूमिरिति तद्व्यवृत्तिः
कर्माधीनदेहसंबन्धलक्षणोत्पत्तिमतां
जीवानामप्यात्मशब्दवाच्यत्वात् तद्व्यावृत्त्यर्थमजमात्मानमित्युक्तम्
। एवं त्रिविधपरिच्छेदरहितं समस्तचिदचिद्विस्तुविलक्षणं कारणत्वशङ्किततद्गतदोषास्पृष्टं
परमात्मानं मत्वा उपास्य धीरो न शोचतीति । सांसारिकदुःखं नानुभवति । मुक्तो भवतीत्यर्थः ।
"	अजमिति व्यष्टिदेहविशिष्टदेवमनुष्यादिजीवव्यावृत्तिं सूचितां प्रपञ्चयति अप्राणमित्यादिना"
। अप्राणमिति प्राणाधीनस्थितित्वं निवर्तितम्; न तु प्राणसम्बन्धमात्रम् । प्राणस्याप्यन्तर्यामित्वात्
तस्य । यः प्राणे सञ्चरन् इति हि वक्ष््यते । अमुखमिति । अपरभागसापेक्षः पुरोभागावयवविशेषो
मुखम् । तदस्य न विद्यते सर्वत्राभिमुखत्वात् इत्यर्थः ।
अश्रोत्रमवागित्यादिना ज्ञानेन्द्रियाधीनज्ञानत्वं
कर्मेन्द्रियाधीनव्यापारत्वञ्च निवर्तितम् । तेन तस्य स्वतस्सर्वज्ञत्वं सर्वशक्तित्व़ञ्च
दर्शितम् । अतेजस्कं मनोधीनप्रकाशरहितम् । अचक्षुष्कं रूपसाक्षात्कारे चक्षुरनपेक्षम्
। अनामगोत्रमशिरस्कमपाणिपादमिति । नामगोत्रशब्दाभ्यां नामधेयं कुलञ्चोक्तम् । नाम कुलञ्च
शिरःपाणिपादाद्यवयवाश्च न स्वरूपे विद्यन्त इत्यर्थः । लोके शिरः पाणिपादाः अन्योन्यकार्याशक्ताः
अयं तु सर्वत्र सर्वावयवकार्यशक्त इत्यर्थः ।
आस्निग्धमलोहितम् । मनुष्यदेहवत् स्वेदरक्तादिमान् न भवतीत्यर्थः ।
अप्रमेयमिति प्रमाणम् - इयत्ता । प्रमाणे द्वयसज्दघ्ऩञ्मात्रचः (पा.सू.5-2-37) इति
प्रयोगात्, अप्रमेयमपरिमेयम् । व्यष्टिदेहिवत् इयत्तारहितम् ।
तदेव प्रपञ्चयन् महान्तमित्युक्तदेशापरिच्छेदं
विवृणोति अह्रस्वमित्यादिना । अस्थूलम् अपीनम् । अनणु अकृशम् । स्थूलताप्रतिसम्बन्धिनो
निषेध्यत्वात् । तस्मात् अनल्पम् अल्पपरिमाणरहितम् । अनल्पस्य समुद्रादेरप्यवधिमत्त्वदर्शनात्
तद्व्यावृत्त्यर्थमाह अपारमिति । शतयोजनलक्षयोजनत्वादिविशेषणैर्निर्देष्टुमशक्यम् ।
तर्हि सर्वगतत्वात्  सर्वत्र दृश्येतेत्यत्राह अनपावृतामिति । तिरोहितमित्यर्थः । अत्र
हेतुमाह अप्रकाश्यमिति । चक्षुरादिभिः प्रकाशयितुमशक्यत्वादित्यर्थः । प्रमाणागोचरत्वे
शून्यत्वं स्यादित्यत आह असंवृतमिति । योगिनामतिरोहितमित्यर्थः । तेषां कुत्र प्रकाशत
इत्यत्राह अनन्तरमबाह्यमिति । अनन्तरम् - बहिः आदित्यमण्डलादौ प्रकाशते ; अबाह्यम् -
अन्तः हृदयपुण्डरी - केऽपि - प्रकाशत इत्यर्थः । न तदिश्नाति किञ्चन । सर्वत्राव स्थतमपि
परं ब्रह्म न किञ्चनाश्नाति । कर्मफलत्वेन न किञ्चिदपि जीववत् भुङ््क्त इत्यर्थः । ज्ञानक्रियाभ्यां
भगवान् भुङ््क्तेऽसौ प्रसभं विभुः इति लीलारसभोक्तृत्वस्य प्रमाणसिद्धत्वात् । न तदश्नति
कश्चन । कश्चिदपि सांसारिकः कर्मफलमिव न तद् भुङ््क्ते इत्यर्थः । वाक्यद्वयेन
समस्तभोक्तृभोग्यविलक्षणमित्यर्थः (उक्तो भवति ? ।)
"	मत्वा धीरो न शोचतीति तदुपासनमपवर्गोपायत्वेम् पूर्वमुक्तम् तस्याङ्गान्याह एतद्वा"
इति । यथार्थं भूतहितवचनं सत्यम् । तपसा । तप आलोचने तत्त्वनिरूपणेनेत्यर्थः । ? ब्रह्मचर्यं
स्त्रीनियतिः ? । अनाशकेन । अनशनेन । यद्वा तपः कृच्छ्रचान्द्रायणादीति, अनाशकं फलाभिसन्धिरहितं
यज्ञादिकम् ; विनाशकेन फलभोगेन तदभिसन्धिकर्तृत्वममकारेण ? च रहितत्वात् । सत्यादिकमेव
षडङ्गशब्देनोच्यते । पुनश्च तदङ्गत्वेन प्रकृष्टतरं गुणत्रयमाह एतत् त्रयमिति ।। दमं
मनोनियमनम् । दानम् । दैप् शोधने स्नानादिना शुद्धि । प्रसिद्धदानस्य पूर्वोक्तत्वात्
पुनरुक्तिप्रसङ्गात् । अनुक्तगुणान्तरसाहचर्येण दानशब्दस्याप्यनुक्तगुणपरत्वोपपत्तेश्च
। यद्वा आदरातिशयात् दानस्य पुनरपि कीर्तनम् । दया स्वप्रयोजनानपेक्षं परदुःखासहत्वम् ।
"	एवं साङ्गब्रह्मोपासनफलमाह न तस्येत्यादिना । य एवम् उक्तैरङ्गैः सह वेद परं ब्रह्मोपास्ते,"
- उपासीतेत्यसकृद्वक्ष्यमाणत्वात् सामान्यशब्दस्य विशेषपर्यवसायित्वाच्चोपासनात्मकं
वेदनं विवक्षितम् ,- तस्य उपासकस्य - सम्बन्धमात्रे षष्ठी -
तस्मादुपासकात् प्राणा नोत्क्रामन्तीत्यर्थः
। यथा ऩटस्य शृणोतीत्यत्र ऩटाच्छृणोतीत्यर्थः, तद्वत् । एकादशे
न्द्रियाणि मुख्यप्राणश्च प्राणा उच्यन्ते । ते सूक्ष्मशरीरस्था अर्चिरादिमार्गगमनार्था
उपासकं न जहतीत्यर्थः । न तस्मात् प्राणा उक्रामन्ती ति शाखान्तरवाक्यैकार्थ्यात् ।
कोशं भिनत्ति शीर्षकपालं भिनत्ति पृथिवीं भिनत्ती - त्युपक्रम्य, अव्यक्तं भिनत्ति अक्षरं
भिनत्ति तमो भिनत्ति इत्यन्तेन अस्यामेवोनिषदि ब्रह्मविदुत्क्रान्तेर्वक्ष्यमाणत्वाच्च
। प्रतिषेधादिति चेन्न शारीरात् स्पष्टो ह्येकेषाम् (ब्र.सू.4-2-12) इति ब्रह्मसूत्रम्
। ब्रह्मैव सन् ब्रह्मसमानाकारस्सन् ब्रह्माप्येति ब्रह्मण्यप्येति आत्यन्तिकलयं गच्छति
। परित्यक्तकर्मकृतदेवमनुष्यादिनामरूपे (पो ?) ब्रह्मणि सर्वकारणे सर्वाधारभूते प्रतिष्ठितो
भवति । कार्यस्य नामरूपप्रहाणेन कारणावस्थानं हि लयः । तदानीं
ब्रह्मणि वर्तमानस्य ब्रह्मसमानाकारतयाऽवस्थानमुपपन्नम् ।
परित्यक्तदेवादिरूपस्य ब्रह्मसारूप्यञ्च अपहतपाप्मत्वादिगुणाष्टकाविर्भावलक्षणम् । अपहतपाप्मा
विजरो विमृत्युर्विशोको विजिघत्सोऽपिपासः सत्यकामः सत्यसङ्कल्पः (छां.उ.8-1-5) इति
दहरवाक्ये प्रजापतिवाक्ये च गुणाष्टकाम्नानात् ।
"	निर्विशेषज्ञानमात्रब्रह्मतापत्तिपरत्वमस्य वाक्यस्यानुपपन्नम् - य एवं वेद स ब्रह्मैव"
सन्निति पदानामनन्वितत्वात् । वेदितुः ब्रह्मतापत्तिप्रतीतेः ।
वेदितुः वृत्तिमात्रतापत्तेरनुपपन्नत्वाच्च
। किञ्च ब्रह्माप्येतीति वाक्यस्य ब्रह्मशब्दद्वितीयानुरोधेन
प्राप्तिर्वा, अप्येतीतिशब्दस्वारस्यानुरोधेन
तत्र लयो वा अर्थः स्यात् ब्रह्मैव सन्निति ब्रह्मतापन्नस्य  ब्रह्मभावातिरेकेण प्राप्तेर्लयस्य
चाभावत्, ब्रह्माप्येतीति वाक्यांशोऽनर्थकः स्यात् । ब्रह्मतापन्नस्य काल्पनिकनामरूपभेदप्रहाणमप्ययः
इति चेत्, तद्व्यतिरेकेण ब्रह्मभावो नाम अर्थान्तरं नास्तीति, ब्रह्मैव सन्निति वाक्यांशोऽनर्थकः
स्यात् । प्रागेव ब्रह्मानन्य आत्मा । तस्मात् काल्पनिकभेदलय एव विद्याफलमित्यर्थः इति
चेत, य एवं वेद, स ब्रह्मैव सन् ब्रह्माप्येतीति ब्रह्मतापत्तेर्वेदनफलत्वप्रतीतिस्वारस्यभङ्गः
। किञ्च क इह, ब्रह्मैव सन्नित्युच्यते किं शप्तिमात्रम् ? तर्हि वाक्यवैघट््चम् । यो
वे स ब्रह्मैव सन्नित्युच्यते ; न तु या वित्तिः सा ब्रह्मैव सती ब्रह्माप्येतीति ।
अतो वेदितुरेव ब्रह्मतापत्तिः प्रतीयते । वेदिता च ज्ञाता । स चाहंकारः । काल्पनिकोऽहंकारो
जडः, नात्मेति तस्य ब्रह्मभावाभावात् ब्रह्माज्ञानवादपक्षे इयं श्रुतिरत्यन्तविरुद्धा
। अतो यथोक्त एवार्थः ।।
।। इति तृतीयखण्डविवरणम् ।।
4
हृदयस्य मध्ये लोहितं मांसपिण्डम्, यस्मिंस्तदहरं पौण्डरीकं कुमुदमिवानेकधा
विकसितम् । हृदयस्य दश छिद्राणि भवन्ति ; येषु प्राणाः प्रतिष्ठिताः।
"	स यदा प्राणेन सह संयुज्यते, तदा पश्यति नद्यो नगराणि बहूनि"
विविधानि च । यदा व्यानेन सह संयुज्यते तदा पश्यति देवांश्च ऋषीश्च ।
यदाऽपानेन सह संयुज्यते, तदा पश्यति यक्षराक्षसगन्धर्वान् । यदा तूदानेन
सह संयुज्यते, तदा पश्यति देवलोकान् देवान् स्कन्दं जयञ्चेति । यदा समानेन
सह संयुज्यते, तदा पश्यति देवान् लोकान् धनानि च । यदावैरम्भेण सह
संयुज्यते, तदा पश्यति द्दष्टञ्चादृष्टञ्च श्रुतञ्चाश्रुतञ्च भुक्तञ्चाभुक्तञ्च सच्चासच्च ।
सर्वं पश्यति ; सर्वं पश्यति ।
"	अथेमा दश नाड्यो भवन्ति । तासामेकैकस्यां द्वासप्ततिर्द्वासप्ततिः"
शाखानाडीसहस्नाणि भवन्ति, यस्मिन्नयमात्मा स्वपिति शब्दानाञ्चकरोति ।
"	अथ द्वितीये स कोशे स्वपिति । तदेमञ्च लोकं पश्यति सर्वान् शब्दान्"
विजानाति स संप्रसाद इत्याचक्षते ।
"	प्राणः शरीरं परिरक्षति । हरितस्य नीलस्य पीतस्य लोहितस्य श्वेतस्य"
नाड्यो रुधिरस्य पूर्णाः ।
"	अथात्रैतद् दहरं पौण्डरीकं कुमुदमिवानेकधा विकसितम् । यथा केशः"
सहस्नधा भिन्नः तथा हिता नाम ना़ड्यो भवन्ति । हृद्याकाशे परे कोशे दिव्योऽयमात्मा
स्वपिति, यत्र सुप्तो न कञ्चन कामं कामयते, न कञ्चन स्वप्नं पश्यति ।
"	न तत्र देवा देवलोका यज्ञा वा । न माता न पिता न बन्धुर्न न बान्धवो न"
स्तेनो ब्रह्महा नतेजस्कायममृतं सलिल एव । इदं सलिलं वनम् ।
"	भूयस्तेनैव मार्गेण जाग्राय धावति स सम्राडिति होवाच ।।"
।। इति चतुर्थः खण्डः ।।
B.4
"	एवं खण्डत्रयेण परस्य ब्रह्मणो जगत्कारणत्वं"
तत्प्रयुक्तदोषशङ्कानिवारणार्थं विश्वविलक्षणत्वञ्चोक्तम्
। अपवर्गोपायश्च सत्याद्यनुगृहीतं तदुपासनमिति च  संक्षेपत उक्तम् । अथ उपासनविशेषान्
पञ्च (प़ञ्चमे?) प्रपञ्चयितुं उपासनस्थानेषु प्रधानं हृदयकमलं प्रस्तुत्य तत्रावस्थितस्य
जीवस्य परमात्मो पासिसिषोपजननाय
प्रकृतिसम्बन्धसंकुचितज्ञानस्यास्य ज्ञानसंकोचविकासतारतम्यकृतो जागराद्यवस्थायोगः चतुर्थेन
खण्डेन प्रतिपाद्यते ।
"	हृदयस्य मध्ये लोहितं मांसपिण्डमिति । अत्रायं हृदयशब्दः शरीरे वक्षः स्थलोपलक्षितप्रदेशपरः"
। तस्य मध्ये लोहितं रक्तवर्णं मांसपिण्डं स्थितमित्यर्थंः । यस्मिन् तदृहरं पौण्डरीकमिति
। पुण्डरीकमेव पौण्डरीकम् । उपमानोपमेयभावेन पुण्डरीकसंब
न्धीति वाऽर्थः पद्मकोशप्रतीकाशं हृदयञ्चाऽप्यधोमुखम् इति श्रूयते । यस्मिन् मांसपिण़्डे
पौण्डरीकं पद्मकोशसदृशावयवविशेषः तिष्ठतीत्यर्थः  । हृत्पद्म मांसविशेषेण परित आवेष्टितत्वात्
मांसपिण्डमध्यस्थितमित्युक्तम् । कुमुदमिवानेकधा विकसितमिति । वर्णेन कुमुदसन्निभम्
। तस्य चन्द्रकान्तसमानत्वं हि योगशास्त्रेषूच्यते । अनेकधा विकसितं विकासयोग्यम् ।
अनेकधा शब्दादिनानाविषयज्ञानप्रसरानुगुणावकाशमित्यर्थः ।
"	तदेव विवृणोति हृदयस्य दश छिद्राणि भवन्तीति । अयं हृदयशब्दः पद्मकोशसदृशावयवपरः ।"
छिद्राणि- ना़डीमुखसम्बन्धद्वाराणि । येषु प्राणाः प्रतिष्ठिता इत्यनेन नाडीछिद्रत्वं
स्पष्टम्ः । इह बहुवचनान्तप्राणशब्देन इन्द्रियाणि विवक्षितानि । यदा प्राणापानादयो विवक्षिताः ।
"	योगदशायां वायुविशेषस्य ज्ञानविकासकारणत्वमाह स यदेत्यादिना । स यदा प्राणेन संयुज्यते,"
तदा पश्यति नद्यो नगराणि बहूनि विविधानि चेति । उपासकत्वेन पूर्वखण्डप्रस्तुतः इह च
शरीराद्यधिष्ठातृत्वेन बुद्भिस्थो जीवात्मा स इत्युच्यते । यदेति योगकालो विवक्षितः
। एकवचनान्तोऽयं प्राणशब्दः प्राणाख्यवृत्तिमद्वायु- विशेषपरः । प्राणेन सह संयुज्यते
। मनसा प्राणसंयुक्तत्वेन  भावित इत्यर्थः । यत्र हि मनः, तत्र हि वायुः । नद्यः नदीः
। पश्यतीति व्यवहितान्यपि नद्यादीनि पश्यतीत्यर्थः । यदा व्यानेन सह  संयुज्यत इत्यादिवाक्यानामप्यनया
दिशा निर्वाहो वेदितव्यः । यदा तूदानेनेति देवान् । देवलोकस्थानिति शेषः । जयं जयाभिमानिदेवताम्
; जयन्तं वा । तलोपश्छान्दसः । प्रधानभूतदेवताप्रदर्शनार्थं स्कन्दाद्युक्तिः । धनानीति
। भूमिनिहितानीत्यर्थः । वैरम्भः वायुविशेषः । उरि व्यक्तीभविष्यति । दृष्टश्रुतादिकीर्तनं
दृष्टान्तार्थम् । जन्मान्तरे दृष्टं वा । सर्वं पश्यतीत्यभ्यास आदरकृतः । एवं प्राणादिविशेषप्रसङ्गेन
तत्प्रशंसा कृता । अयोगदशायामदर्शनं लोकसिद्भत्वाद-नुक्तम्। एवञ्च हृदयकमलस्थस्य जीवात्मनः
प्राणेन्द्रियव्यापारवतो जागावस्था दर्शिता भवति ।
"	अथ स्वप्नाद्यवस्थाद्वयं वक्तुं तयोरवस्थयोर्जिवस्य स्थानभूतान् नाडीविशेषानाह अथेमा"
दश नाड्यो भवन्तीति । नाड्यः प्रधाननाड्यः । तासामिति । प्रधाननाडीसंसृष्टाः अप्रधानसिराः
शाखानाड्यः । उक्तानां नाडीनां विनियोगं सामान्येन दर्शयति यस्मिन्नयमात्मा स्वपितीति
। नाडीसमूहाभिप्रायेण यस्मिन्नित्युक्तम् । स्वपितीतिशब्दोऽयं न सुषुप्तिपरः ; अपि
तु सुषुप्तिस्वप्नसाधारणनिद्रापरः । उपरतबाह्येन्द्रियव्यापारो यत्र वर्तत इत्यर्थः ।
स्वप्नसुषुप्तिसाधारणचेष्टामाह शब्दानाञ्च करोतीति । द्वितीयार्थे षष्ठी । शब्दान् करोतीति
। अबुद्धिपूर्वकमवशप्रलपितं करोतीत्यर्थः । स्वप्ने भयाद्यतिशयात् आक्रोशादिसंभवः ।
सुषुप्तावपि वातविकारत् अवशप्रलपितसंभवः ।
"	एवं स्वप्नसुषुप्त्योः साधारणाकारमुक्तवा स्वप्नावस्थामाह अथ द्वितीये स कोशे स्वपितीति"
। अथ जागरानन्तरम् । कोशशब्दः स्थानपरः । प्रथमस्थानं हृदयपुण्डरीकम् । तत्र स्थितस्य
जागरः । यदा तदनन्तरं द्वितीयकेशस्थाने (द्वितीये कोशे - स्थाने ?) उक्तानां नाडीसहस्राणां
मध्ये कस्मिंश्चिन्नाडीसमूहविशेषे स्वपिति निद्रायते, तदा स प्रस्तुतः संप्रसादो जीवात्मा
इमञ्च लोकं परञ्च लोकं च (?) पश्यति । जाग्रदवस्थादृष्टसजातीयञ्च लोकम् ईश्वरसृष्टं
पश्यतीत्यर्थः । न तत्र रथा न रथयोगा न पन्थानो भवन्ति । अथ रथान् रथयोगान् पथः सृजते
। स हि कर्ता इति श्रूयते । पश्यतीति चक्षुर्व्यापार उक्तः । अथ श्रोत्रव्यापारमाह सर्वान्
शब्दान् विजानातीति । इदमिश्वरसृष्टशरीरस्थेन्द्रियान्तरव्यापाराणामपि  प्रदर्शनार्थमुक्तम्
। इत्याचक्षत इति । स्वप्नावस्थां स्वप्नविदो वदन्तीत्यर्थाः ।
"	अथ सुषुप्तिं वक्तुमारभते प्राणः शरीरमित्यादिना । सुषुप्तिकाले जीवेच्छाप्रयत्नौ विनाऽपि"
परमात्मसंकल्पप्रेरितो मुख्यः प्राणः शरीरं परिरक्षति धत्त इत्यर्थः । प्राणसंचारस्थानभूता
नाडीर्विशिनष्टि हरीतस्येति । हिरितादिपदानि रुधिरविशेषणानि । ईषत्पीतं हरितम् । लोहितं
शोणवर्णम् । रुधिरस्य रुधिरेण नाड्यः पूर्णा भवन्ति । आयासाभावात् ना़डीषु रक्तं न्यूनाधिकभावविरहेण
व्याप्तमित्यर्थः । पूर्वं नाडीविशेषाः स्वप्नस्थानत्वेनोक्ताः ।
"	अथ नाडीविशेषाणमेवान्येषां सुषुप्तिस्थानत्वं वक्तुं तेषामपि हृदयकमलसंबन्धकथनार्थं"
हृदयं पुनः प्रस्तौति अथात्रेति । पूर्ववदर्थः । तत्संबन्ध (द्ध?) नाडीबाहुल्यमाह यथा
केशः सहस्रधा भिन्नः तथा हिता नाम नाड्यो
भवन्तीति । हृदयसंबद्धा भवन्तीत्यर्थः । तासां हिताख्यानां नाडीनां सुषुप्त्याधारत्वं
पुरीतद्व्यवहितमिति श्रुत्यन्तरे विशदमर्थमिह दर्शयति हृद्याकाशे परे कोशे दिव्योऽयमात्मा
स्वपितीति । हृदि आकाशेऽवस्थितोऽयमात्मा परे कोशे अन्यस्मिन् स्थाने मांसपिण्डशब्देन
पुर्वमुक्ते पुरीतदाख्ये स्थाने स्वपितीत्यर्थः । हिता नाम नाड्यो द्वासप्ततिसहस्राणि
हृदयात् पुरीततमभितिष्ठिन्ते । ताभिः प्रत्यवसृप्य पुरीतति शेते (बृ.उ.4-1-19) इति हि
श्रुत्यन्तारम् । हृदयवेष्टनमांसं पुरीतच्छब्देनोक्तम् । तदिह सथानान्तरत्वेनोच्यते
। हृदये जागरः । नाडीविशेषेषु स्वप्नः । हिताख्यनाडीविशेषान्विते पुरीतति सुषुप्तिरिति
विभागः । यत्र तृतीयस्थाने । न तत्र देवा देवलोका यज्ञा वेति । देवा (देहा)
दयः सुषुप्तौ न द्दश्यन्त इत्यर्थः । न मातेत्यादि । सुषुप्तः पुरुषः न माता भवति ।
न पिता भवति । मातृत्वपितृत्वाद्यभिमानरहितो भवतीत्यर्थः । बन्धुः प्रकुतिसंबन्धवान्
। बान्धवः सुहृदादिः । नतेजस्कायममृतमिति । अमृतं मरणादिरहितमात्मवस्तु नतेजस्कायम्
। तेजश्शब्दो ज्ञानपरः । कायशब्दो निकायपरः । विविधज्ञानसमूहरहितमित्यर्थः । सलिले ।
सलिले, सलिलकार्ये शरीरे वा वर्तत इत्यर्थः । सलिलशब्दं विवृणोति इदं सलिलं वनमिति वनम्
। वन षण संभक्तो (धा.पा.4-6-3) आत्मनः संभजनीयमिदं शरीरं सलिलकार्यत्वात् सलिलमित्यर्थः
। इदं सलिलं छन्नमिति पाठे इदं शरीरं छन्नम् - सुषुप्तस्य न भासत  इत्यर्थः ।
"	पुनः प्रबोधप्रकारमाह भूय इति । तेनैव मार्गेण निर्गमनमार्गेण ; हिताख्यनाडीमार्गेण"
। ताभिः प्रत्यवसृप्य पुरीतति शेते (बृ. उ. 4-1-19)  इति श्रुतेः सम्राट् शरीरस्वामिभूतः
पुरुषः तेनैव निर्गमनमार्गेणैव जाग्राय जागरणाय धावति गच्छचि । हृदयस्थानमिति शेषः ।
इति होवाचेति आचार्य इति शेषः ।।
।। इतिचतुर्थखण्डविवरणम् ।।
5
स्थानानि स्थानिभ्यो यच्छति । नाडी तेषां निबन्धनम् ।
चक्षुरध्यात्मं द्रष्टव्यमधिभूतमादित्यस्तत्राधिदैवतम् । नाडी तेषां निबन्धनम् ।
यश्चक्षुषि यो द्रष्टव्ये य आदित्ये यो नाड्यां यः प्राणे यो विज्ञाने य आनन्दे यो
हृद्याकाशे य एतस्मिन् सर्वस्मिन्नन्तरे सञ्चरति, सोऽयमात्मा । तमात्मानमुपासीत,
अजरममृतमभयमशोकमनन्तम् ।
"	2. श्रोत्रमध्यात्मं श्रोतव्यमधिभूतं दिशस्तत्राधिदैवतम् ;नाडी तेषांनिबन्धम् ।"
यः श्रेत्रे यः श्रोतव्ये यो दिक्षु यो नाडचां यः प्राणे यो विज्ञाने य आनन्दे यो हृद्याकशे
य एतस्मिन् सर्वस्मत्रन्तरे सञ्चरति, सोऽयमात्मा । तमात्मानमुपासीत,
अजरममृतमभयमशोकमनन्तम् ।
"	3. नासाऽध्यात्मं घ्रातव्यमधिभूतं पृथिवि तत्राधिधैवतम् ; नाडी तेषां निबन्धम् ।"
यो नासायां यो घ्रातव्ये यः पृथिव्यां यो नाडचां यः प्राणे य आनन्दे यो हृद्याकाशे य
एत-स्मिन् सर्वस्मित्रन्तरे सञ्चरति, सोऽयमात्मा । तमात्मानमुपासीत, अजरममृत
मभयमशोकमनन्तम् ।
"	4. जिह्वाऽध्यात्मं स्पर्शयितव्यमधिभूतं वायुस्तत्राधिदैवतम् ; नाडी तेषां"
निबन्धनम् । यो जिह्वायों यो रसयितव्ये यो वरुणे यो नाडचां यः प्राणे यो हृद्याकाशे
य एतस्मिन् सर्वस्मित्रन्तरे सञ्चरति, सोऽयमात्मा । तमात्मानमुपासीत,
"अजरममृतमभयमशोकमनन्तम् ।	"
"	5. त्वगध्यात्मं स्पर्शयितव्यमधिभूतं वायुस्तत्राधिदैवतम् ; नाडी तेषां निबन्धनम् ।"
यस्त्वचि यः स्पर्शयितव्ये यो वायौ यो नाडचां यः प्राणे यो विज्ञाने य आनन्दे यो हृद्याकाशे
य एतस्मिन् सर्वस्मित्रन्तरे सञ्चरति, सोऽयमात्मा । तमात्मानमुपासीताजरममृतमभयमशोकमनन्तम् ।
"	6. मनोऽध्यात्मं मन्तव्यमधिभूतं चन्द्रस्तत्राधिदैवतम् ; नाडी तेषां निबन्धनम् ।"
यो बुद्भौ यो बोद्भव्ये यो ब्रह्मणि यो नाडचां यः प्राणे यो विज्ञाने य आनन्दे यो हृद्याकाशे य
एतस्मिन् सर्वस्मित्रन्तरे सञ्चरति, सोऽयमात्मा । तमात्मानमुपासीताजरममृतमभयमशोकमनन्तम् ।
"	7. बुद्भिरध्यात्मं बोद्भव्यमधिभूतं ब्रह्मा तत्राधिदैवतम् ; नाडी तेषां निबन्धनम् ।"
यो बुद्भौ यो बोद्भव्ये यो ब्रह्मणि यो नाडचां यः प्राणे यो विज्ञाने य आनन्दे यो हृद्याकाशे
य एतस्मिन् सर्वस्मित्रन्तरे सञ्चरति , सोऽयमात्मा । तमात्मानमुपासीताजरममृतमभयमशोकमनन्तम् ।
"	8. अहङ्कारोऽध्यात्ममहङ्कर्तव्यमधिभूतं रुद्रस्तत्राधिदैवतम् ; नाडी तेषां निबन्धनम् ।"
योऽहङ्कारे योऽह््ङ्कर्तव्ये यो रुद्रे यो नाडचां यः प्राणे यो विज्ञाने य आनन्दे यो हृद्याकाशे य
एतस्मिन् सर्वस्मित्रन्तरे सञ्चरति, सोऽयमात्मा । तमात्मानमुपासीताजरममृतभयमशोकमनन्तम् ।
"	9.चित्तिमध्यात्मं चेतयितव्यमधिभूतं क्षेत्रज्ञस्तत्राधिदैवतम् ; नाडी तेषां निबन्धनम् ।"
यश्चित्ते यश्चेतयितव्ये यः क्षेत्रज्ञे यो नाडचां यः प्राणे यो विज्ञाने य आनन्दे यो हृद्याकाशे य
एतस्मिन् सर्वस्मित्रन्तरे सञ्चरति, सोऽयमात्मा । तमात्मानमुपासीताजरममृतमभयमशोकमनन्तम् ।
"	10. वाग्ध्यात्मं वक्तव्यमधिभूतमग्निस्तत्राधिदैवतम् ; नाडी तेषां निबन्धनम् ; यो वाचि"
यो वक्तव्ये योऽग्नौ यो नाडचां यः प्राणे यो विज्ञाने य आनन्दे यो हृद्याकाशे य एतस्मिन्
सर्वस्मित्रन्तरे सञ्चरति, सोऽयमात्मा । तमात्मानमुपासीताजरममृतमभ
यमशोकमनन्तम् ।
"	11. हस्तावध्यात्ममादातव्यमधिभूतमिन्द्रस्तत्राधिदैवतम् ; नाडी तेषां निबन्धनम् ।"
यो हस्ते य आदातव्य य योऽग्नौ यो नाडचां यः प्राणे यो विज्ञाने य आनन्दे यो हृद्याकाशे
य एतस्मिन् सर्वस्मित्रन्तरे स़ञ्चरति , सोऽयमात्मा । तमात्मानमुपासीताजरममृतमभयमशोकमनन्तम् ।
"	12. पादावध्यात्मं गन्तव्यमधिभूतं विष्णुस्तत्राधिदैवतम् ; नाडी तेषां निबन्धनम् ।"
यः पादे यो गन्तव्ये यो विष्णौ यो नाडचां यः प्राणे यो विज्ञाने य आनन्दे यो हृद्याकाशे य
एतस्मिन् सर्वस्मित्रन्तरे सञ्चरति, सोऽयमात्मा तमात्मानमुपासीताजरममृतमभयमशोकमनन्तम् ।
"	13. पायुरध्यात्मं विसर्जयितव्यमधिभूतं मृत्युस्तत्राधिदैवतम् ; नाडी तेषां निबन्धनम् ।"
यः पायौ यो विसर्जयितव्ये यो मृत्यौ यो नाडचां यः प्राणे यो विज्ञाने यआनन्दे यो हृद्यकाशे
य एतस्मित्रन्तरे सञ्चरति, सोऽयमात्मा । तमात्मानमुपासीताजरममृतमभयमशोकमनन्तम् ।
"	14. उपस्थोऽध्यात्ममानन्दयितव्यमधिभूतं प्रजापतिस्तत्राधिदैवतम् ; नाडी तेषां"
निबन्धनम् । य उपस्थे य आनन्दयितव्ये यः प्रजापतौ यो ना़डचां यः प्राणे यो विज्ञाने य
आनन्दे यो हृद्याकाशे य एतस्मिन् सर्वस्मित्रन्तरे सञ्चरति,
सोऽयमात्मा । तमात्मानमुपासीताजरममृतमभयमशोकमनन्तम् ।
"	एष सर्वज्ञ एष सर्वेश्वर एष सर्वाधिपतिरेषोऽन्तर्याम्येष योनिः सर्वस्य ।"
सर्वसौख्यैरुपास्यमानः ; न च सर्वसौख्यानुपास्यति । वेदशास्त्रैरुपास्यमानः न च
वेदशास्त्राण्युपास्यति । यस्यान्नमिदं सर्वम्; न च योऽन्नं भवति ।
"	अतः परं सर्वनयनः प्रशास्ता अन्नमयो भूतात्मा इन्द्रियात्मा मनोमयः संकल्पात्मा"
विज्ञानमयः कालात्मा आनन्दमयो लयात्मा । एकत्वं नास्ति, द्वैतं कुतः ? मर्त्यं नास्ति
अमृतं कुतः ? नान्तः प्रज्ञो न बहिःप्रज्ञो नोभयतःप्रज्ञो
(मन्त्रः) न प्रज्ञानधनो नप्रज्ञो नाप्रज्ञः
आपि नो विदितं वेद्यं नास्ति । इत्येतन्निर्वाणमनुशासनम् । इति वेदानुशासनम् ।
इति वेदानुशासनम् ।।
B.5
"	एवं जागराद्यवस्थासु दुः खभिभूतस्य निर्विण्णस्य चेतनस्यापवर्गर्थम्, समस्तचिद"
न्तरात्मभूतस्य सर्वस्मात् परस्य निर्दोषस्य कल्याणगुणाकरस्य परमात्मनः उपासनप्रकारान्
उपदिशति स्थानानि स्थानिभ्यो यच्छतीति । वक्ष्यमाणानि चक्षुरादीनि स्थानानि स्थानिभ्यः
आदित्यादिभ्यः परमात्मा यच्छति प्रयच्छति । आदित्यादीनां
चक्षुराद्यभिमानित्वं भगवत्संकल्पाधीनमित्यर्थः
। ज्योतिराद्यधिष्ठानं तु तदामननात् प्राणवाता शब्दात् (ब.सू.2-4-13) इति हि सूत्रकारः
। नाडी तेषां निबन्धनमिति । नितरां बन्धनम् संबन्धहेतुः । तेषाम् आदित्यादीनां चक्षुरादीनाञ्च
शरीरान्तर्गतहृदयकोशस्थेन चेतनेन संबन्धहेतुर्नाडी । आदित्याध्यधिष्ठतं चक्षुरादिकं
नाडद्या संबद्भम् । नाडी हृदयेन संबद्भा । हृदयमात्माना
संबद्भमिति तत्तद््देवताधिष्ठितैश्चक्षुरादिभिरात्मनः
संबन्धो नाडीद्वारक इत्यर्थः ।
"	अथ त्रिविधस्थानसंबन्धिनः परमात्मन उपासनं वक्तुं स्थानैविध्यमाह चक्षुरध्यात्ममित्यादिना"
। आत्मनि शरीरे वर्तमानं वेदितव्यमध्यात्मम् । भूतेषु पृथिव्यादिषु वर्तमानं वेद्यमधिभूतम्
। देवेषु वर्तमानं देवतासु अन्तर्भूतत्वेन वेद्यमधिदैवतम् । चक्षुरध्यात्मामिति । शरीरे
वर्तमानं चक्षुः परमात्मव्याप्यत्वेनानुसन्धेयम् । द्रष्टव्यमधिभूतमिति । पृथव्यादिषु
वर्तमानं द्रष्टव्यं रूपं तथा वेद्यम् आदित्यस्तत्राधिदैवतमिति । तत्र द्रष्टव्यगोचरे
चक्षुषि आधिष्ठातृत्वेन देवतासु वेद्यं आदित्य इत्यर्थः । पूर्वं सामान्येनोक्तं नाडीनां
संबन्धकत्वमिह दर्शयति नाडि तेषां निबन्धनमिति । नाडीविशेषा वक्ष्यन्ते । हृदयसंबद्भा
"नाडी हृदयस्थेन पुरुषेण चक्षुरात्यद्रष्टव्यानां संबन्धहेतुरित्यर्थः ।     	"
"	एवमुक्ते त्रिविधेऽपि स्थले नाडचादिषु च परमात्मनोऽवस्थानमाह यश्चक्षुषीत्यादिना"
। सर्वपर्यायेष्वपि प्राणशब्दो नवमे वक्ष्यमाणवायुविशेषपरः । विज्ञाने एवं तत्तद््देवताधिष्ठतैः
प्राणाधारैः चक्षुरादिभिरिन्द्रियैः जन्ये जीवात्मनो विज्ञाने । आनन्दे ज्ञानपूर्वकप्रवृत्तिफलभूते
सुखे । अनेन जीवात्मनां ज्ञानानन्दयोः चक्षुरादीनां हेतुत्वं परमात्मसंकल्पाधीनमिति
दर्शितम् ।। प्रज्ञा च तस्यमात् प्रसृता पुराणी एष ह्येवानन्दयातीति (तै.उ.आत.7-1) हि
श्रुत्यन्तरम् । ह्यद्याकाशे । नाडीसंबन्धद्वारेण सर्वेन्द्रियाश्रये हृदि विद्यमानमाकाशं
सुषिरम् ; तस्मिन् । तस्यान्ते सुषिरं सूक्ष्मम् (तैः.आर.6-11-26) इति हि श्रूयते ।
एतस्मिन् इह परीगणिते सर्वस्मिन् वस्तुजाते । तत्राप्यन्तरे अन्तर्भाग । यः सञ्चरति
वर्तते तिष्ठतीत्यर्थः । सर्वगतस्य परमात्मनो देशात्
देशान्तरसंयोगरूपसञ्चारासंभवात्
। सोऽयम् उक्तवैभवविशिष्टः सर्वगतत्वात् संनिविष्टः आत्मा परमात्मेयर्थः ; आदित्यदिक्षेत्रज्ञे
ष्वप्यवस्थानोक्तेः । स नारायण इति व्यक्तिभविष्यति । तम् उक्ताकारविशिष्टमुपासीत ।
मुमुक्षुरित्यर्थसिद्भम् ; ब्रह्मैव सन् ब्रह्माप्येति (बृ.उ.6-4-6) । एतन्निर्वाणमनुशासनर्मिति
प्रकरणात् । अजरममृतमिति । जरामरणनिषेधः सर्वशरीरगतसर्वविकाराभाव-प्रदर्शनार्थः । अभयमयशोकमिति
। भावि-भूतहेतुजन्ये दुः खे भयशोकौ । तिन्निषेधो जीवात्मगतसर्वदोषाभाव-प्रदर्शनार्थः
। एवमचेतनात् बद्भचेतनाच्च व्यावृत्तिः । अनन्तम् देशकालवस्तुभिः परिच्छेदरहितम् । अनेन
मुक्तात् व्यावृक्तिः । एवं चिदचिदात्मक तत्तद्भभीतविशिष्टं विश्वचिदचिद्विलक्षणं परमात्मानं
नारायणमुपासीतेत्यर्थः ।
"	श्रोत्रमध्यात्ममित्यादयः पर्यायाः सर्वे प्रथमपर्यायविवरणेन प्रायशो व्याख्याताः ।"
श्रोतव्यं शब्दजातम् । दिश इति दिगभिमानिदेवता विवक्षिता ।
"	नासेति घ्रणेन्द्रियं विवक्षितम् । इन्द्रियप्रकरणत्वात् ।"
घ्रातव्यो गन्धः । पृथिवीशब्दो देवतापरः ।
"	जिह्वाशब्दो रसनेन्द्रियपरः । रसयितव्यं माधुर्यादिरसः ।"
"	त्वक् स्पर्शनेन्द्रियम् । स्पर्शयितव्यम् स्पर्शविशेषः । वायुः । देवता ।"
"	ननु मन्तव्यमधिभूतमिति कथमुच्यते मनश्चन्द्रप्रभृतयो विहित"
(प्रभृतयोऽपि हि ?) मन्तव्यकोटिनिविष्टाः
। ततश्चाध्यात्माधिभूतादिविभागो न स्यादित - उच्यते । यत्राध्यात्माधिभूतादिसंकर ; तत्र
मनः प्रभृतिपदार्थव्यतिरिक्तविषयत्वेन मन्तव्यादिशब्दाः संकोचयितव्याः । यद्वा तुलायां
प्रमाणभावप्रमेयभाववत् मनश्चन्द्रादीनामेव आकारभेदेनोभयकोटिनिविष्टत्वव्यवहार उपपन्न
इति मनः शरीरान्तर्वृत्तित्ववेषेणाध्यात्मं भवतु ; विचार्यत्ववेषेण मन्तव्यञ्च भवतु
। आधिभूतशब्दोऽपि भूतपरिणामे शरीरे अवस्थतत्वादुपपन्नः । देवतारूपस्य चन्द्रादेरपि
मन्तव्यत्वमविरुद्भम् ; विचार्य निर्णेतव्यत्वात् । आकाशवर्तित्वादधिभूतत्वञ्चाविरुद्भम्
। सर्वेश्वरस्य तु मन्तव्यत्वेऽपि समाभ्यधिकराहित्येन अन्याधिष्ठेयत्वात् मन्तव्यशब्दः
चन्द्रादेः (?) अर्वाचीनेषु संकोचनीयः । एवं सर्वपर्यायेषु संकीर्णव्यवहारपरिहारो द्रष्टव्यः ।
"	बुद्भिः व्यवसायवृत्तेर्मनसोऽनुग्राहकं महत्तत्त्वम् । बोद्भव्यं निश्चेतव्यं रूपादि"
। महत्तत्त्वब्रह्मादिनाऽपि (दीनामपि ?) बोद्भव्यत्वादिवीरोधः । ब्रह्मणि चतुर्मुखे ।
"	अहंकारः अनात्मनि आत्माभिमानवत्तेर्मनसोऽनुग्राहकं"
महत्कार्यं तत्त्वम् । अहङ्कर्तव्यमधिभूतम्
। भूतपरिणामे देहे वर्तमानः जीवात्मैव स्थूलोऽहमित्यभिमान- विषयत्वादहंकर्तव्यशब्दार्थः
। तत्र सविषयोऽहंकारे रुद्रोऽधिदैवतम् । महदभिमानी चतुर्मुख
पुत्रो रुद्रो महत्कार्यस्याहङ्कारस्याधिदैवतमित्युपपन्नम् । अत एव हि दीक्षिते स्वस्मिन्
ब्राह्मणत्वाभिमानेन रुद्रतनुरित्युच्यते ।
"	चिन्तावृत्तिमत् मन् एव हि (चित्तम्) चिन्ता च"
स्मरणं वा अपेक्षितबुभुत्सा वा एवं सञ्चिन्तयन्
विष्णुम् मानसं विष्णुचिन्तनम् चिन्तयन्ती जगत्सूतिम् चिन्तयामास को न्वेतत् प्रयुञ्चीयादिति
प्रभुः तस्य चिन्तयमानस्य महर्षेर्भावितात्मनः इत्यादिप्रयोगदर्शनात् । क्षेत्रज्ञो
जीवात्मा स्वयमेव । यद्वा, क्षेत्राणि च शरीराणि बीजानि च शुभाशुभे । तानि वेत्ति स
योगात्मा ततः क्षेत्रज्ञ उच्यते इत्युक्तोऽन्तरात्मा वा । यः क्षेत्रज्ञे - सञ्चरतीत्यत्र,
क्षेत्रज्ञशब्दस्य परमात्मवाचित्वे, स्वस्मिन्नवस्थित इति स्वमहिमप्रतिष्ठतत्वमुक्तं भवति ।
"	वक्तव्य शब्दः । अग्निः देवता । विष्णुः उपेन्द्रः"
त्रिविक्रमत्वात् पादेन्द्रियाद्यधिष्ठातृत्वं
तस्य । यद्विष्णुक्रमान् क्रमते विष्णोः क्रमोऽस्यभिमातिहा  इत्यादिश्रुतेः । विष्णौ
सञ्चरतिती विष्णुशब्दः इन्द्रानुजत्वेनावतीर्णविग्रहपरः । यः सञ्चरतीति यच्छब्दस्य नारायणपरत्वात्
यो विष्णाविति वैस्यधिकरण्य निर्देशात् ; रूपमस्य शुक्ल इति न्यायेन असमानविभक्तिनिर्देशे
सति विशिष्टवाचिशब्दस्यापि विशेषणमात्रपरत्वोप पत्तेश्च ।
विष्णुशब्दस्यापि विग्रहविशिष्टभगवद्वाचित्वे
पूर्ववत् स्वमहिमप्रतिष्ठत्वमर्थः । चतुर्मुखादीनां तु
अवताररूपत्वश्रवणाभावात् स्वमहिमप्रतिष्ठितत्त्वं
तत्रानुपपन्नम् । सृष्टिं ततः करिष्यामि त्वामाविश्य प्रजापते तवान्तरात्मा मम च ये
चान्ये देहिसंज्ञिताः इति सात्त्विकोपबृंहणेषु चतुर्मुखादीनां भगवदनुप्रविष्टत्वदर्शनाच्च ।
"	आनन्दयितव्यमिति स्त्रीपुंसशरीरस्थ आत्मा विवक्षितः ।"
अत्र प्रजापतिशब्दः चतुर्मुकव्यतिरिक्तविषयः
। त्वं रुद्रस्त्वं ब्रह्मा त्वं प्रजापतिः इति पृथगुपदेशदर्शनात् ;
चतुर्मुखस्य महत्तत्त्वाधिष्ठातृत्वप्रतिपदनदर्थान्तरे
संभवति तस्यैव पुनः प्रतिपादनपरत्वकल्पनायोगाच्च ।
"	एवं समस्यचिदचिद्वस्तुष्ववस्थितस्य भगवतो व्याप्तेः"
घटादावाकाशव्याप्तिसाम्यव्यवच्छेदार्थम्
अन्यत्रासंभावितान् मङ्गलगुणविशेषानाह एष सर्वज्ञ इति । व्याप्यसर्ववस्तुसाक्षात्कर्तेत्यर्थः
। सर्वेश्वरः साक्षात्कृत्सय सर्वस्य नियन्ता । एषः सर्वाधिपतिः नियाम्यस्य स्वामी ।
न केवलं रक्षकत्वमात्रमधिपतिशबदार्थः ; मातापितृसंरक्ष्यस्य पुत्रस्य तत्पतिकत्वव्यवहाराभावात्
। जगच्छरीरकत्वसिध्द्यर्थं ईश्वरशब्दोक्तनियमनमन्तः प्रवेशपूर्वकमिति दर्शयति एषोऽन्तर्यामीति
। एषः योनिः सर्वचिदच्छरीरकत्वात् तस्योपादानमित्यर्थः । सर्व
सौख्यैः नानाविधसौख्येपेतैवादिभिरित्यर्थः । वेदशास्त्रैरिति । वेदशास्त्राणां भगवदुपासने
प्रमाणतया करणत्वं विवक्षितम् । वेदशास्त्राणीति । अशास्त्रवश्य इत्यर्थः । अन्नम् अदनीयम्
; संहार्यमित्यर्थः ।
"	अतः परमिति । भूयोऽपि तन्माहात्म्यमुच्यते इत्यर्थः । यद्वा अतः उक्तगुणकत्वात् परं"
केवलं स एव सर्वस्मादधिक इति वक्ष्यमाणगुणैरन्वयः । सर्वनयनः सर्वकार्याणां नेता - निर्वोढा
। प्रशास्ता प्रशासितृत्वेन विर्वेढा न तु राजनियुक्तपुरुषवत् प्रशासनीयत्वेन निर्वेढेत्यर्थः
। तमात्मानमित्यात्मशब्दनिर्दिष्टस्य परमात्मनः सर्वान्तरात्मात्वेन आत्मत्वकाष्ठां
प्रतिपादयति अन्नमय इत्यादिना ।। भूतपरिणामरूपदेहोऽन्नमयः । स च सर्वेश्वर इत्यर्थः
। भूतात्मा भूतानां शरिरकारणभूतानामपि आत्मा। अन्नमयादिशब्दानां
परमात्मसामानाधिकरण्यमात्मशब्दसवारस्यादवगम्यते
। न च मृदात्मको घट इतिवत् आत्मशब्दः स्वरूपमत्रपरः । प्राणमय इन्द्रियात्मेत्यनेनैकरीत्यात्
। न हि प्राणापानादिपञ्चवृत्तिप्राण इन्द्रियस्वरूपः । प्राणमयः मुख्यप्राणशरीरकश्च
सः इन्द्रियात्मा प्राणबद्भानामपीन्द्रियाणात्मा । मनोमयः मनः प्रभृतिप्रधानपर्यन्ततत्त्वशरीरक
इत्यर्थः । भूतात्मा चेन्द्रियात्मा च प्रधानात्मा तथा भवान् । आत्मा च परमात्मा च त्वमेकः
पञ्चधा स्मृतः इति श्रीविष्मुपुराणवचनोपबृंहितत्वात् । संकल्पात्मा
सङ्कल्पशब्दो मनोवृत्तिजन्यज्ञानानां
प्रदर्शनार्थः कामः सङ्कल्पो विचिकित्सा श्रद्भा धृतिरधृतिः ह्रीर्धीर्भीरित्येतत् सर्वं
मन एवे ति श्रुतानां मनोमूलानां कामसंकल्पादीनाम् आत्मा सत्ताहेतुः विज्ञानमयः जीवात्मशरीरकश्च
सः । कालात्मा आदित्यादिक्षेत्रज्ञशरीरतया अहोरात्रादिकालचक्रनिर्वाहकः । यद्वा आकलनस्य
वा आकलयितृणां वा सर्वेषामात्मा निर्वाहकः । अन्तर्यामित्वेन
स्थितो जीवानामर्थपरिछेदसामर्थ्यमापादयतीति
यावत् । आनन्दमय इत्येतदुपपादति लयात्मेति ।। लयस्यात्मा । आत्यन्तिकप्रलयरूपस्य मोक्षस्य
आत्मा सत्ताहेतुः निर्वाहकः । मोक्षप्रदत्वादिलक्षणादैश्वर्यप्रकर्षात् निरतिशयानन्दप्रचुरः
परमात्मेत्यर्थः । तैत्तिरीयोपनिषिदि हि अन्योऽन्तर आत्माऽऽनन्दमयः इति आनन्दमयं
प्रस्तुत्य, यतो वाचो निवर्तन्ते इत्यन्तेनास्य निरतिशयानन्दयोगमुपपादयत् वाक्यजातम्,
सोऽकामयत बहु स्यां प्रजायेय तदनुप्रविश्य विज्ञानञ्चाविज्ञानञ्च
एष ह्येवानन्दयाति भीषाऽस्माद्वातः पवते इति जगत्कारणत्व-चिदचिदन्तरात्मात्व -
कृत्स्नप्रशासितृत्ववत्
अनन्यसाधारण्येन (णेन ?) आनन्दयितृत्वेनापि निरतिशयानन्दयोगित्वमुपपादयति ।
"	ननु चक्षुरध्यात्ममित्यादिपर्यायेषु, यः प्राणे यो विज्ञाने आनन्दे इति जीवधर्मस्याऽऽ"
नन्दस्य प्रकृतत्वात् तस्येह प्रत्यभिज्ञानात् तद्विकार उक्तोऽयमानन्दमयः ; न तु परमात्मा
। आनन्दप्रकर्षस्य चित्तप्रलयरूपस्तैमित्यहेतुत्वात् लयात्मकत्वञ्चोपपन्नमिति चेत् -
नैतदुपपद्यते । तमात्मानमुपासीत एष सर्वज्ञ एष सर्वेश्वर एष सर्वाधिपति इत्यादिना आत्मात्वेन
प्रतिपादितस्य सर्वेश्वरस्य आत्मशब्देनैव
भूतोन्द्रियादीनामन्तरात्मतयाऽभिहितस्य जीवानन्दविकारत्वायोगात्
। तै त्तरीयोपनिषदि, एष ह्येवानन्दयाती ति जीवान्दयितृत्वेनोक्तस्यानन्दमयस्येह प्रत्यभिज्ञानात्
। इहापि, य आनन्दे सञ्चरती ति जीवानन्दस्य तदधीनत्वावागमात् । अत एवानन्द (मय ?) स्य
स्वानन्दयितव्यजीवधर्मविकारत्वायोगात् , तत्र च एतमानन्दमयमात्मानम् उपसंक्रामति त्यानन्दमयस्य
प्राप्यत्वोकत्या ततः प्राप्यान्तारानुकत्या च परमप्राप्यस्य तस्यैवाऽऽनन्दमयशब्देन
प्रत्यभिज्ञानादात्यन्तिकप्रलयरूपमोक्षनिर्वाहकत्वस्यैव लयात्मशब्देन वक्तुं योग्यत्वात्
। अस्यामेवोपनिषदि, (9.ख) य आनन्दमेवास्तमेति, तुरीयमेवाप्येति । यस्तिरीयमेवास्तमेति,
तदमृतमभयमशोकमनन्तं निर्बीजमेवाप्येती ति जीवानन्दस्य तुरीयादर्वाचीनत्वेन वक्ष्यमाणत्वात्
तुरीयस्य ( तुरीयातीतस्य ?) परमप्राप्यतया वक्ष्यमाणत्वाच्च
परमप्राप्यतया श्रुतिप्रसिद्भस्यानन्दयस्य
तुरीयातीतत्वेन तुरीयादर्वाचीनक्षुद्रानन्दविकारत्वानुपपत्तेश्च
। एवं व्याप्यत्व निर्वाह्यत्व-तुरीयानतीतत्व-क्षुद्रत्वैः
आत्मत्वनिर्वाहकत्वपरमप्राप्यत्वतुरीयातीतत्वैश् विरुद्भस्वभावत्वात्
पूर्वापरवाक्यस्थानन्दानन्दमयशब्दौ
चातिदूरभिन्नार्थौ । न च जीवानन्दशरीरकः परमात्मेति वाच्यम् -यतो वाचो निवर्तन्ते ।
अप्राप्य मनसा सह । आनन्दं ब्रह्मणो विद्वान् इति वाङनसागोचरस्य ब्रह्मसंबन्धित्वश्रवणात्
; जीवानन्दस्य स्वसंबन्धित्वेन सर्वप्राणिमनस्संवेद्यत्वाच्च भिन्नार्थयोरपि (रत्रापि
?) पूर्वापरवाक्ययोरिव आनन्दानन्दमयशब्दयोर्भिन्नार्थत्वं युक्तम् । तस्मात् आनन्दमयो
लयात्मेति वाक्यस्य यथोक्त एवार्थः ।
"	एवं सर्वान्तरस्यानन्दमयशब्दवाच्यस्य सर्वेश्वरस्य लयात्मत्वप्रसङ्गेन जगदप्ययस्थानभूतस्य"
तस्य चिदचिद्विलक्षणत्वानुपपत्तिम् तद्गतविकारदिहेयसंस्पर्शनञ्च आशङ्कचपरिहरति एकत्वं
नास्ति द्वैतं कुतः इति । सर्वजगदुपादानस्य सर्वाप्ययस्थानस्यापि सर्वेश्वरस्य प्रकृतिपुरुषाभ्यां
स्वरूपैक्द्यं नास्ति । तस्य द्वैतं कुतः । चिदचिद्गतभेदान्वयः कुतः । महदहङ्कारादिकार्यभेदो
जन्मजराद्यवस्थाभेदो देवमनुष्यादिजातिभेदः शुककृष्णादिगुणभेदः गमनागमनादिक्रियाभेदः
खुरपुच्छकश्रृङ्गाद्यवयवभेद इति अचिद्गतं सर्वविधं बाह्यं द्वैतम्,
सुखदुः खमोहरागद्वेषलोभभयशोकमदमानमत्सरादिकमान्तरं
चिद्गतं द्वैतमपि सर्वेश्वरे न प्रसङ्गमर्हतीत्यर्थः ।
"	नन्वेकत्वसंख्याऽपि नास्ति । कुतः सजातीयविजातीयभेद इति अर्थ इति न वाच्यम्"
एष सर्वज्ञ एष सर्वेश्वरः इत्यादिभिः ज्ञानैश्वर्यादिगुणात् । प्रमाणान्तराप्रतिपन्नानाम्,
कृत्स्नस्य जगतः तद्विभूतित्वस्य च विहितत्वात् । विहितस्य च निषेधायोगात् । अनेकवाक्यप्रतिपन्नस्य
एकवाक्येन बाधायोगात् । प्रभमवाक्यावगतस्य च चरमवाक्येन बाधायोगात् । गुणविशेषविधानस्य
सामान्यशब्देन बाधायोगात् । विशेषनेधे सामान्यनिषेधसंकोचस्य युक्तत्वाच्च । अतो यथोक्त
एवार्थः मर्त्मं नास्ति अमृतं कुत इति । मर्त्यत्वं नास्ति ; अमृतत्वं कुतः । प्रसङ्गे
सति हि प्रतिषेधः । मर्त्यत्वमिति सांसारिकस्वभावानामुपलक्षणम् । संसारित्वप्रसङ्गाभावात्
परमात्मनो जीवात्मन इव तद्विनाशरूपममृतत्वं नास्तीत्यर्थः ।
"	एवं चिदचिद्वैलक्षण्यमुक्तवा कल्याणगुणेषु  प्रथमप्रतिपादितं सार्वज्ञ्यमादरातिशयात्"
प्रपञ्चयति नान्तः प्रज्ञ इत्यादिना । अन्तरेव प्रज्ञा यस्य सोऽन्तः प्रज्ञः । अब्भक्ष
इतिवत् अवधारणगर्भोऽयं निर्देशः नान्तः प्रज्ञः । बाह्यमपि जानातीत्यरर्थः । नबहिः
प्रज्ञः । न बहिरेव जानाति, अपित्वन्तरपि जानातीत्यर्थः । कूपकच्छपः कूपाद्बहिर्न वोत्ति
। भूतलस्थः पुरुषः कूपान्तर्गतं न जानाति । सर्वेश्वरस्तु नैवम् ; अपितु सर्वपदार्थानामन्तर्बहिश्च
जानातीत्यर्थः । नोभयतः प्रज्ञः । यद्यपि परिच्छिन्नरूपाद्यपेक्षया अन्तर्गतब (अन्तर्ब
?) हिर्भागौ विद्येते, तथापि परमात्मनः सर्वगतत्वात् बहिर्भागो नास्ति च तदभावात् तदपेक्षान्तर्भागश्च
नास्तीति नोभयतःप्रज्ञः ; अपितु सर्वगतः सर्वं जानातीत्यर्थः । न प्रज्ञानघनः न घनीभूतज्ञानः
। घनत्वं बहुलत्वम् । बाहुल्यञ्च प्रसृमरद्रव्यस्य करतलादिप्रतिहतिकृतम् । यथा रविकिरणादे
ः । अन्तः प्रतिहतिहेतुकघनीभावनिषेधात् प्रतिहतिः निषिद्भा भवति । अप्रतिहतज्ञान इत्यर्थः
। नप्रज्ञः प्रकृष्टं ज्ञानं प्रज्ञा ।
अपरोक्षज्ञानं प्रकृष्टज्ञानम् । इन्द्रिययोगाभ्यासादिजन्यज्ञानरहित इत्यर्थः । नाप्रज्ञः
तथाऽपि न प्रकृष्टज्ञानशून्य इत्यर्थः । अपि तु हेतुनिरपेक्षस्वाभाविकसर्वसाक्षात्कारवानित्यर्थः
। नो विदितं वेद्यं नास्तीति । तस्य सर्वेश्वरस्य विदितमतीतज्ञानविषयो नास्ति । वेद्यम्
आगामिज्ञानविषयश्च नास्ति । किंतु सर्वं नित्यज्ञानगम्यमित्यर्थः । इत्येतन्नर्वाणनुशासनम्
। एवं सर्वेश्वरस्य गुणविभूतिप्रकर्षवैशिष्टचविषयमिदमनुशासनं मोक्षहेतुः । इति वेदानुशासनम्
वेदपुरुषस्योपदेशः अभ्यासः समाप्तिद्योतकः ; आदरकृतो वा ।।
।। इतिपञ्चमखण्डविवरणम् ।।
6
नैवेह किञ्चनाग्र आसीदमूलमनाधारम् ।
इमाः प्रजाः प्रजायन्ते दिव्यो देव एको नारायणः ।।
चक्षुश्च द्रष्टव्यं च नारायणः । श्रोतव्यं च नारायणो घ्राणं च घ्रातव्यं च नारायणो
जिह्वा च रसयितव्यञ्च नारायणः । तवक् च स्पर्शयितव्यञ्च नारायणो मनश्च मन्तव्यञ्च
नारायणो बुद्भिश्च बुद्भव्यञ्च नाराणोऽहङ्कारश्चाहङ्कर्तव्यञ्च नारायणश्चित्तञ्च चेतयितव्यञ्च
नारायणो  वाक् च वक्तव्यञ्च नारायणो हस्तौ चादातव्यञ्च नारायणः । पादौ च
गन्तव्यञ्च नारायणः । पायुश्च विसर्जयितव्यञ्च नारायणः । उपस्थश्चानन्दयितव्यञ्च नारायणः ।
धाता विधाता कर्ता विकर्ता दिव्यो देव एको नारायणः ।
आदित्या रुद्रा मरुतो वसवोऽश्चिनावृचो यजूंषि सामानि मन्त्रोऽग्निराज्याहुतिर्नारायणः ।
उद्भवः संभवो दिव्यो देव एको नारायणः ।
माता पिता भ्राता निवासः शरणं सुहृद्गतिर्नारायणः ।
विराजासुदर्शनाजितासोम्यामोघाकुमाराऽमृतासत्यामध्यमानासीरा
शुरासूरासूर्यास्वरा (शिशुसूर्याऽसुराभास्वती ?) विज्ञेयानि नाडीनामानि दिव्यानि ।
गर्जति गायति वाति वर्षति वरुणोऽर्यमा चन्द्रमाः कला कलिर्धाता ब्रह्मा
प्रजापतिर्मघवा दिवसाश्चार्धादिवसाश्च कलाः कल्पाश्चोर्ध्वञ्च दिशश्च सर्वं नारायणः ।।
पुरुष एवेदं सर्वं यद् भूतं यच्च भव्यम् ।
उतामृतत्वस्योशानो यदन्नेनातिरोहति ।।
तद्विष्णोः परमं पदं सदा पश्यन्ति सूरयः । दिवीव चक्षुराततम्
तद्विप्रासो विपन्यवो जागृवांसः समिन्धते । विष्णोर्यत् परमं पदम् ।
तदेतन्निर्वाणानुशासनम् । इति वेदानुशासनम् । इति वेदानुशासनम् ।
7
अन्तश्शरीरे निहितो गुहायामज एको नित्यः ;
यस्य पृथिवी शरीरम्, यः पृथिवीमन्तरे सञ्चरन्, यं पृथिवी न वेद ; यस्यापः
शरीरं योऽपोऽन्तरे सञ्चरन् यमापो न विदुः ; यस्य तेजः शरीरं यस्तेजोऽन्तरे
सञ्चरन् यं तेजो न वेद ; यस्य वायुः शरीरं यो वायुमन्तरे सञ्चरन् यं वायुर्न वेद ;
यस्याकशः शरीरं य आकाशमन्तरे सञ्चरन् यमाकाशो न वेद ; यस्य मनः शरिरं
यो मनोऽन्तरे सञ्चरन् यं मनो न वेद ; यस्य बुद्भिः शरीरं यो बुद्भिमन्तरे सञ्चरन्
यं बुद्भिर्न वेद ; यस्याहङ्कारः शरीरं योऽहङ्कारमन्तरे सञ्चरन् यमहङ्कारो न वेद ;
यस्य चित्तं शरीरं यश्चित्तमन्तरे सञ्चरन् यं चित्तं न वेद ; यस्याव्यक्तं शरीरं
योऽव्यक्तमन्तरे सञ्चरन् यमव्यक्तं न वेद ; यस्याक्षरं शरीरं योऽक्षरमन्तरे सञ्चरन्
यमक्षरं न वेद ; यस्य मृत्युः शरीरं यो मृत्युमन्तरे सञ्चरन् यं मृत्युर्न वेद ; एष
सर्वभूतान्तरात्माऽपहतपाप्मा दिव्यो देव एको नारायणः एतां विद्यामपान्तरतमाय ददौ ।
अपान्त तामो ब्रह्मणे ददौ । ब्रह्मा घोराङ्गिरसे ददौ । घोराङ्गिर रैक्वाय ददौ । रैक्वो
रामाय ददौ । रामः सर्वेभ्यो ददौ । इत्येवं निर्वाणानुशासनम् । इति वेदानुशासनम् ।
इति वेदानुशासनम् ।।
8
अन्तश्शरीरे निहितो गुहायां शुद्भः सोऽयमात्मा ।
सर्वस्य मोदोमांसक्लेदावकीर्णे शरीरमध्येऽत्यन्तोपहते चित्रभित्तिप्रतीकाशे
गन्धर्वनगरोपमे कदलीगर्भवन्निस्सारे जलबुद््बुदवच्चञ्चले निः सृतमात्मानमचिन्त्यरूपं
दिव्यं देवमसङ्गं शुद्भं तेजस्कायमरूपं सर्वेश्वरमचिन्त्यमशरीरं निहितं गुहायाममृतं
विभ्राजमानमानन्दं तं पश्यन्ति विद्वांसः । तेन लये न पश्यन्ति ।।
9
अथ हैक्वः पप्रच्छ - भगवन् ! कस्मिन् सर्वेऽस्तं गच्छन्तीति । तस्मै स होवाच -
चक्षुरेवाप्येति । यश्चक्षुरेवास्तमेति, द्रष्टव्यमेवाप्येति । यो द्रष्टव्यमेवास्तमेति,
आदित्यमेवाप्येति । य आदित्यमेवास्तमेति, विराज ? मेवाप्येति । यो विराज (?)
मेवास्तमेति, प्राणमेवाप्येति । यः प्राणमेवाप्येति । यस्तुरीयमेवास्तमेति । यो
विज्ञानमेवास्तमेति, आनन्दमेवाप्येति । य आनन्दमेवास्तमेति, तुरीयमेवाप्येति । यस्तुरीयमेवास्तमेति
तदमृतमभयमशोकमनन्तं निर्बिजमेवाप्येतीति होवाच ।।
"	श्रोत्रमेवाप्येति । यः श्रोत्रमेवास्तमेति श्रोतव्यमेवाप्येति । यः श्रोतव्यमेवास्तमेति"
दिशमेव आप्येति । यो दिशमेवास्तमेति, सुदर्शनामेवाप्येति । यः सुदर्शनामेवास्तमेति,
अपानमेवाप्येति । योऽपानमेवास्तमेति, विज्ञानमेवाप्येति । यो विज्ञानमेवा
स्तमेति, आनन्दमेवाप्येति । य आनन्दमेवास्तमेति, तुरीयमेवाप्येति । यस्तुरीयमेवास्तमेति,
तदमृतमशोकमभयमनन्तं निर्बिजमेवाप्येतीति होवाच ।।
नासामेवाप्येति । यो नासामेवास्तमेति, घ्रातव्यमेवाप्येति । यो घ्रातव्यमेवास्तमेति,
पृथिवीमेवाप्येति । यः पृथिवीमेवास्तमेति, जितामेवाप्येति । यो जितामेवास्तमेति
व्यानमेवाप्येति । यो व्यानमेवास्तमेति, विज्ञानमेवाप्येति । यो विज्ञानमेवास्तमेति,
आनन्दमेवाप्येति । य आनन्दमेवास्तमेति, तुरीयमेवाप्येति । यस्तुरीयमेवास्तमेति,
तदमृतमशोकमभ्यमनन्तं निर्बीजमेवाप्येतीति होवाच ।।
"	जिह्वामेवाप्येति । यो जिह्वामेवास्तमेति, रसयितव्यमेवाप्येति । यो रसयितव्यमेवास्तमेति,"
वरुणमेवाप्येति । यो वरुणमेवास्तमेति, सौम्यामेवाप्येति । यः सौम्यामेवास्तमेति,
उदानमेवाप्येति य उदानमेवास्तमेति, विज्ञानमेवाप्येति । यो विज्ञानमेवास्तमेति,
आनन्दमेवास्तमेति, तुरीयमेव आप्येति । यस्तुरीयमेवास्तमेति, तदमृतमभयमशोकनन्तं
निर्बीजमेवाप्येतीति होवाच ।।
"	त्वचमेवाप्येति । यस्त्वचमेवास्तमेति, स्पर्शयितव्यमेवाप्येति । यः स्पर्शयितव्यमेवास्तमेति,"
वायुमेवाप्येति यो वायुमेवास्तमेति, मोघामेवाप्येति । यो मोघामेवास्तमेति, समानमेवाप्येति ।
यः समानमेवास्तमेति, विज्ञानमेवाप्येति । यो विज्ञानमेवास्तमेति, आनन्दमेवाप्येति । य
आनन्दमेवास्तमेति, तुरीयमेवाप्येति । यस्तुरीयमेवास्तमेति, भयमतदमृतमशोकमनन्तं
निर्बीजमेवप्येतीति होवाच ।।
"	वाचमेवाप्येति । यो वाचमेवास्तमेति, वक्तव्यमेवाप्येति, । यो वक्तव्यमेवास्तमेति,"
अग्निमेव आप्येति । योऽग्निमेवास्तमेति, कुमारामेवाप्येति । यः कुमारामेवास्तमेति,
वैरभमेवाप्येति यो वैरम्भमेवास्तमेति, विज्ञानमेवाप्येति । यो विज्ञानमेवास्तमेति,
आनन्दमेवाप्येति । य आनन्दमेवास्तमेति, तुरीयमेवाप्येति । यस्तुरीयमेवास्तमेति,
मभयमतदमृतशोकमनन्तं निर्बीजमेवाप्येतीति होवाच ।।
"	हस्तमेवाप्येति । यो हस्तमेवास्तमेति, आदातव्यमेवाप्येति । य आदातव्यमेवास्तमेति,"
इन्द्रमेवाप्येति । य इन्द्रमेवास्तमेति । अृमृतामेवाप्येति । योऽमृतामेवास्तमेति, मुख्यमेवाप्येति ।
यो मुख्यमेवास्तमेति, विज्ञानमेवाप्येति । यो विज्ञानमेवास्तमेति, आनन्दमेवाप्येति ।
य आनन्दमेवास्तमेति, तुरीयमेवाप्येति । यस्तुरीयमेवास्तमेति, तदमृतमभयमशोकमनन्तं
निर्बीजमेवाप्येतीति होवाच ।।
"	पादमेवाप्येति । यः पदामेवास्तमेति, गन्तव्यमेवाप्येति । यो गन्तव्यमेवास्तमेति,"
विष्णुमेव आप्येति। यो विष्णुमेवास्तमेति, सत्यामेवाप्येति । यः सत्यामेवास्तमेति,
अनर्याममेवाप्येति । योऽन्तर्याममेवास्तमेति, विज्ञानमेवाप्येति । यो विज्ञानमेवास्तमेति,
आनन्दमेवाप्येति । य आनन्दमेवास्तमेति, तुरी.म्वाप्येति । यस्तुरीयमेवास्तमेति,
तदमृतमभयमशोकमनन्तं निर्बीजमेवाप्येतीति होवाच ।।
"	पायुमेवाप्येति । यः पीयुमेवास्तमेति, विसर्जयितव्यमेवाप्येति । यो"
विसर्जयितव्यमेवास्तमेति, मृत्युमेवाप्येति । यो मृत्युमेवास्तमेति, मध्यमामेवाप्येति ।
यो मध्यमामेवास्तमेति, प्रभञ्चनमेव आप्येति । यः प्रभञ्चनमेवास्तमेति,विज्ञानमेवास्तमेति ।
यो विज्ञानमेवास्तमेति, आनन्दमेवाप्येति । य आनन्दमेवास्तमेति, तुरीयमेवाप्येति ।
यस्तुरीयमेवास्तमेति, तदमृतमभयमशोकमनन्तं निर्बीजमेवाप्येतीति होवाच ।।
"	उपस्थमेवाप्येति । य उपस्थमेवास्तमेति, आनन्दयितव्यमेवाप्येति । य"
आनन्दयितव्यमेवास्तमेति, प्रजापतिमेवाप्येति । यः प्रजापतिमेवास्तमेति, नासीरामेवाप्येति ।
यो नासीरामेवास्तमेति, कुमारमेव आप्येति । यः कुमारमेवास्तमेति, विज्ञानमेवाप्येति ।
यो विज्ञानमेवास्तमेति, आनन्दमेवाप्येति । यआनन्दमेवास्तमेति, तुरीयमेवाप्येति ।
यस्तुरीयमेवास्तमेति, तदतमभयमशोकमनन्तं निर्बीजमेवाप्येतीति होवाच ।।
"	मन एवाप्येति । यो मन एवास्तमेति, मन्तव्यमेवाप्येति । यो मन्तव्यम्वास्तमेति,"
चन्द्रमेव आप्येति । यश्चन्द्रमेवास्यमेति, शिशुमेवाप्येति । यः शिशुमेवास्तमेति श्येनमेवाप्येति ।
यः श्येनमेवास्तमेति, विज्ञानमेवाप्येति । यो विज्ञानमेवास्तमेति आनन्दमेवाप्येति ।
य आनन्दमेवास्तमेति, तुरीयमेव आप्येति । यस्तुरीयमेवस्तमेति, तदमृतमभ्यमशोकमनन्तं
निर्बीजमेवाप्येतीति होवाच ।।
"	बुद्भिमेवाप्येति । यो बुद्भिमेवास्तमेति, बोद्भव्यमेवाप्येति । यो बोद्भव्यमेवास्तमेति,"
ब्रह्माणमेवास्तमेति । यो ब्रह्माणमेवास्तमेति, सूर्यामेवाप्येति । यः सूर्यामेवास्तमेति,
कृष्णमेवाप्येति । यः कृष्णमेवास्तमेति, विज्ञानमेवाप्येति । यो विज्ञानमेवास्तमेति,
आनन्दमेवाप्येति ।  आनन्दमेवास्तमेति, तुरीयमेवाप्येति । यस्तुरीयमेवास्तमेति,
तदमृतमभयमशोकमनन्तं निर्बीजमेवाप्येतीति होवाच ।।
"	अहङ्कारमेवाप्येति । योऽहङ्कारमेवास्तमेति, अहङ्कर्तव्यमेवाप्येति ।"
योऽहङ्कर्तव्यमेवास्तमेति, रुद्रमेवाप्येति । यो रुद्रमेवास्तमेति, असुरामेवाप्येति ।
योऽसुरामेवास्तमेति, श्वेतमेवाप्येति । यः श्वेतमेवास्तमेति, विज्ञानमेवाप्येति ।
यो विज्ञानमवास्तमेति, आनन्दमेवाप्येति । य आनन्दमेवास्तमेति, तुरीयमेवाप्येति ।
यस्तुरीयमेवास्तमेति, तदमृतमशोकमभयमनन्तं निर्बीजमेवाप्येतीति होवाच ।।
"	चित्तमेवाप्येति । यश्चित्तमेवास्तमेति, चेतयितव्यमेवाप्येति । यश्चेतयितव्यमेवास्तमेति,"
क्षेत्रज्ञमेवाप्येति । यः क्षेत्रज्ञमेवास्तमेति भास्वतीमेवाप्येति । यो भास्वतीमेवास्तमेति ;
नागमेवाप्येति । यो नागमेवास्तमेति, विज्ञानमेवाप्येति । यो विज्ञानमेवास्तमेति,
आनन्दमेवाप्येति । य आनन्दमेवास्तमेति, तुरीयमेवाप्येति । यस्तुरीयमेवास्तमेति,
तदमृतमभयमशोकमनन्तं निर्बीजमेवाप्येतीति होवाच ।।
"	य एवं निर्बीजं वेद, निर्बीज एव स भवति । न जायते, न म्रियते, न मुह्यते,"
न भिद्यते, न दह्यते, न छिद्यते, न कम्पते, न कुप्यते, सर्वदहनोऽयमात्मेत्याचक्षते ।
"	नैवमात्मा प्रवचनशतेनापि लभ्यते, न बहुश्रुतेन, न बुद्भिज्ञानाश्रितेन, न मेधाया,"
न वेदैर्न यज्ञैर्न तपोभिरुग्रैर्न सांख्यैर्न योगैर्नाश्रमैः । नान्यैरैत्मानमुपलभन्ते । प्रवचनेन
प्रशंसया व्युत्थानेन तमेतं ब्राह्मणाः शुश्रुवांसोऽनुचाना उपलभन्ते । शान्तो दान्त
उपरतस्तितिक्षुः समाहितो भूत्वाऽऽत्मन्येवात्मानं पश्यति । सर्वस्यात्मा भवति, य एवं वेद ।।
10
अथ हैनं रैक्वः पप्रच्छ - भगवन् ! कस्मिन् सर्वे सम्प्रतिष्ठिता भवन्तीति ।
रसातललोकेष्विति होवाच । कस्मिन् रसातललोका ओताश्च प्रोताश्चेति ।
भूर्लोकेष्विति होवाच । कस्मिन् भूर्लोका ओताश्च प्रोताश्चेति । भुवर्लोकेष्विति
होवाच । कस्मिन् भूवर्लोकेष्विति होवाच । कस्मिन्महर्लोका ओताश्च प्रोताश्चति ।
जनोलोकेष्विति होवाच । कस्मिन् जनोलोका ओताश्च प्रोताश्चेति । तपोलोकेष्विति
होवाच । कस्मिंस्तपोलोका ओताश्च प्रोताश्चति । सत्यलोकेष्विति होवाच । कस्मिन्
सत्यलोका ओताश्च प्रोताश्चेति । प्रजापतिलोकेष्विति होवाच । कस्मिन् पिरजापतिलोका
ओकाश्च प्रोताश्चेति । ब्रह्मलोकेष्विति होवाच । कस्मिन् ब्रह्मलोका ओताश्च प्रोताश्चेति ।
सर्वलोका आत्मनि ब्रह्मणि मणय इवौताश्च प्रोताश्चेति । स होवाच-एवमेतान्
लोकान् आत्मनि प्रतिष्ठितान् वेद, आत्मैव स भवति । इत्येतन्निर्वाणानुशासनम् ।
इति वेदानुशासनम् । इति वेदानुशासनम् ।।
11
अथ हैनं रैक्वः पप्रच्छ-भगवन् ! योऽयं विज्ञानघन उत्क्रामन्, स केन कतरद्वाव
स्थानमुत्सृज्यापक्रामतीति । तस्मै स होवाच - हृदयस्य मध्ये लोहितं मांसपिण्डम्,
यस्मिंस्तद्दहरं पुण्डरीकं कुमुदमिवानेकधा विकसितम् । तस्य मध्ये समुद्रः । समुद्रस्य
मध्ये कोशः । तस्मिन् नाडचचतस्रो भवन्ति रमाऽरमेच्छाऽपुनर्भवेति । तत्र रमा
पुण्येन पुण्यं लोकं नयति । अरमा पापेन पापम् । इच्छया यत् स्मरति, तदभिसम्पद्यते ।
अपुनर्भवया कोशं भिनत्ति । कोशं भित्त्वा शीर्षकपालं भिनत्ति । शीर्षकपालं भित्त्वा
पृथिवी भिनत्ति । पृथिवीं भित्त्वाऽपो भिनत्ति । अपो भित्त्वा तेजो भिनत्ति । तेजो
भित्त्वा वायुं भिनत्ति । वायुं भित्त्वाऽऽकाशं भिनत्ति । आकाशं भित्त्वा मनो भिनत्ति ।
मनो भित्त्वा भूतादिं भिनत्ति । भूतादिं भित्त्वा महान्तं भिनत्ति । महन्तं भित्त्वाऽव्यक्तं
भिनत्ति । अव्यक्तं भित्तवाऽक्षरं भिनत्ति । अक्षरं भित्त्वा मृत्युं भिनत्ति । मृत्युर्वै परे देव
एकीभवतीति परस्तान्नसन्नासन्नसदसत् । इत्येतन्निर्वाणानुशासनम् ।
इति वेदानुशासनम् इति वेदानुशासनम् ।।
12
ओं नारायणाद्वा अन्नमागतं पक्वं ब्रह्मलोके महासंवर्तके पुनः पक्वमादित्ये
पुनः पक्वं क्रव्यादि पुनः पुक्वं जालकिलक्लिन्नं पर्युषितं पूतमन्नमयाचितमसंकलृ
प्तमनीयात् ; न कञ्चन याचेत ।
13
बाल्येन तिष्ठासेत् । बालस्वभावोऽसङ्गो निरवद्यो मौनेन पाण्डित्येन
निरधिकारतयोपलभ्येत । कैवल्यमुक्तं निगमनं प्रजापतिरुवाच ।
महत् पदं ज्ञात्वा वसेत कुचेलोऽसहाय एकाकी समाधिस्थ आत्मकाम
आप्तकामो निष्कामो दीर्णकामः । हस्तिनि सिंहे दंशे मशके नकुले
सर्पराक्षगन्धर्वे मृत्यो रूपाणि विदित्वा न बिभेति कुतश्चनेति ।
वृक्षमिव तिष्ठासेत् ; छिद्यमानोऽपि न कुप्येसेत् ; छिद्यमानोऽपि न कुप्येत
न कम्पेत सत्येन तिष्ठासेत् । सत्योऽयमात्मा ।
सर्वेषामेव गन्धानां पृथिवी हृदयम् ; सर्वेषामेव रसानामापो हृदयं सर्वेषामेव
रूपाणां तेजो हृदयं सर्वेषामेव स्पर्शोनां वायुर्हृदयं सर्वेषामेव शब्दानामाकाशं
हृदयं सर्वेषामेव (सर्वासामेव ?) गतीनामव्यक्तं हृदयं सर्वेषामेव सत्त्वानां
मृत्युर्हृदयम् । मृत्युर्वै परे देव एकीभवति इति । परस्तान्नसन्नासन्नसदसत् ।
इत्येतन्निर्वाणानुशासनम् । इति वेदानुशासनम् । इति वेदानुशासनम् ।।
14
ओं पृथिवी वान्नमापोऽन्नादाः आपो वान्नं ज्योतिरिर्वात्रं वायुरत्रादो
वायुर्वान्नमाकाशोऽन्नाद आकाशो वान्नमिन्द्रियाण्यन्नादानि । इन्द्रियाणि
वान्नं मनोऽन्नादं मनोवान्नं बुद्भिरन्नादा बुद्भिर्वान्नमव्यक्तमन्नादमव्यक्तं
वान्नमक्षरमन्नादमक्षरं वान्नं मृत्युर्वै परे देव एकीभवतीति ।
परस्तान्नसन्नासन्नसदसत् । इत्येतन्निर्वाणानुशासनम् । इति वेदानुशासनम् ।
इति वेदानुशासनम् ।।
15
अथ हैनं रैक्वः पप्रच्छ - भगवन् योऽयं विज्ञानघन उत्क्रामन्, स केन
कतरद्वाव स्थानं दहतीति । तस्मै स होवाच - योऽयं विज्ञानघन
उत्क्रामन् प्राणं दहत्यपानं व्यानमुदानं समानं वैरम्भं मुख्यमन्तर्यामं
प्रभञ्चनं कुमारं श्येनं श्वेतं कृष्णं नागं दहति । पृथिव्यापस्तेजोवाय्वाकाशं
दहति । जागरितं स्वप्नं सुषुप्तं तुरीयं च महतां च लोकं परं च लोकं दहति ।
लोकालोकं दहति । धर्माधर्मं दहत्यभास्करममर्यादं निरालोकमतः परं दहति ।
महान्तं दहत्यव्यक्तं दहत्यक्षरं इत्येतन्निर्वाणानुशासनम् । इति वेदानुशासनम् ।
इति वेदानुशासनम् ।।
16
सौबालबीजब्रह्मोपनिषत् नाप्रशान्ताय दातव्या ; नापुत्राय ;
नाशिष्याय ; नासंवत्सररात्रोषिताय । नापरिज्ञातकुलशिलाय
दातव्या ; नवै च प्रवक्तव्या ।
यस्य देव परा भक्तिर्यथा देवे गुरौ ।
तस्यैते कथिता ह्यर्थाः प्रकाशासनम् सहात्मनः ।।
इत्येतन्निर्वाणानुशासनम् । इति वेदानुशासनम् । इति वेदानुशासनम् ।।