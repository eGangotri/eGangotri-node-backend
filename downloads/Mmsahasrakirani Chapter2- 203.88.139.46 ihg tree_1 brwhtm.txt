।। श्रीमते निगमान्तमहादेशिकाय नमः भगवते भाष्यकाराय नमः ।।
एवं पञ्चपादिकोक्तमनिर्वचनीयत्वरूप मिथ्यात्वं निराकृत्य विवरणोक्तमिथ्यात्वं निराकर्तुमारभतेन चतुर्थ इति । स्वाधिकरणवृत्त्यभावस्य प्रतियोगिता संबन्धेन यद्वैशिष्ट्यं तद्रूपतया अन्यत्र लब्धप्रसिद्धिकं प्रतिपन्नोपाधौ निषेधप्रतियोगित्वमिति पूर्वोक्तं बाध्यत्वमित्यर्थः। इत्थं साध्यप्रसिद्धिसूचनार्थमेव हि शब्दः प्रयोगः अन्यथा हि अप्रसिद्धिविशेषणत्वादिति पूर्वोक्तदोषेणैव निरस्ततया दूषणान्तरमात्र कथनम् सन्दर्थविरुद्धं स्यात् । नचानिर्वचनीयमनभ्युपगच्छतां सिद्धान्तिनां यथाश्रुतरीत्या साध्यप्रसिद्धिरस्तिविगीतं स्वाधिकरणवृत्त्यभावप्रतियोगीति । प्रतिज्ञायां स्वशब्दार्थस्यैव प्रतियोगिताभानात् प्रतियोगितासंबन्धेन स्वाधिकरणवृत्त्यभाववदिति प्रतिज्ञायां तु तादृशाभावप्रसिद्धिमात्रस्यापेक्षितत्वान्नदोषः । तद्व्यक्तिस्तद्व्यक्त्यधिकरणवृत्त्यभावप्रतियोगीत्यु(क्तौ) वतीति । प्रतिज्ञा तु विशिष्य तत् पक्षकतया संभवन्त्यपि प्रकृते नोपयुज्यते । इदानीं चिद्धिन्नमात्रपक्षक प्रतिज्ञाया एवादृतत्वात् चिद्भिन्नं चिद्धिन्नाधिकरणवृत्तयभावप्रतियोगीत्युक्तौ तु सिद्धसाधनादिकं दुर्वारं एकव्यक्तिमपि । अथ परवृत्त्यभावस्य सर्वाभ्युपगतत्वात् स्वशब्दघटितप्रतिज्ञायां तु तत् सामर्थ्यात् तत्तद्व्यक्तौ तत्तदधिकरणवृत्त्यभाव प्रतियोगित्वं भासत इति न सिद्धसाधनादिकं विशिष्टाभावमादाय तु न तत् प्रसक्तिः । परैर्माध्वैश्च विशिष्टस्यातिरिक्तात्वाभ्युपगमेन सतो सतो वा तस्यैव तत् प्रतियोगित्वात् ।  सिद्धान्तिभिश्च विशिष्टाभावस्य विशेषणविशेष्याभावरूपत्वाभ्युपगमात् अत एव उभयाभवमादायापि न तद्दोषः तस्यापि प्रत्येकाभावरूपत्वाभ्युपगमात् अतिरिक्तत्वमते तु वैशिष्ट्यव्यासज्यवृत्तिधर्मानवच्छिन्न प्रतियोगिताकत्वमप्यभाव विशेषणं देयं । ननु स्वसमानाधिकरणात्यन्ताभावप्रतियोगित्वं साध्यमित्यभ्युपगमेऽपि संयोगादौ तत्सिद्धिस्सुलभेति प्रतियोगितासंबन्धेनाभावस्य साध्यतापर्यवसानं किमर्थमिति चेन्नपरमते विशिष्टस्यातिरिक्ततया संयोगाद्यभावस्य मूलादिविशिष्टवृक्षवृत्तित्वमेवाभ्युपगतमिति न तस्य प्रतियोगिसामानाधिकरण्यं । एवं माध्वानां मतेऽपि संभवतीति । माध्वमते साध्यप्रसिध्यसंभवात् प्रतियोगितासंबन्धेनाभावरूपतया साध्यपर्यवसानस्यापि सप्रयोजनत्वात्उक्तं हिसिद्धौएवं संयोगतदभावयोर्नैकाधिकरण्यं अग्रे वृक्षः कपिसंयोगि मूले नेति प्रतीतेरग्रमूलयोरेव संयोगतदभाववत्तयोपपत्तेरिति ।चन्द्रिकायाञ्चाग्रमूलयोरिति प्रतीकमुपादायौपधिकभेदवतोस्तदवच्छिन्न वृक्षयोर्वेति शेष इति व्याख्यातम् । अवच्छेदकत्वाभावविषयतया प्रतीत्युपपत्तेश्च संयोगादिमति तदभावस्यानभ्युपगमेऽपि दोषाभावात् । वस्तुतस्तु स्वाश्रयवृत्त्यत्यन्ताभावप्रतियोगित्वस्य परेषां सिद्धान्तिनां तार्किकानाञ्च प्रसिद्धत्वेपि माध्वानां मते तदप्रसिद्धिः । तैरसत  एवात्यन्ताभावप्रतियोगित्वो प्रतियोगित्वोपगमात्  अतस्तन्मतेपि साध्यप्रसिध्यर्थं प्रतियोगितासंबन्धेनाभावस्यैव साध्यत्वोपगम उपपद्यत ज्ञेयं द्यपि प्रतिपन्नशब्दस्य स्वप्रकारकप्रतीतिविशेष्यार्थकतया तादृशाधिकरणवृत्त्यभावस्य प्रतियोगितासंसाधनेऽपि सिद्धसाधनं दुर्वारं । तत्तत्प्रकारकभ्रमविषयाधिकरणे  तत्तदभावस्य सर्वैरभ्युपगतत्वात् । प्रतिपन्नोपाधित्वावच्छेदेनाभाववत्वविवक्षायान्तु वक्ष्यमाणकल्पाभेदप्रसंगः व्यख्यास्यते च स्वात्यन्ताभावसमानाधिकरणतयेत्यादेस्तदर्थकत्वं तथापि प्रतिपन्नशब्दस्य प्रमाविशेष्यपरतया प्रमात्वस्य च प्रकृते तद्वति तत् प्रकारकत्वरूपस्य विवक्षिततया  फलतःस्वाधिकरणमेव प्रतिपन्नोपाधिशब्देन विवक्षितमिति न सिद्धसाधनादिदोषा । उक्तं चगुरुचन्द्रिकायां वस्तुतःस्वाधिकरणनिष्ठात्यन्ताभावेत्यादि लक्षणे प्रतिपन्नेत्यादेस्तात्पर्यस्य वक्ष्यमाणत्वान्न कोऽपि दोष इति । स्वसमानाधिकरण स्वन्यून सत्ताकात्यन्ताभावप्रतियोगित्वं मिथ्यात्वमिति चोत्तरत्र निष्कर्षः कृतः । अधिकसत्ताकाभावनिवेशपक्षोऽपि तत्रैव स्पष्टः प्रतिपन्नस्योपाधिरधिकरणमिति वाऽर्थो ग्राह्यः । मूले तु प्रतिपन्नोपाधौ निषेधप्रतियोगित्वं मिथ्यात्वमिति विवरणोक्त्यनुसारात् तावन्मात्रानुवादः कृतः । अन्यूनसत्ताकत्वादिनिवेशदूषणमपि अनुपदं व्यक्तीभविष्यति । मृषावादिनां मते ब्रह्मणि प्रपञ्चाभावो व्यावहारिक इत्येकः पक्षः पारमार्थिक इति चापरः  । तत्र प्रथमपक्षे प्रपञ्चाभावस्याप्यभिमतं मिथ्यात्वम् धर्मिग्राहकप्रमाणे येन सेद्धुमर्हतीतिन्येमानैर्बाध्यत्वेनैव सो भावो निवेशयितुं शक्यत इति मिथ्यात्वेनैवाभावो निवेश्यते उतवस्तुतो व्यावहारिकमिथ्याभूतो भावस्वाधिकरणवृत्त्यभावत्वेनैव निवेश्यत इति द्वौ कल्पौ संभवतः । एवं पारमार्थिकत्वपक्षेऽपि प्रातिभासिकभावमादायार्थान्तरनिरासार्थं पारमार्थिकत्वेनैव सोऽभावो निवेश्यते उत स्वाधिकरणवृत्त्यभावत्वेनेति द्वौ कल्पौ अतस्तन्मतद्वयेप्याद्यपक्षद्वयनिरासार्थं विकल्पयतिबाध्यम बाध्यंवेति। प्रतियोगितासंबन्धेन स्वाधिकरणवृत्त्यभावविशिष्टो यः स्वाधिकरणवृत्त्यभावः स प्रतियोगितासंबन्धेन साध्यते किं वा प्रतियोगिता संबन्धेन तादृशाभावशून्यो यस्स्वाधिकरणवृत्त्यभावः स प्रतियोगितासंबन्धेन बाध्यत इत्यर्थः । दृश्याभावस्य मिथ्यात्वं हि अस्मिन् कल्पे बाध्यत्वमेव पारमार्थिकतञ्च बाध्यत्वाभाव इत्याशयः । ननु स्वाधिकरणवृत्त्यभावप्रतियोगि यः स्वाधिकरणवृत्त्यभावः तत् प्रतियोगित्वं मिथ्यात्वमिति विकल्पो युक्तः । स्वाधिकरणवृत्तिप्रातिभासिकाभावप्रतियोगित्वस्य मिथ्यात्वरूपतया मृषावादिभिरनंगीकारात् उक्तं हिचन्द्रिकायांएतत् घटसमानाधिकरणप्रातिभासिकात्यन्ता भावप्रतियोगीति ज्ञानकाले एतत् घटे मिथ्यात्वव्यवहाराभावादिति । नचोक्तिकसंभावनामात्रेणायं विकल्पः मिथ्यात्वघटकाभावः व्यावहारिकः पारमार्थिको वेति पराभिमतपक्षद्वयनिराकरणार्थमयं विकल्प इत्यनुपदं प्रतिपादनादिति चेत्सत्यं प्रातिभासिकाभावप्रतियोगित्वस्य मिथ्यात्वरूपतया तैरनभ्युपगमेपि स्वान्यून सत्ताकस्वसमानाधिकरणात्यन्ताभावप्रतियोगित्वं मिथ्यात्वमिति तैरभ्युपगततया अन्यूनसत्ताकत्वस्य पारमार्थिकसाधारणतया तद्व्यावृत्त्यर्थं व्यावहारिकत्वपक्षे स्वाधिकरणवृत्त्यभावप्रतियोगित्वस्य निवेशसंभवात् मिथ्यालक्षणे तन्निवेशस्य प्रयोजनाभावेप्यऽभावस्य स्वाभिमतमिथ्यात्वसिध्यर्थमेव साध्यकोटौ तन्निवेशनोपपत्तेः । यद्यपि बाध्यत्वपक्षे तस्य साध्यतावच्छेदककोट््य प्रवेशेऽपि साध्यमानाभावस्य चिद्धिन्नत्वरूप पक्षतावच्छेदकाक्रान्ततया अवच्छेदकावच्छेदेन साध्यसिद्धौ तस्यापि बाध्यत्वं सिध्यतीति केवलं स्वाधिकरणवृत्त्यभावत्वेनापि तत् साधनं संभवति । एवमबाध्यत्वपक्षेऽपि तस्य चिद्रूपत्वाभ्युपगमेन पक्षतावच्छेदकानाक्रान्ततया तत्र बाध्यत्वसिध्यसंभवात् अबाध्यत्वं संभवतीति पक्षद्वयेऽपि बाध्यत्वाबाध्यत्वौदासीन्येन तादृशाभावसाधनमपि विकल्पनीयं तथापि ननु बाधितस्या  बाधि तस्य साधारणं बाध्यत्वमात्रं बाध्यमिति स्वयमेव तादृशकोटिद्वयस्यापिाक्षिप्य दूषयिष्यमाणत्वात् न न्यूनता यथा च वस्तुगत्या  बाध्यबाध्यात्भावसाधनपक्षद्वयमपि तत्र दूषितं भवति तथा व्याख्यास्यते वृत्त्यनियामक संबन्धस्याप्यत्यन्ताभावप्रतियोगितावच्छेदकत्वाभ्युपगमात् प्रतियोगितासंबन्धेन तादृशाभावशून्यतारूपाबाध्यत्वनिवेशनं नानुपपन्नमिति ज्ञेयं । अथवा तद्धि बाध्यत्वमित्यस्य प्रतिपन्नोपाधौ निषेधप्रतियोगित्व रूपं बाध्यत्वमित्येवार्थः । बाध्यमबाध्यं वेति विकल्पस्य तु बाध्याभावघटितं अबाध्याभाव घटितं वेत्यर्थः । तस्मिन्नधिकरणे तदभावबाधस्य तस्मिन् तदधिकरणनिष्ठाभाव प्रतियोगित्व रूपबाधपर्यवसायितया तथा निर्देशः । परं तु उक्तव्याख्यायां अबाध्यत्वपक्षे साध्य प्रसिद्धिः परं चिन्त नीया । अव्याप्यवृत्तावपि स्वाधिकरणवृत्त्यभावाप्रतियोगि यस्स्वाधिकरणवृत्त्यभावः तत् प्रतियोगित्वस्यासंभवात् यथा कथं चित् घटकीभूता एव बाधाबाधयोरेव तात्पर्यं न तु साक्षात् तत्प्रतियोगित्वादिबाधाबाधयोः । यदिच तत्प्रतियोगित्वांशे यं विकल्पस्स्यात् तदादित आरभ्य एवं विकल्पदूषणमसंभवात् बाध्यत्वरूपकोटिमामे एवं विकल्प्य दूषणं सन्दर्भविरुद्धं स्यात् । तुच्छत्वं तुच्छं वा न वा अन्यथाख्यातिविषयत्वमन्यधाख्यातिविषयो न वा सदसद्विलक्षणत्वं सदसद्विलक्षणं न वा सर्वत्राद्ये सिद्धसाधनं द्वितीये तु व्यभिचार इति दूषणस्य निर्व्याघातत्वात् । किं बहुना मिथ्यात्वं मिथ्यानवेति विकल्पे आद्ये सिद्धसाधनस्यार्थान्तरस्य वा द्वितीये व्यभिचारस्य च स्पष्टत्वात् मिथ्यात्वावान्तरभेदविकल्पं विनैव उक्तदूषणसंभवात् तद्विकल्पपूर्वकं बाध्यत्वरूपकोटिमात्रे उक्तविकल्पदूषणदानमसंगतमेवापाद्येत । अत एवतत्वमुक्ताकलापे""साध्यं मिथ्या न वा ते द्वितयमनुचितं निष्फलत्वादिदोषादाद्यम् हीष्टं ममापि प्रसजति भवतस्सत्यभेदः परस्मिन्'' इति श्लोके मिथ्यात्वसामान्यदूषणार्थमेवायं विकल्पः कृतः ।सर्वार्थसिद्धौच स्वरूपविकल्पेन दूषितमिथ्यात्वं धर्मतोऽपि विकल्पासहमित्याहसाध्यमितीतितदवतरणग्रन्थेन मिथ्यात्वस्वरूपविकल्पमनपेक्ष्यैव एतद्विकल्पदूषणप्रवृत्तिस्स्पष्टं प्रतिपादिता । किं च सत्यत्ववादिमते संयोगादिनिष्ठस्य स्वाधिकरणवृत्त्यभावप्रतियोगित्वरूपस्य स्वाधिकरणवृत्त्याभावाप्रतियोगितया साध्याप्रसिद्धिस्स्यादिति तदनुक्त्यान्यूनता । एवं द्वितीयकल्पे मृषामते स्वाधिकरणवृत्त्यभावाप्रतियोगिभूतं यत् स्वाधिकरणवृत्त्यभावप्रतियोगित्वं तदप्रसिद्धमेव तस्य मिथ्यात्वेनैव तदङ्गीकारादिति स्वसिद्धान्त विरोधरूपदोषानुद्भावनेन न्यूनत्वं स्यात् । अभावस्य तु ब्रह्मात्मकस्य तदप्रतियोगित्वं घटते । तस्मात् स्वाधिकरणवृत्त्यभावप्रतियोगीयस्वाधिकरणवृत्त्यभावः तत् प्रतियोगित्वं इत्येव विकल्पार्थः । तत्र प्रथमस्वपदं अभावपरं द्वितीयस्वपदं पक्षपरं ।पूर्वत्रेतिस्वाधिकरणवृत्त्यभावे स्वाधिकरणवृत्त्यभाव प्रतियोगित्वनिश्चयं विना उक्तसाध्यस्यानुमितिर्न संभवति । साध्यतावच्छेदकरूपेण साध्यप्रसिद्धेरेवासंपत्तेः तन्निश्चये च पक्षेऽपि स्वाधिकरणवृत्त्यभाव प्रतियोगित्वम् निश्चितमेव स्वाभावे स्वाधिकरणवृत्त्यभाव प्रतियोगित्वनिश्चयदशायां स्वस्मिन्नपि तन्निश्चयस्यावर्जनीयत्वात् । अतस्सिद्धसाधनरूपत्वं उक्तप्रयोगस्य दुर्वारमित्यर्थः । ननु स्वाधिकरणवृत्त्यभावत्वसामानाधिकरण्ये न स्वाधिकरणवृत्त्यभाव प्रतियोगित्वनिश्चय एव साध्यसिद्धावुपयुज्यते नतु तदवच्छेदेन । नापि स्वाभावित्वविशिष्ठे अतस्स्वाभावे स्वाधिकरणवृत्त्यभाव प्रतियोगित्वनिश्चयस्यानावश्यकतया स्वस्मिन् तत् सिद्धेरवर्जनीयत्वाभावात् कथं सिद्धसाधनोक्तिरिति चेन्न स्वाधिकरणवृत्त्यभावे यत्र कुत्रचिदपि स्वाधिकरणवृत्त्यभावप्रतियोगित्वम् यया रीत्या सिध्यति तयैवावर्जनीयत्वात् । ननु अनिर्वचनीयमनभ्युपगच्छतां मते स्वाधिकरणवृत्त्यभावप्रतियोगित्वस्य कुत्राप्यसंभवात् साध्याप्रसिद्धिरेव वक्तव्येति कथं सिद्धसाधनोक्तिः । न च सिद्धान्तिभिस्संयोगादावेव तदभ्युपगमात् सिद्धसाधनोक्तिर्युज्यत इति वाच्यं । एवमप्यवच्छेदकावच्छेदेनानुमितौ तादृशसिद्धेरेव विरोधितया अव्याप्यवृत्तिसंयोगादिमात्रे तत् साध्यासिद्धसाधनोद्भावनमयुक्तम् न च व्याप्यवृत्तानां भावानामभावानां वा स्वसमानाधिकरणात्यन्ताभावप्रतियोगित्वं सत्यत्ववादिमते कथं चिदपि संभवति सत्यत्वविरोधि प्रसंगादित्यत आहतस्येति। क्वचिद्व्याप्यवृत्तीनामप्यन्यत्र क्वचिदधिकरणे स्वसमानाधिकरणात्यन्ताभाव प्रतियोगिभूतो यस्स्वाधिकरणवृत्त्यभावः तत् प्रतियोगित्वस्य यत्र क्वचिदधिकरणे अव्याप्यवृत्तित्वपर्यवसितस्य प्रपञ्चसत्यत्वाविरोधित्वात् । सत्यत्ववादिभिस्तदभ्युपगमे बाधकाभावादित्यर्थः । प्रपञ्चेत्युक्त्या व्याप्यवृत्तिसाधारण्येन तदभ्युपगमस्सूचितः । अभावःस्वदेशे व्याप्यवृत्तयोरपि पदार्थास्सर्वे काले अव्याप्यवृत्तयः स्वस्वदेशावच्छेदेनैव काले तेषां वृत्त्यान्यावच्छेदेन तदभावस्यापि तत्र सत्वात् न ह्यश्वाद्यवच्छेदेन गोत्वं कस्मिन् चिदपि यधि काले वर्तते चाश्वे कदाचिदपि गोत्वं नास्तीति प्रतीतौ अश्वादावेव गोत्वाद्यभावो विषयः तदवच्छेदकत्वं परं  काले भासत इति वक्तुं शक्यं विनिगमकाभावात् अन्यथा इदानीमित्यादिप्रतीतेरपि अवच्छेदकत्वविषयत्वसंभवेन कालस्य घटाद्याधारत्वमप्युच्छिद्येत । अश्वादौ गोत्वाद्यभावस्य व्याप्यवृत्तितया तत्र कालस्यावच्छेदकतायां प्रमाणाभावाच्च । कालनिष्ठे तु गोत्वाभावे अवच्छेदकत्वमावश्यकम् अवच्छेदकभेदं विना प्रतियोगिमत्यभावानभ्युपगमात् । नचैवमपि केवलान्वयिनः प्रमेयत्वादेः काले किञ्चिदवच्छेदेनापि अभावो दुरुपपाद इति वाच्यं सिद्धान्ते स्वरूपतः केवलान्वयिधर्मस्यैवानभ्युपगमात् गगनादेरपि ब्रह्मणि वृत्तिमत्तया तदभावस्य केवलान्वयित्वाभावात् ब्रह्मणो वृत्तिमत्त्वाभावेऽपि सर्वे देशकालयोस्तत् संबन्धसत्वात् तदभावो नाभ्युपगम्यत एव । वृत्तिनियामकत्वेन न संबन्धत्वं मानाभावात् । अभावस्य भावान्तररूपत्वाभ्युपगमेन तत्र तत्र भिन्नत्वाच्च । अत एव व्यधिकरण संबन्धावच्छिन्नाभावः शशशृङ्गादेरभावश्च केवलान्वयीति शङ्काया अपि नावकाशः आकाशादेः मूलप्रकृतेश्च परिच्छिन्नत्वाभ्युपगमात् तदभावोऽपि त्रिपाद्विभूत्यवच्छेदेन तदभावश्च जडप्रकृत्यवच्छेदेन काले वर्तत एव । तस्मात् कालिकसंबन्धेन तत्तद्वस्तूनामभावः तदनधिकरणदेशावदेतेन स्वरूपसंबन्धेन सर्वस्मिन्नपि काले वर्तत इति सर्वत्रापि पूर्वोक्तसाध्यवत्वमक्षत मेव । एवं सर्वाधारस्य ब्रह्मणोऽपि तत्तदनधिकरण देशकालावच्छेदेन तत्तदभाववत्वात् ब्रह्मान्तर्भावेनापि स्वाधिकरणवृत्त्यभावप्रतियोगित्वं वियदादीनामव्याहतमिति सिद्धसाधनं दुरपन्हवं । नन्वेवमपि स्वाधिकरणे व्याप्यवृत्तिर्योभावस्तत् प्रतियोगित्वमेव विवक्षितमिति न सिद्धसाधनमिति चेन्नसत्यत्ववादिमते साध्याप्रसिध्यापातात् प्रतियोगितासंबन्धेनाभावस्य साध्यतापक्षेऽपि स्वाधिकरणवृत्तयभावप्रतियोगि व्याप्य वृत्त्यभावाप्रसिद्धेः । व्याप्यवृत्तित्वस्य स्वाधिकरणवृत्त्यभावाप्रतियोगित्वरूपत्वात् । ननु स्वाधिकरणनिष्ठनिरवच्छिन्नाधिकरणताकस्वाधिकरण वृत्त्यभाव प्रतियोगी  योऽभावः स प्रतियोगिता संबन्धेन साध्यत इत्यभ्युपगमान्न(दोष) कश्चिद्दोषः । गोत्वादिमतितदवृत्तिसंयोगाभावस्य निरवच्छिन्नाधिकरणताकत्वात् स्वप्रतियोगिमद्वाक्त्याभावेन स्वाधिकरणवृत्यभाव प्रतियोगित्वाच्चेति गोत्वादिकं स्वपदेनोपादयतादृशाभाव प्रसिद्धिस्सूपपादा । प्रतियोगिमति कालादौ विद्यमानस्याभावस्य तत्र निरवच्छिन्नाधिकरणतयाकत्व रूपव्याप्यवृत्तित्वा संभवाच्च न सिद्धसाधनमिति चेन्न स्वाधिकरणनिष्ठ निरवच्छिन्नाधिकरणताकाभाव(स्तत्) प्रतियोगित्वस्य साध्यतारूपत्वे तद्घटकाभावस्यापि बाध्यत्वेन निवेशपक्षस्य स्वाधिकरणनिष्ठनिरवच्छिन्नाधिकरणताकाभावप्रतियोगि यस्वाधिकरणनिष्ठ निरवच्छिन्नाधिकरणताकाभावस्तत् प्रतियोगित्वपर्यवसिततया साध्याप्रसिद्धेर्दुष्परिहरत्वात् । कालादौ विद्यमानस्य तत्तद्वस्त्वभावस्य संयोगाद्यभावस्य च स्वाधिकरणनिष्ठनिरवच्छिन्नाधिकरणताका भावप्रतियोगित्वासंभवात् संयोगादिरूपस्य तदभावस्य किञ्चिदवच्छिन्नाधिकरणताकत्वात् । स्यादेतत् यद्येवमव्याप्यवृत्त्यभावप्रतियोगित्वमादाय सिद्धसाधनं विवक्षितं तर्हि बाध्यत्वं बाध्यमबाध्यं वेति विकल्पो व्यर्थः तादृशविकल्पं विनापि तद्दोषदानसंभवात् इति चेन्मैवंअबाध्यत्वेन तादृशाभावपक्षे सिद्धसाधनोक्तेः कथं चिदप्यसंभवात् स्वाधिकरणवृत्त्यभावाप्रतियोगिभूतस्वाधिकरणवृत्त्यभावप्रतियोगित्वस्य सत्यत्ववादिभिः क्वाप्यनभ्युपगमक्षान्तर एव । उक्तरीत्या सिद्धसाधनं संभवतीति तादृशसिद्धसाधनव्यभिचार रूपदोषयोः कल्पद्वयेऽपि व्यवस्थिततया विकल्पस्य सप्रयोजनत्वात् । न  त्वेवमप्यबाध्यत्वेनाभाव (मेव) निवेशपक्षे साध्याप्रसिद्धिः पूर्वोक्तरीत्या सर्वेषामप्यभावानां स्वाधिकरणवृत्त्यभावप्रतियोगितया तदप्रतियोग्यभावस्यौव सत्यत्ववादिमते अप्रसिद्धेः अतस्तदनुक्त्या उक्तरीत्या व्याख्यानेऽपि सन्दर्भविरोध इति  चेन्नस्वाधिकरणीभूत यद्व्यक्तिवृत्तित्वमभावस्योच्यते तद्व्यक्तिवत्ति भावप्रतियोगित्वस्य विवक्षित तया गोत्वादिमत्यश्वत्वाभावस्य तस्मिन्नाधिकरणे अभावाप्रतियोगितया स्वपदेन गोत्वादेरुपादाने तादृशाभाव प्रसिध्या प्रतियोगितासंबन्धेन तादृशाभावस्य साधनसंभवात् तस्मात्तद्धि बाध्यत्वमित्यादिग्रन्थस्य यथोक्तार्थपरत्वेन काचिदनुपपत्तिः सिद्धसाधनस्थले अर्थान्तरस्य नियतत्वात्तादृशदोषो व्यर्थतस्सिध्यतीति पृथक् तत् प्रतिपादनमनपेक्षितमेव । सत्यत्वाविरोधित्वादित्येतावन्मात्रस्यार्थान्तरोपपादनच्छायापन्नत्वेऽपि प्रपञ्चपदोपादनस्वारस्यानुरोधात् व्याप्यवृत्तिसाधारण्येनावच्छेदकावच्छेदेन सिद्धसाध नोक्तिद्वारार्थान्तरपरत्वमेव युक्तं अन्यथा सर्वत्रार्थान्तरमित्येव वक्तव्ये सिद्धसाधनमित्युक्तेरसंगतत्वापातात् उत्तरत्र बाधितबाध्यत्वमभ्युपगच्छतस्साधारणाकारस्याभ्युपगमादिति वाक्येन सिद्धसाधनस्य मूल एव स्पष्टमुपपादयिष्यमाणतया तत् ग्रन्थविरोधस्य दुरुद्धरत्वाच्च । अर्थान्तरमात्रपरतायामभ्युपगमोक्तेः कथञ्चिदप्यनिर्वाहात् ।महाचार्यास्तुतद्धि बाध्यत्वमित्यादि मिथ्यात्वस्य च मिथ्यात्वे मिथ्याभूतस्य शंखारोपितपीतिम्नः श्वैत्येनेव पारमार्थिकसत्यत्वेनाविरोधित्वात् अर्थान्तरमित्यर्थः नतु यथाश्रुतं सिद्धसाधनमेव विवक्षितं  असंभवात् । न च प्रतिपन्नाधिकरणे निषेधाप्रतियोगित्वमात्रेयं दोषः विकल्पवैयर्थ्यात् अबाध्यत्वकोटौ सिद्धसाधनसत्वेन विकल्प्यापि सिद्धसाधनदानसंभवात् । न च प्रतिपन्नाधिकरणे सर्वत्रेति विवक्षायामयं दोषः तादृशबाध्यत्वस्य प्रपञ्चे अभावात् बाध्यत्वकोटावपि सिद्धसाधनासंभवात् न च बाध्यत्वकोटौ मिथ्यात्वाभावसिद्धेयं दोषः अधिकरणपदेनाधिष्ठानविवक्षायां प्रपञ्चस्य तन्मिथ्यात्वस्य च चैतन्यनिष्ठाभावप्रतियोगित्वेऽपि प्रपञ्चे मिथ्यात्वाभावासिध्या सिद्धसाधनाभावात् । अश्रयमात्रविवक्षायां मिथ्यात्वस्य प्रपञ्चनिष्ठाभावप्रतियोगित्वेऽपि स्वाधिकरणांशेन प्रपञ्चस्य मिथ्यात्वस्यापि सिद्धेः तादृशमिथ्यात्वाभावस्य स्वानिष्ठत्वात् । किञ्च मिथ्यात्वाभावसिद्धौ हि सिद्धसाधनशंकापि । अत्र च वस्तुतो मिथ्यात्वस्य मिथ्यात्वेऽपि तेन रूपेण मिथ्यात्वस्यासाध्यत्वात् सिद्धसाधनासंभवात् अतोऽर्थन्तरमेव एतदभिप्रेत्यैवोक्तंसत्यत्वाविरोधित्वादिति व्याचरव्युः  । तद्धि बाध्यत्व मित्यादेरत्रक्यवाक्यमात्रस्य यथाश्रुतरीत्या प्रकारान्तरेणापि व्याख्या संभवति । तथाहिविगीतं बाध्यमिति प्रतिज्ञाया(या) बाध्यबाध्यत्वकमित्यर्थे तात्पर्यमाहोस्वित् अबाध्यबाधकत्वमित्यर्थ विकल्पार्थः आद्ये असत् विपक्षकं केवलान्वयि इत्यादौ विपक्षनिष्ठासत्तानिरूपकत्वरूपसंबन्ध इव स्वनिष्ठ बाध्यत्वनिष्ठबाध्यतानिरूपकत्व रूपसंबन्ध एव बहुव्रीहिणा अन्येन वा प्रतीयते । बाध्यत्वस्य सत्वव्यापकाभावप्रतियोगित्वरूपस्य शशशृंगादौ प्रसिद्धत्वेऽपि स्ववृत्तित्वविशेषितस्य तस्यासत्वेन तादृशासत्वघटकीभूताभावाश्रयस्य तस्य तन्निरूपकत्वसंभवात् असत् दृवशृद्गम् शश इत्यादि प्रयोगे श्रृङ्गाधारत्वादि प्रतीतेरनुभवविरुद्धत्वात्  । श्रृङ्गशून्यताप्रतीतेरनुभवसिद्धत्वाच्च । असत्  प्रतीतिमनभ्युपगच्छतां असत्विपक्षकमित्यादेरुक्तार्थकत्वा संभवेऽपि तदभ्युपगन्तृणामुक्तार्थकत्वस्यैव वक्तव्यत्वात् साक्षात् परं परया वा किञ्चित् संबन्धघटित विशेषणविशिष्टस्य बहुव्रीहिणा अन्येन वा संबन्ध प्रतीतौ तस्यैव संबन्धस्य भानानुभवत् आरूढवानरो ग्राम इत्यादौ आरोहणात्वादिस्वनिष्ठाभावप्रतियोगिवन्हिमान् हृद इत्यादौ स्वाभाववत्वादिसंबन्ध एव प्रतीयत इत्यत्र विवादाभावात् ततश्चासत् प्रतियोगिकाभावमभ्युपगच्छतां मते उक्तप्रतिज्ञालभ्यार्थस्य सिद्धत्वात् सिद्धसाधनमित्याहपूर्वत्रेति। विजीतं बाध्यमिति प्रतिज्ञार्थस्याभ्युपगमे कथं प्रपञ्चसत्यत्वमिति भ्रममपाकुर्वन् उक्तार्थे तात्पर्यं व्यञ्जयतितस्येति। बाधितबाध्यत्वस्येत्यर्थः । उक्तप्रतिज्ञायां बाध्यमित्यस्य बाध्यत्वविशिष्टबाध्यत्ववदर्थकतया प्रपञ्चो बाधितबाध्यत्वक इति प्रतिज्ञा समशीलत्वान्नसत्यविरोधित्वं किं तु तत् स्थापकत्वमेवेति भाव इति । परं तु अत्रत्यवाक्यस्य एवं रीत्या योजनेपि उत्तरत्र ननु बाधितस्याबाधितस्य च साधारणं बाध्यत्वमात्रं साध्यमिति चेन्नबाधित बाध्यत्वमभ्युपगच्छतस्साधारणाकारस्याभ्युपगमादित्याक्षेपसमाधानग्रन्थासंगतिः । बाधितत्वेन बाध्यत्वसाधनं विना केवलबाध्यत्वत्वेन तत् साधने पक्षे तदाश्रयताप्रतीतेरेव स्वारसिकतया पूर्वोक्तसंबन्धेन बाध्यत्वाभ्युपगमोक्तेः कथञ्चिदप्ययोगात् संबन्धसामान्येन बाध्यत्वसाधनमाक्षेपार्थः । बाध्यत्वनिष्ठबाध्यतानिरूपकत्वरूपसंबन्धमादाय सिद्धसाधनकथनमित्यादिकल्पनं न युज्यते । स्वनिष्ठाभावप्रतियोगित्वादिविशेषणविशेषितस्य धर्मण्यभावघटितसंबन्धभानस्य कथञ्चिदप्यसंभवात् । शब्दस्य नित्यत्ववादिनं प्रति अनित्यश्शब्द इति साधनेऽपि सिद्धसाधन प्रसंगात् । अन्येतु विगीतं मिथ्या दृश्यत्वात् यथा शुक्तिरजतमिति परकीयप्रयोगस्य शुक्तिरजतादिरूपदृष्टान्तः प्रातिभासिकरूपः स्वेन पूर्वमेव साधितः परेषाञ्च तदभ्युपगमोऽस्तीत्यभिमानमूलकत्वात् तुष्यत्विति न्यायेन तदभिमानमनुरुध्य शुक्तिरजतादिप्रातिभासिकाभ्युपगमेऽपि प्रपञ्चमिथ्यात्वं न सिध्यतीत्यभिप्रायेण सिद्धान्तिभिस्तादृशानुमानं दूष्यते इत्थं चतद्धि बाध्यत्वमित्यादेःस्वाधिकरणवृत्त्यभावप्रतियोगित्वरूपबाध्यत्वं स्वाधिकरणवृत्त्यभाव प्रतियोगि न वेति यथा श्रुतार्थएवोपपद्यते बाध्यबाध्यत्वपक्षे सिद्धसाधनकथनस्य प्रातिभासिकबाध्यत्वाभ्युपगमाभिप्रायकतया उपपन्नतमत्वात् । नचैवं तृतीयकल्पे अप्रसिद्धविशेषणत्वादिति दूषणासांगत्यम्पूर्वस्मिन् वाक्ये प्रातिभासिकमनभ्युपगम्याप्रसिद्धिकथनं उत्तरवाक्ये तदभ्युपगमेन सिद्धसाधनकथनमिति कल्पनञ्चात्यन्तहेयं सन्दर्भविरोधादिति वाच्यं । प्रातिभासिकाभ्युपगमेऽपि तस्य सत्वमेव न तु सद्विलक्षणत्वं देशकालसंबन्धित्वेनाभ्युपगते तच्छून्यत्वरूपस्य तस्यासंभवात् सदसद्विलक्षणत्वयोरेकत्र व्याघाताच्च । सतोऽपि बाध्यप्रतीतिबलात् बाध्यत्वसंभवात् तस्मात् । प्रतिभासिकाभ्युपगमेपि सदसद्विलक्षणत्व रूपसाध्याप्रसिद्धिः । अत एव बाध्यत्वविशिष्टस्य केवलस्य वा साधनेऽपि सिद्धसाधनञ्चोपपद्यत इति वदन्ति । अस्यां व्याख्यायां कस्मिन्चिदपि मते अप्रसिद्धस्य सदसद्विलक्षणत्वं विना प्रातिभासिकाभ्युपगमस्य कल्पनमेकमस्वारस्यं ब्रह्मस्वरूपस्यातिरिक्तस्य वा प्रपञ्चाभावस्य पारमार्थिकतया मृषावादिभिरभ्युपगतत्वेऽपि प्रपञ्चनिष्ठस्य तत् प्रतियोगित्वस्य परमार्थतायास्तैरनभ्युपगमात् । अबाध्यबाध्यत्वपक्षे अपसिद्धान्तस्यावर्जनीयतया तदनुभावनेन न्यूनता च । अत एवामिथ्याभूतमिथ्यात्वसाधनपक्षेसर्वार्थसिद्धौअपसिद्धान्तमुद्घाटयतिप्रसजतीति वाक्येनापसिद्धान्त एव उद्धावितः। अत एव च अभावरूपं जगन्मिथ्यात्वं सत्यमित्यपि एकदेशिभिरङ्गीक्रियत इति चेदित्याशङ्कितं न तु प्रतियोगित्वं ब्रह्मरूपं परमार्थ इति तदीयग्रन्थेष्वस्मदीयग्रन्थेषु वा कुत्र चिदस्ति । ननु ""साध्यं मिथ्या न वा ते द्वितयमनुचितं निष्फलत्वादिदोषा''दित्यादितत्वमुक्ताकलापश्लोके सामान्यतो मिथ्यात्वं मिथ्या न वेति विकल्प्य मिथ्यात्वस्य मिथ्यामिथ्यात्व कल्पस्सिद्धसाधनदोषेणैव निरस्तोऽस्ति । न च निष्फलत्वादिदोषादित्यत्र निष्फलत्वशब्देनार्थान्तरमेव विवक्षितं न तु सिद्धसाधनमिति वाच्यम् ""आद्यं हीष्टं ममापी''ति तदुपपादकवाक्यविरोधात् सर्वार्थसिद्धौ नैष्फल्यं सिद्धसाधनतया विवृणोतिआद्यमितीतिस्पष्टमेव सिद्धसाधनस्याभिहितत्वात् च । न च तत्र प्रातिभासिकाभ्युपगमं विना कथञ्चिदपि सिद्धसाधनोक्तेर्निर्वाहोऽस्ति मिथ्यात्वविशेषणविवक्षणं विना मिथ्यात्वसामान्य एव तत्र मिथ्यात्वामिथ्यात्वयोः विकल्पिततया मिथ्यात्वघटकीभूत प्रपञ्चाभावपरतया योजनस्यापि तत्रासंभवात् । अतस्तद्वदेवात्रापि निर्वाहस्संभवतीति किमर्थमेतावान् श्रम इतिचेत्मैवं परदूषणग्रन्थेपि प्रातिभासिकाभ्युपगम व्यवहारस्यचार्यसूक्तिषु कुत्राप्यदर्शनात् । नहि वस्तुतो सत्ख्यात्यनभ्युपगमेऽपि परदूषणदशायां शशशृङ्गादेरसतो दृष्टान्ततया प्रदर्शनवत् असद्विलक्षणस्य प्रातिभासिकस्य तथा प्रदर्शनं कुत्रचिदस्ति मिथ्यात्वसामान्यदूषणपरे सर्वार्थसिध्यादि ग्रन्थे सिद्धसाधनप्रतिपादनाभिप्रायस्तु तत्रैव स्पष्टः""पक्षीकारेऽस्य बाधादिक''मिति तृतीयपादव्याख्यायां प्रामाणिकमिथ्यात्वं पक्षीकृत्य तस्य मिथ्यात्वसाधने बाधः अन्यस्य तु सिद्धसाध्यतेति वाक्येन यस्य वस्तुनो यादृशमिथ्यात्वं प्रामाणिकं तन्मिथ्यात्वं पक्षीकृत्य तत्रैव मिथ्यात्वसाधने बाधः यादृशमिथ्यात्वमप्रामाणिकं तस्यान्यत्र प्रसिद्धस्य तत्र मिथ्यात्वसाधने सिद्धसाध्यतेत्युपपादितं । तया रीत्या मिथ्यात्वमिथ्यात्वं साध्यत इति पक्षे जडत्वादिरूपेण यन्मिध्यात्वं वर्तते तस्याजडे ब्रह्मणि मिथ्यात्वेनाङ्गीकृतस्य प्रपञ्चे स्वीकृतत्वात् मिथ्याभूतमिथ्यात्वस्य सिद्धतया सिद्धसाधनमित्यर्थः । अत एवसर्वार्थसिद्धावेवसत्यत्वशून्यत्वं मिथ्यात्वमिति कल्पदूषणग्रन्थे शुक्तिरजतादिरूपदृष्टान्तदूषणदशायां सोपाधिकमिथ्यात्वसाधने सर्वस्यापि प्रपञ्चस्य परस्परारोपयोग्यस्य देशकालान्तराद्युपधानेन मिथ्यात्वात् सिद्धसाधनतेत्युक्तम् । अत एव मिथ्यात्वरूपधर्म एव सिद्धान्ते नाभ्युपगम्यत इति भ्रमस्यापि नावकाशः अस्मिन्नेव हि वादे सत्यस्यैव हि रजतत्वादेःस्वात्यन्ताभावनिष्ठतया प्रतीयमानत्ववेषेण मिथ्यात्वमिति वाक्येन सोपाधिकमिथ्यात्वस्य सर्वत्रोपपादितत्वात् ।  नचैवं रीत्या सिद्धसाधनोक्तौ मिथ्यात्वं मिथ्या नवेति विकल्पवैयर्थ्यं अविकल्प्यापि सामान्यतस्सिद्धसाधनोक्तिसंभवादिति वाच्यं । अमिथ्यात्व रूपविशेषणविशिष्टतया मिथ्यात्वसाधनपक्षे सिद्धसाधनस्यासंभवेन मिथ्यात्वरूप विशेषणाविशिष्टस्य वस्तुतो मिथ्याभूतस्य वा मिथ्यात्वसाधने सिद्धसाधनमिति ज्ञापनार्थतया विकल्पस्य सार्थकत्वात् । न च मिथ्यात्वकल्पेऽपि स्वस्मिन्न मिथ्याभूतं मिथ्यात्वं वर्तत एवेति कथं न सिद्धसाधनमिति वाच्यं मिथ्यात्वसामान्याभावस्यैव विशेषणतया स्वस्मिन्न मिथ्याभूतस्यापि अन्यत्र मिथ्याभूततया तादृशविशेषणवत्वासंभवात् । नचैवं सति सिद्धान्तरीत्या साध्याप्रसिद्धिः कुतो नोक्तेति वाच्यं मिथ्यात्वस्य विशेषणतापक्षे तत् संभवेऽपि वस्तुगत्या अमिथ्याभूतं मिथ्यात्वं मिथ्यात्वेनैव साध्यते पक्षधर्मताबलात् अमिथ्यात्वं सिध्यतीति पक्षे साध्याप्रसिद्धिसंभवात् ।अप्रसिद्धान्तरूपदोषस्तु विशेषणत्वोप लक्षणत्वपक्षद्वयेऽपि वर्तत इत्यभिप्रायेण तदुद्भावनस्य युक्ततमत्वात् । नन्वेवं सति प्रकृतग्रन्थस्यापि स एवाभिप्रायोऽस्तु वन्ह्यादेर्यद्धृदादौ बाध्यत्वं तस्य शैवलादौ बाध्यत्वेन बाध्यत्वस्य वन्ह्यादौ सत्वात् पर्वतादौ बाध्यत्वं यच्छैवलादौ वर्तते तस्य वन्ह्यादौ बाध्यत्वेन सर्वत्रैव बाध्यबाध्यत्वसत्वेन सिद्धसाधनसंभवादिति चेन्नमिथ्यात्वविशेषणविकल्पं विना सामान्यत एव वक्तव्यस्य ग्रन्थान्तरे तथैव स्वयमप्युक्तस्य विकल्प्य दूषणावसरे वक्तुमनुचितत्वात् अबाध्यबाध्यत्वपक्षे अपसिद्धान्ताकधने न न्यूनता प्रसंगाच्च । परकीयग्रर्न्थेषु प्रसिद्धस्य स्वाधिकरणवृत्त्य भावप्रतियोगित्वं मिथ्यात्वमिति कल्पस्य सर्वथैवादूषितत्वप्रसंगाच्च । तस्मात् पूर्वोत्तरग्रन्थस्वारस्येन योजनात् स्वस्वारस्यादर्थवत्वात् पूर्वव्याख्यैव युज्यते मिथ्यात्वघटकाभावः पारमार्थिक  इति कल्पे पारमार्थिकत्वेन तत् साध्यतापक्षं दूषयितुं विकल्पयतिउत्तरत्रेति। तत् अबाध्य बाध्यत्वं स्वाधिकरणवृत्त्यभावप्रतियोगित्वविशेषितस्वाधिकरण वृत्त्यभाव इति यावत् । ब्रह्मस्वरूपं उत ततो भिन्नमिति परे मते ब्रह्मस्वरूपव्यतिरिक्त परमार्थवत्वानभ्युपगमात् दृश्याभावस्य पारमार्थिकत्वपक्षे शुद्धाद्वैतवादिभिः ब्रह्मस्वरूपत्वेनैव स्वीकृतं तथाप्यभावत्वोपहितं मिथ्यैव शुद्धोपहितयोर्भेदाभ्युपगमात् । अतो भावत्वोपहितस्य बाध्यत्वेन निवोशो न संभवतीति स्वाधिकरणवृत्त्यभावत्वोपलक्षितं स्वरूपमात्रं बाध्यत्वेन साध्यं । यदितु निरूक्तसाध्यत्ववत् स्वरूपकत्वं अभावकत्वोपहिते विशेषणम् तच्च उपहितकेवलभावेन तत्तादात्म्यापन्नत्वमित्युच्यते तदाभावत्वोपहितस्यैव साध्यत्वं संभवति तस्मात् स्वाधिकरणवृत्त्य भावत्वोपलक्षितमबाध्यत्वं स्वरूपमात्रम् साध्यते उत तादृशाभावत्वोपहितमेव । उक्तरीत्या अबाध्यबाध्यत्वत्वेन साध्यत इति विकल्पार्थः । अथ सर्वावाद्वैत्तपक्षमाश्रित्य पारमार्थिकप्रपञ्चाभावो ब्रह्मस्वरूप इत्यभ्युपगमेन ब्रह्मस्वरूपस्तादृशाभावस्साध्यते आहोष्वित् भावाद्वैतपक्षाश्रयणेन ब्रह्मस्वरूपातिरिक्त एव पारमार्थिकः प्रपञ्चाभावः प्रतियोगितासंबन्धेन साध्यत इति विकल्पार्थःआद्य इति। स्वाधिकरणवृत्त्यभावत्वोपलक्षितस्याबाध्यस्वरूपस्य साधन इत्यर्थः कुत इत्यत्राहब्रह्मसंबन्धस्येति। ब्रह्माश्रयत्वादिरूपब्रह्मसंबन्धस्येत्यर्थः  । प्रति योगितायाःस्साध्यतावच्छेदकसंबन्धत्वात् आश्रितत्वादिसंबन्धमादाय कथं सिद्धसाधन मित्याशंकायामभिप्रायं विवृणोति बाध्यत्वेति । बाध्यत्वरूपधर्मस्य तद्रूपतया पर्यवसितस्य प्रपञ्चाभावस्य योगः संबन्धमात्रं प्रपञ्चाश्रयतया साध्यते न तु प्रतियोगितारूपसंबन्ध इत्यर्थः । संबन्धसामान्येनैवाभाव रूपं ब्रह्म त्वया साध्यते न तु प्रतियोगिता रूपविशेषसंबन्धेनेति निष्कृष्टार्थः । अत एव  (+++) कृता एवमित्याशंकायामाहबाध्यत्वञ्चेति। शुद्धस्वरूपस्य निष्प्रतियोगिकतया प्रतियोगितायास्तत् संबन्धत्वासंभवात् शुद्धस्वरूपस्य साध्यतापक्षे संबन्धसामान्येनैव तत् साधनीयमित्याशयः । आश्रयाश्रयिभावसंबन्धस्तु शुद्धस्वरूपस्याज्ञानादिप्रपञ्चाय तन्मते दुरपन्हवः आश्रयत्वविषयत्वभागिनि निर्विभाव ग चितिरेव केवलेति तैरेवोक्तत्वात् । अथवा शुद्धस्वरूपमेवाभाव इति पक्षे तत्किं संबन्धसामान्येन साध्यते उत प्रतियोगितासंबन्धेनेति विकल्पमभिप्रेत्याद्ये दोषमाहआद्य इतिब्रह्मसंबन्धस्येत्यनेन उक्तविकल्पाभिप्रायः  स्पष्टीकृतः । द्वितीये शुद्धस्वरूपस्य साध्यत्वं प्रतियोगितायास्साध्यता वच्छेदकसंबन्धत्वानुसारणञ्च परस्परविरुद्धमिति सूचयन् बाधरूपदोषः पर्यवस्यतीत्यभिप्रायेणाहबाध्यत्वेति। बाध्यत्वरूपधर्मः स्वाधिकरणवृत्त्यभावः तस्य योगः प्रतियोगितारूपस्साध्यते साध्यतावच्छेदक संबन्धतयाभ्युपगम्यते ब्रह्मस्वरूपमित्यनेन निष्प्रतियोगिकमिति विवक्षितं । स्वरूपमात्रस्य साध्यत्वं प्रतियोगितायास्संबन्धत्वञ्च परस्परविरुद्धमिति स्वरूपमात्रस्य प्रतियोगिता संबन्धेन बाध इति भावः । ननु बाध्यबाध्यत्वं ब्रह्मस्वरूपमिति पक्षे स्वाधिकरणवृत्त्यभावत्वरूपं पराभिमतं यत् बाध्यत्वत्वं ब्रह्मणस्तादृशसाध्यतावच्छेदकवत्तया सिद्धान्तिभिरनभ्युपगमात् कथं तत् संबन्धमादाय सिद्धसाध नोक्तिः  । न च परमते शुद्धस्वरूपस्याभावत्वरूपधर्मशून्यतया स्वरूपमात्रमेव साधनीयमिति सिद्धसाधनोक्तिरिति वाच्यं । साध्यतावच्छेदकधर्मंविनासाध्यत्वस्यासंभवात् अबाध्यत्वरूपसाध्यता वच्छेदकतायास्स्वीकर्तव्यतया तद्वदेव बाध्यत्वस्यापि संभवादिति चेन्न ""आनन्दोविषयानुभवो नित्यत्वञ्चेति सन्ति  धर्मा'' इत्यादि  पञ्चपादिकोक्त्यनुसारेण  सत्यत्वादिधर्माः शुद्धस्वरूपेऽपि स्वीक्रियन्ते प्रपञ्चाधिकरण वृत्तित्वादिकं तु निराधाधरत्वादिश्रुति विरोधात् परैरपि न स्वीक्रियत इति । अर्थस्य सदसदनिर्वचनीयत्व- रूपमिथ्यात्वनिराकरणावसरे उपपादितत्वात् । स्वमहिमप्रतिष्ठितत्वस्य निराधारतामात्ररूपत्वात् । ब्रह्मणि स्ववृत्तितायाः कैश्चिदप्यनुपगमात् अभावे स्वाधिकरणवृत्तित्वमेव विवक्षितं न तु संबन्धित्वमात्रं वृत्त्यनियामकेन येन केनापि संबन्धेन संबन्धस्याभावस्य बाध्यतां प्रत्यप्रयोजकत्वात् । तस्मात् बाध्यत्वमात्रस्य साध्यतावच्छेदकतया तेन रूपेण शुद्धस्वरूपसाधने सिद्धसाधनमित्याशयो  निरुपप्लवः  । निषेधप्रतियोगित्वरूपं बाध्यत्वमेव ब्रह्मस्वरूपमिति यथाश्रुतिरीत्यादरणेऽपि बाध्यत्वत्वस्यापि साध्यतावच्छेदककोटिप्रवेशमङ्गीकृत्य सिद्धसाधनोपपादनं दुर्घटमेव । सिद्धान्तिभिर्ब्रह्मसंबन्धमात्राभ्युपगमेऽपि ब्रह्मणि बाध्यत्वरूपताया अनंगीकृततया साध्यतावच्छेदकावच्छिन्नसिध्यसंभवात् आश्रयतासंबन्धस्यैव तत् पक्षे साध्यतावच्छेदक संबन्धतया निराश्रयं ब्रह्म प्रति प्रपञ्चस्याश्रयत्वोक्त्य संभवाच्च ननु यद्यबाध्यत्वमात्रं साध्यतावच्छेदकमिति स्वीकृत्य सिद्धसाधनं समर्थ्यते तदा ब्रह्म संबन्धस्येऽप्युप पादनमयुक्तं सिद्धान्तरीत्या वियदादिप्रपञ्चस्याबाध्यत्वरूपधर्मविशिष्टशब्दादिधर्मवत्तायां  स्पष्टतया ब्रह्मसंबन्धपर्यन्तानुधावनस्य निष्प्रयोजनत्वादिति चेन्नअबाध्यत्वं नाम बाध्यत्वतदभाववत्तया वादि प्रतिवादिनोर्विवादास्पदं यद्यत्तत्तद्भेदकूटवत्वरूपं तदेव साध्यतावच्छेदकमित्यभ्युपगमे सिद्धान्तरीत्या शब्दादेर्न बाध्यत्वेऽपि तमादाय सिद्धसाधनासंभवात् ब्रह्मपर्यन्तानुधावनस्य सार्थकत्वात् ।महाचार्यास्तुबाध्यत्वं साध्यते बाध्यत्व संबन्धो वेति विकल्पमभिप्रेत्यान्त्ये दोषमाहआद्य इति। आद्यआहबाध्यत्वेति। ततश्च व्याहतिः ब्रह्मणःस्वमहिमप्रतिष्ठस्यानन्याधारत्वादित्यर्थः । तदुक्तंसत्यमिथ्यात्वं ब्रह्मात्मकमिति कोटिनिराकरणेसर्वार्थसिद्धौब्रह्मस्वरूपस्य सत्यस्य निराधारस्यासत्यवृत्तित्वव्याघातादिति । बाध्यत्वधर्मयोगः पक्षसाध्यसंबन्धात्मको विवक्षितः साध्यत इति सिद्धिविषयत्वमात्रं विवक्षितम् न तु साध्यतावच्छेदकावच्छिन्नत्वमिति व्याचरव्युः । अस्मिन्नपि पक्षे बाध्यत्वत्वम् साध्यतावच्छेदककोटिप्रविष्टं न भवतीत्येव तात्पर्यं अन्यथा सिद्धसाधनासंभवादिति ज्ञेयं । यद्यपि अबाध्यत्वं सिद्धसाध्यतावच्छेदक कोटिप्रविष्टतया तैर्न व्याख्यातं स्वरूपेण साध्यत्वमपि असंभवदुक्तिकं तथापि ब्रह्मसंबन्धत्वमेव साध्यतावच्छेदकमभिप्रेत्य सिद्धसाधनकथनमिति तेषामाशयः । मूले बाध्यत्वयोग इत्यनुक्तवा बाध्यत्वरूपधर्मेत्येतावत् कथनं बाध्यत्वत्वस्य विवक्षाज्ञापनार्थमेव ।  वस्तुगत्या बाध्यत्वरूपधर्मतयाभिमतस्येत्यर्थ इति ज्ञेयं । स्वसमानाधिकरणात्यन्ताभावाप्रतियोगिस्वरूपाबाध्यत्व विशेषितस्वसमानाधिकरणात्यन्ताभावत्वोपहितवत्वरूपं बाध्यत्वमिति पक्षं दूष्यद्वितीय इति तेनैव प्रतियोगितासंबन्धेन स्वसमाधिकरणात्यन्ताभावाभावरूपो यो बाध्यत्वाभावः तद्वता प्रतियोगितासंबन्धेन प्रपञ्चसंबन्धितया पराभिमतेन स्वसमानाधिकरणात्यन्ताभावेनैव दृश्यत्वहेतोः ज्ञानविषयत्वरूपहेतोः अनैकान्त्यमत् सर्गतमसाध्योपस्थितिनियतानैकान्त्योपस्थितिकत्वं स्यादिति शेषः । तेनैवेति हेतौ  तृतीया  । साध्याभाववद्वृत्तित्वरूपानैकान्त्यं प्रति निरूपकतया तस्य हेतुत्वं बोध्यं । इत्थंभूतलक्षण  इत्यनेन वा वैशिष्ट्यतृतीया  ज्ञानस्वप्रकाशत्ववादिमते साध्योपस्थितिदशायां साध्योपस्थिति विषयत्वज्ञान-मावश्यकं वृत्तिरूपज्ञानस्य साक्षिभास्यत्ववादिनामपि तथैव तद्विषयकतया वृत्तिज्ञाने तत्तद्विषयेषु वृत्तिविषयत्व ज्ञानस्यावश्यकत्वात् साध्यतावच्छेदकप्रकारक साध्योपस्थितिस्सर्वापि साध्याभाववत्तया साध्यविषयिणी चेत् साध्यरूपे एकस्मिन् धर्मिणि साध्याभाववत्वस्य हेतुमत्वस्य च नियमतो ज्ञानादनैकान्तयोपस्थितिरपि नियता स्यादित्याशयः । तेनैव दृश्यत्वहेतोरनैकान्त्यमिति एवकारेणानैकान्त्योपस्थितेस्साध्योपस्थिति कालव्यापकत्वं सूच्यते । तस्य साध्यातिरिक्तव्यभिचार-निरूपकाधिकरणोपस्थिति नैरपेक्ष्यपरत्वात् पूर्वकल्पोक्तदोषस्य न प्रसक्तिः स्वसमानाधिकरणात्यन्ता भावा प्रतियोगि स्वसमानाधिकरणात्यन्ताभावत्व रूपसाध्यतावच्छेदकविशिष्टस्य प्रतियोगितासंबन्धेन प्रपञ्चे सद्धावस्य सिद्धान्तिभिरनभ्युपगमात् । ननु अबाध्यत्वमात्रं साध्यतावच्छेदकमिति पूर्वस्मिन् कल्पेऽप्युक्तरीत्यानैकान्त्योपस्थितिनैयत्यं वक्तुं शक्यं  एवमबाध्यत्वं न साध्यतावच्छेदककोटिप्रविष्टं किन्तु वस्तुगत्या अबाध्यबाध्यत्वमेव साध्यमिति व्याख्यानेऽपि अयं दोषस्समानः । तस्य ब्रह्मस्वरूपत्वेऽप्युक्तानैकान्तिकत्वस्य विद्यमानत्वात् वस्तु गत्याऽनैकान्त्यरूपदोषस्यैव तत् पक्षे विवक्षितत्वात् । न च हेतुनिरासावसरे ब्रह्मण्यनैकान्त्यस्य वक्ष्यमाणत्वात् अत्र न तत्कथनमिति वाच्यं साध्यस्याबाध्यत्वे हेतोरनैकान्त्यप्रसंगः तस्मात्साध्यं नाबाध्यब्रह्मस्वरूपमिति दूषणपर्यवसानस्य ब्रह्मस्वरूपत्वतदतिरिक्तत्वपक्षयोरुभयोरपि तुल्यतया अत्रापि तत्प्रदर्शनस्य सप्रयोजनत्वादिति चेन्न-अबाध्यत्वमात्रं साध्यतावच्छेदकमिति  पक्षे  प्रतियोगितासंअबाध्याभावस्यैव  साध्याभावरूपत्वेनाबाध्यत्व रूपसाध्यतावच्छेदकस्य साध्याभावरूपत्वासंभवात् अनैकान्त्योपस्थितेर्नियामकाभावात् । अबाध्यत्वविशिष्टं बाध्यत्वत्वं साध्यतावच्छेदकमिति पक्षे तु बाध्यत्वरूपसाध्याभावस्यैव साध्यविशेषणतया अनैकान्त्योपस्थितिरवर्जनीयेत्युक्तम् । अतः पूर्वविकल्पेनैतद्दोषप्रसक्तिः । नन्वेवमपि प्रतियोगितासंबन्धेन स्वसमानाधिकरणात्यन्ताभावशून्यस्य स्वसमानाधिकरणात्यन्ताभावस्य प्रतियोगितासंबन्धेन साध्यतायां तादृशशून्यत्वविशेषिततादृशाभावत्वमेव साध्यतावच्छेदकमिति तादृशशून्यत्वस्य साध्यतावच्छेदका वच्छिन्नानात्मकतया कथं साध्योपस्थितेः साध्याभावोपस्थितिरूपमादायानैकान्त्योपस्थिति-नैयत्यापपादनमिति चेन्नमहानसीयवन्हयादौ साध्ये वन्हिसामान्याभाववद्वृत्तित्वमपि यथा व्यभिचारः एवमुक्तस्थलेऽपि प्रतियोगितासंबन्धेन स्वसमानाधिकरणात्यन्ताभावशून्यस्यापि साक्षादेव बाधमुद्रया साध्यवत्ताज्ञानविरोधिज्ञानविषयतया हेतौ तद्वृत्तित्वस्यापि अनैकान्त्यरूपत्वानपायात् । साध्याभावव्याप्यादिव्यावृत्तसाध्यवत्ताज्ञानविरोधिनि हेतुसामानाधिकरण्याभावग्रहविरोधित्व-रूपव्यभिचारलक्षणस्य तत्राव्याहतत्वात् । न चाभावस्य स्वपदेनोपादाने स्वत्वमन्यत् प्रतियोगिन उपादाने चान्यदिति स्वपदार्थघटिताभावस्य नानुगता भावरूपत्वमिति वाच्यं । प्राचीनमतरीत्या स्वपदार्थस्यानुगतत्वात् । अत एव हि स्वाधिकरणवृत्तीत्यादि वाक्यैस्साध्य निर्दिश्यते अथैवमपि बाध्यत्वस्य प्रतियोगितासंबन्धेन स्वाधिकरणवृत्त्यबाध्याभाववत्वरूपत्वपक्षे तत् घटकीभूताभावनिष्ठमबाध्यत्वमपि निरुक्ताभावाभावरूपमेवस्यात् इति केवलं प्रतियोगितासंबन्धेन स्वसमानाधिकरणाभावशून्यत्वमेव साध्यविशेषणतया कथमुपपाद्यते । स्वसमानाधिकरणात्यन्ताभावा प्रतियोगिताया स्वसमानाधिकरणात्यन्ता भावाप्रति योगित सम्बन्धेन तच्छून्यत्वस््यैव सध्यभूताभाव विशेषणतया वक्तन्यत्वादिति चेन्मैवं - उक्तरीत्यनुसारेऽनवस्था प्रसंगात् । स्वसमानाधिकरणात्यन्ता भावा प्रतियोगित्व निवेशनेनैवाभावस्य पारमार्थिकत्व सिद्ध्या अधिक निवेशे प्रयोजना भावाच्च । प्रातिभासिका भाववारणान्नु न प्रयोजनं इति स्वसामानाधिकरणात्यन्ताभावाप्रतियोगिताविशिष्टाभावस्याप्यारोपसंभवेन तद्विशेषणेन प्रातिभासिकवारणासंभवाच्च । नन्वेवमपि पारमार्थिकः प्रपञ्चाभावः अभावत्वोपहितवेषेण स्वरूपेणैव वा ब्रह्मातिरिक्तस्साध्य इत्यस्मिन् कल्पे साध्यस्यापि चित्भिन्नत्वरूपपक्षतावच्छेदकाक्रान्तत्वात् तत्रांशतो बाधस्य वक्तव्यत्वात् तमनुक्तवा नैकान्त्योद्भावनमयुक्तामति चेन्नशुद्धाद्वैतपक्षरीत्या अभावत्वोपहितं साध्यमिति कल्पे प्रतियोगितासंबन्धेन निरुक्ताभावशून्यत्वरूपमबाध्यत्वं तत्र न साक्षाद्विशेषणं किं तु तादृशमबाध्यत्ववत्कल्पीयकेवलरूपकत्वपर्यवसितं तदिति पूर्वमेवोक्तत्वात् । साक्षात्तादृशाभावा प्रतियोगित्ववतश्च पक्षतावच्छेदकानाक्रान्तत्वात् भावाद्वैतपक्षे च भावत्वस्यापि पक्षतावच्छेदक कोटिप्रविष्टत्वात् । न चैवं सति तेनैवेत्यादिग्रन्थः कथं संगमनीयः पूर्वोक्तरीत्या साध्यस्य साध्यशून्यत्वासंभवादिति वाच्यं । साधीयकेवलरूप एवानैकान्त्योपस्थितिनैयत्यस्य विवक्षितत्वात् । यदा तु तत् किं ब्रह्मस्वरूपं उत ततो भिन्नमित्यत्र द्वितीयमतोमन्थनमताभिप्रायक  इत्युच्यतेतदा क्लेशलेशोऽपि नास्तीत्यवधेयं । ननु यदुक्तं साध्योपस्थितिरेवानैकान्त्योपस्थितिपर्यवसायिताप्रसंगात् साध्यभूताभावे निरुक्तमबाध्यत्वं न निवेशयितुं शक्यमिति तदयुक्तंवस्तुगत्या साध्यभूताभावव्यक्तेरनुमितेः पूर्वमनुपस्थिततया तत्रानैकान्त्यज्ञानासंभवात् । अनुमित्यनन्तरं तु संभवन्त्यनैकान्त्योपस्थितिरकिञ्चित्करतया न दोष  इति  । अनैकान्त्यमस्तु वा मावा यथा कथं चिदस्मदभिमतं साध्यं सिद्धमेवेत्याशंकिते तेनैव हेतुना तत्सिध्यसिध्योः नानैकान्त्यमिति चेदिति तेनैवानैकान्त्यं हेतुना तत्सिद्धावपि न दोषः असिद्धावपि न दोष इत्यर्थः वस्तुगत्यानैकान्त्यस्यापरिहारात् सिध्यसिध्योरित्युप पादनानुसाराच्च न दोष इति शेषः पूरणीयः तेनैवानैकान्त्यमिति पूर्वोक्तार्थस्यैवात्रानुवादात् तेनैवेत्यस्यानैकान्त्य मित्यत्रान्वय एव युक्तः हेतौ तच्छब्देन्वयं विनापि हेतुशब्दस्य प्रकृहेतुपरतयैव तल्लाभात् । आस्तां वा तेनैवेत्यस्यावृत्त्या उभयत्रान्वयः । पूर्वं  हेत्वन्तरेण ततसिद्धव्यवच्छेदार्थ एवकारः तत् संभवे हि प्रकृतहेतुना साध्यसिद्धेः पूर्वमपि साध्ये अनैकान्त्योपस्थितिस्संभवेत् । ननु उक्तरीत्या सिध्यासिद्धिव्याघातशंकनमसंगतं साध्य भूताभावव्यक्तेरसिद्धावपि  साध्यतावच्छेदकप्रकारकोपस्थितिं व्यक्त्यन्तर विषयिणीमादायानैकान्त्योपस्थिति संभवात् तस्या एव साध्याभाव प्रकारत्वात् । यदि च तादृशोपस्थितिरपि नास्तीत्युच्यते तदा साध्याप्रसिद्धिदोष एव उद्भावनीय इत्यनैकान्त्योद्भावनमयुक्तमेव स्यात् । उक्ता च पूर्वसाध्यप्रसिद्धिः पक्षं स्वपदेनोपादाय स्वाधिकरणेत्यत्र यादृशाधिकरणव्यक्तिर्गह्यते पुनरभावस्य स्वपदेनोपादानेपि तादृशाधिकरणव्यक्तेरेव ग्राह्यतया गवादावश्वत्वाप्यभावस्यैव तादृशत्वात् अतस्तत्रैवानैकान्त्यं संभवतीति चेन्मैवं इदमनैकान्त्यं हि सत्यवादिमतरीत्या न विवक्षितम् । किन्तु मृषावादिमतरीत्येत्युत्तरवाक्ये व्यक्तीभविष्यति । तन्मतरीत्या च प्रसिद्धगवादिपश्वत्वाभावादावनैकान्त्यं दुर्वचं । ब्रह्म स्वरूपस्यातिरिक्तस्य वा दृश्यसामान्याभावस्य तत् प्रतियोगिकस्य तदधिकरणोऽपि सद्भावात् । साध्यभूताभावव्यक्तिस्तु ब्रह्मस्वरूपत्वात् न दृश्यसामान्यभावप्रतियोगितावच्छेदकाक्रान्तेति तत्राबाध्यत्वं सुलभं । मण्डनमतेपि लोकसिद्धानामभावानां न सत्यत्वमभिमतम् किन्तु श्रुत्यादिगम्यस्य दृश्यसामान्या भावादिमात्रस्यैवेति न तद्रीत्यापि तत्रानैकान्त्यमिति वक्तुं शक्यतया साध्यभूताभाव व्यक्तावेवानैकान्त्यं विवक्षितं तच्च सिध्यसिध्यद्धिव्याघातात् न संभवतीति शंकाया उपपन्नत्वात् । अत्र साध्यान्तर्भावेन हेतोरनैकान्त्यं व्याप्तिनिश्चयविरोधितया दोषत्वेन न प्रदर्श्यते येन तन्निश्चश्रयस्यानाहार्यभूत तन्निरूपकाधि करणनिश्चयसापेक्षतया अनुमितेः पूर्वं असंभवात् अकिञ्चित्करत्वमापद्येत किन्तु यदि  त्वदभिमतं साध्यम् सिध्येत्तदा हेतोस्तत्रैवानैकान्त्यं स्यात् इत्यापत्तिसामग्र्यास्साध्योप स्थितिदशायामुत् सर्गतस्संभवात् तादृशापत्तिरवर्जनीयेति तस्यां सत्यामनुमितिर्न संभवति तदापादककापत्तेराहार्यानाहार्य साधारणतन्निश्चय सामान्यं प्रति विरोधित्वात् अनैकान्त्योपस्थिति  नैयत्यप्रतिपादनञ्च उक्तापत्ति सामग्रीप्रदर्श्रनार्थमेव कृतं न तु तस्या स्वत एव प्रतिबन्धकतया अतो न पूर्वोक्तव्याघातशंकावकाश इत्यभिप्रायेण समाधत्तेनेति। तदसिद्धौ हेतोरसाधकत्वं तत्सिद्धौ तेनैवानैकान्त्यप्रसंग इति प्रसंगपर्यवसितत्वादिति योजना । साध्यसिध्यभावे हेतुप्रयोगो व्यर्थस्स्यादिति साध्यसिध्यभ्युपगमे साध्य एव हेतोरनै  कान्त्यं स्यादिति साध्यान्तर्भावेनानैकान्त्य रूपदूषणकथनतदापादककापत्तिविधया तत् सिद्धिविरोधिनि  अनैकान्त्यप्रसंग एव पर्यवसितः नत्वनैकान्त्यस्य यादृशं दूषकताबीजं प्रसिद्धं तादृशदूषकतावत्यनैकान्त्य इति न पूर्वोक्तदोष इत्यर्थः । तेनैवेत्यस्य तत्सिद्धावन्वये मानविवक्षितः अत आपादककोटौ तद्धेतुत्वनिवेशवैयर्थ्यस्य नावकाशः नाप्येवकारासंगतिः । ननु पक्षे यद्युक्तसाध्यं स्यात् तदा हेतो रनैकान्त्यं स्यादित्यापादनं न संभवति आपाद्यापादकयोर्वैयधिकरण्यात् यद्ययं हेतुः पक्षे साध्यसाधकस्स्यात् तदानैकान्तिकस्स्यादित्यापादनमपि न संभवति साधकत्वस्य सिद्धिजनकज्ञानविषयतावच्छेदक व्याप्त्यादिमत्वरूपतया आपाद्यापादकयोः परस्परविरुद्धत्वात् । यदि  तु तत् साधकत्वं तत् सिद्धिजनकज्ञानविषयत्वमात्रमित्युच्यते तदाप्यापादकस्यापाद्यव्याप्यभावस्फुटः अतः कथमनैकान्त्यापादनमित्यभिप्रायेण शंकतेतेनैव तत् सिद्धाविति। अत्र तेनेत्यस्य तत् सिद्धावित्यनेनैवान्वयः आवश्यकत्वात् नत्वनैकान्त्यमित्यनेन वैयर्थ्यात् एवकारस्त्वसिद्धावित्यनन्तरं योजनीयः । आपादिकायामिति शेषः । तदधीनतत्सिद्धिमात्रे आपादके तत् सिद्धिजनकज्ञानविषयत्वमात्रे आपादक इति यावत् । मात्रशब्देन सिद्धिजनक ज्ञानविषयतावच्छेदक-व्याप्त्यादिमात्रं आपादकत्वमिति पक्षान्तरव्यवच्छेदः । सतस्तत् साधनस्येत्यत्र सप्तम्यर्थे षष्ठी । उक्तसाध्यसाधके सद्धेतौ विद्यमाने सति अनैकान्त्यं कथमापादनीयमित्यर्थः । उक्तसाध्यसिद्धिजनकज्ञान विषयत्वस्य सद्धेतावपि सत्वात्तेनैवानैकान्त्यापादनं न संभवतीति तात्पर्यं । एतेन तेनैकान्त्यप्रसंग इति वाक्येनानैकान्त्यापादनस्य स्फुटमुक्ततया तद्विषयकशंकाग्रन्थे  तेनैव तत् सिद्धाविति वाक्ये अनैकान्त्यापादनानुपपत्तिरेव विवक्षितेति तत् साधनस्य कथमनैकान्त्यमित्यत्र कथमनैकान्त्यापादनमित्यर्थो निष्पन्नः । स  चानुपपन्नः । सत्येव तत् साधने अनैकान्त्यस्यापादनीयत्वात् न ह्यनैकान्तिके अनैकान्त्यापादनं संभवति आपाद्यव्यतिरेकनिश्चयस्य तदंगत्वादिति निरस्तं । सिद्धिजनकज्ञानविषयत्वमात्रस्यापादकत्वे मूलशैथिल्यमुक्तवा  तद्विषयतावच्छेदकवत्वरूपतत्  साधकत्वस्यापादकत्वे आपाद्यापादकयोर्व्याहतिरित्याहनहि तत् साधकत्व इति। अथवा तेनैव तत् सिद्धाविति वाक्यं नापादकनिर्देशपरं किन्तुतेनैव हेतुना  तत्सिद्ध्यसिद्ध्योरित्यनेनोक्त्योस्सिद्ध्यसिद्धि पक्षयोख्यतरस्य सिद्धिपक्षस्यानुवादः । धर्म साधनस्य सत इत्येतत्तु धर्मविशेषणतया निर्दिष्टस्य तत्साधनस्यापदकत्वं न संभवतीत्ये तदभिप्रायकम् । तमेवाभिप्रायं विवृणोतिः- न हि साधकत्वे इत्युत्तरवाक्ये न तत्साधकत्व इति । तत्सिद्धिजनक ज्ञान विषयत्व इत्यर्थः । असाधकत्व इत्यत्रापि तदभाव एव विवक्षितः । यद्यप्यनैकान्त्यमेव पूर्वं प्रसञ्जितं । नत्वसाधकत्वं तथापि अनैकान्त्यस्य स्वरूपेणानुपयोगितया तत्फलभूतानुमित्य भावपर्यवसितं अनुमिति जनक ज्ञानविषयत्वा भावपादन एव तात्पर्यमित्यभि प्रेत्यशंकतेअसाधकत्वप्रसंगइत्युक्तम् अतो नासंगतिः फलोपयोगितत्वरूपं साधकत्वमापादकत्वमित्येतल्लाभार्थं तेनैव तत्सिद्धावित्यनुवादः अनैकान्त्यस्याबाधितबाध्यत्व- सिद्धिप्रयुक्तत्वात् फलोपहितत्वरूपं साधकत्वमेव तदापादने उपयुज्यते न तु स्वरूपयोग्यतारूपमिति तद्दूषणमनपेक्षितमित्याशयः । हेतोरनैकान्यं प्रति पूर्वोक्ताभावपर्यवसिताबाधितबाध्यत्वाभ्युपगममात्र एव उपयुक्ततया प्रकृतहेतोस्तत् साधकत्वमनैकान्त्यापादकतयातेनैव तत्सिद्धावित्यादिवाक्ये अविवक्षितमेवेति शंककस्य तद्दूषणमभिप्रायानभिज्ञाननिबन्धनं । नचैवं सत्यापाद्यापादकयोर्वैयधिकरण्यं कथं परिहर्तव्यमिति शंक्यं प्रकृतहेहेत्वाधकरणीभूतं  पूर्वोक्ताभावपर्यवसितबाध्यत्वं यदि पूर्वोक्तरीत्या बाध्यत्ववत् स्यात् तर्हि प्रकृतहेतुनिष्ठप्रकृतसाध्यनिरूपितव्यभिचारनिरूपकाधिकरणं स्यादित्यापादनस्य विवक्षितत्वात् । यत् यादृशहेत्वधिकरणत्वे सति यादृशसाध्याभावाधिकरणं तत्तादृशहेत्वधिकरणनिष्ठतादृशसाध्य निरूपितव्यभिचारनिरूपकाधिकरणमिति सामान्यमुखव्याप्तेः प्रसिद्धत्वात् । अत एव तेनैव हेतुना तत्सिध्यसिध्योरिति प्राथमिकाशंकनमपि भावानभिज्ञानमूलमेव । आपादनं प्रति आपादकवत्ताविषयकाहार्य ज्ञानस्यैव जनकतया प्रकृतहेत्वधीनतदनुमितिरूपतत्सिद्धेरनपेक्षितत्वात् । नचैवं सति तेनैव तत् सिद्धावनैकान्त्यप्रसंग इति वाक्यमसंगतं स्यादिति वाच्यं । तत्र तत्सिद्धावित्यस्य सिध्यभ्युपगम इत्यर्थकत्वात् सिध्यभ्युपगमोक्तिश्च सिद्धिविषयाभ्युपगमे पर्यवस्यति । सिद्धिविषयत्वस्य तत्परिचाय कत्वादित्यभिप्रायेण परिहरतिनेति। कथमभिप्रायानभिज्ञानं तेनेव तत्सिद्धावनैकान्त्यप्रसंग इति वाक्येनापादने तत्सिध्युपजीवित्वस्य युष्माभिरेवाभिधानात् इत्याशंका निरासार्थं तत् वाक्यस्य परगृहीताभिप्रायं निराकृत्य स्वाभिप्रायं व्यक्तीकरोतिनहि तत एवेति। तेनैव तत् सिद्धावित्येतत् प्रकृतहेत्वधीनसिद्धिविषयत्व रूपपरिचायकाभ्युपगमोक्तिमुखेन  परकीयाबाधितबाध्यत्वाभ्युपगमार्थकमिति सूचितम् ।अन्यतरानैकान्त्यप्रसंग इति। वादिप्रतिवादिनोरन्यतरस्य तव मते अनैकान्त्यप्रसंग  इत्यर्थः  । प्रसंग इतीत्यस्य ब्रूम इत्यनुषक्ते नान्वयः ।तथाभ्युपगम इतिपुनरुपादानं बाधितबाध्यत्वाभ्युपगममूलकानैकान्त्यप्रसंगस्य बाध्यत्वे अबाध्यत्वाभावसिद्धिपर्यवसायितया उक्तप्रंसगस्य साध्यदूषणत्व प्रकटीकरणार्थं । अन्यतरशब्दोपादानन्तु सिद्धन्तिनां मिथ्यात्वे साध्ये दृश्यत्वहतोरनैकान्त्यस्य इष्टतया कथं तदापादनमिति भ्रमनिराकरणार्थं । मृषावादिना हि दृश्यत्वस्य मिथ्यात्वव्याप्यत्वमभ्युपगम्य मध्यस्थादीनां  तदनुमित्यर्थमयं हेतुः प्रयुज्यते यदातु तेषां तदीयन्यायवाक्येन साध्यहेत्वोरुपस्थितिः तदा तेषां तदुपदर्शितव्याप्ति निश्चयादुक्तप्रसंगसामग्रया अपि पूर्वोक्तरीत्या आवश्यकतया उक्तापत्तिरवश्यंभाविनीति प्रतिकूलतर्केण विरोधात् अनुमितिर्न कदापि सेत्स्यतीत्यर्थस्य विवक्षितत्वात् अनैकान्त्यापादनस्य परमतसिद्धापादकमूलकत्वात् परमतसिद्धापादकव्यतिरेक निश्चयमूलकताया विवक्षितत्वात् न कश्चिद्दोष इति भावः । एतेन प्रपञ्चे मिथ्यात्वसिद्धिं विनापि शुक्तिरजतादिनिष्ठ मिथ्यात्वे शुक्तिरजताद्यभवेव व्यभिचारस्ये वक्तुं शक्यतया सिध्यसिद्धव्याघाताशंकन मेव निरूत्थानं । अत एव तदभ्युपगम्य श्रमेण तत् परिहारोऽपि नोचित इति शंकापि प्रत्युक्ता । प्रकृतसाध्ये प्रकृतसाध्यतावच्छेदकाभावसिद्धिफलकप्रतिकूलतर्कावतार प्रदर्श्केन सिद्धान्तिना साध्य भूतव्याक्तावेवानैकान्त्यस्य प्रदर्श्रितत्वेन वास्तवानैकान्त्योक्ति भ्रान्तिमताशंककेन साध्यसिद्धि व्याघातादिशंकनस्य युक्तत्वात् । न हि साध्यं विनान्यत्रानैकान्त्यप्रसंगः प्रकृतसाध्ये साध्यता वच्छेदकाभावे पर्यवस्येत् अनैकान्त्यस्य यादृशं दूषकत्वं तत्र न तात्पर्यमिति मूल एव स्पष्टं । सर्वविधेऽपि मिथ्यात्वे साध्ये उक्तरीत्या साध्य एव हेतोरनैकान्त्यस्य संभवेन प्रकृत विकल्पमात्रे तद्दूषणदानस्य संदर्भ विरुद्धत्वाच्च  । अत एव तत्वमुक्ताकलापे पूर्वं मिथ्यात्वविशेषान् विकल्प्य दूषयित्वानन्तरं सामान्यदूषणपरे ""साध्यं मिथ्या न वा ते द्वितयमनुचित''मित्यस्मिन् श्लोके ""पक्षीकारेस्य बाधादिकमति चरणं तत् बहिष्कारपक्षे''  इत्यनेन पादेन सर्वस्मिन्नपि मिथ्यात्वे उक्तरीत्या हेतोरनैकान्त्यं प्रदर्श्ितं । उक्तरीत्या व्याख्याने तु प्रकृतग्रन्थस्य तद्धि बाध्यत्वमित्यादेः प्रपञ्चाभावस्य व्यावहारिकत्वपारमार्थिकत्वरूप पराभिमतपक्षद्वयनिराकरणार्थत्वात् । कल्पान्तरेषु परेषां तादृशपक्षद्वयाभावात् अबाध्यत्वरूपविकल्पमात्रे उक्तरीत्या अवान्तरविकल्प तद्दूषणाभिधानं संगतमिति ज्ञेयं ।महाचार्यास्तुतेनैव हेतुनेति तेनैव हेतुना मिथ्यात्वसिध्यनन्तरज्ञातमनैकान्त्यं मिथ्यात्वसिध्य भाव प्रतिबन्धकत्वान्नदोषः असिद्धिदशायान्तु अनुपस्थितत्वादेवेत्यर्थः ।तेनैवेतिअयञ्चानिष्ठप्रसंगस्सिद्धेः प्रागेवास्त्विति सिद्धिप्रतिबन्ध इति भावः । शंकतेतेनैव तदिति न हीतिअनैकान्त्येनासाधकत्वं फलितमित्यभिप्रायः । आपाद्यापादकव्याघातेन प्रसंगानुपपत्तेः नसिद्धेः प्रतिबन्ध इत्याशयः ।न हि तत एवेतियद्यनेन साध्यं साध्येत्तदानैकान्किकमिति नापादयामः येन व्याघातः किन्तु तेन हेतुना साध्यासिद्धेस्तत्र साध्याभावहेत्वोश्च त्वयाङ्गीकारात् त्वन्मतेनैकान्त्यप्रसंग इति ब्रूम इत्यर्थः । नन्वेवमपि नानुमितिप्रतिबन्ध इति चेत् प्रपञ्चे बाध्यत्वं वा तदभावो वा वाच्यः तृतीयप्रकारासंभवात् तथा च बाध्यत्वे तत्रैव व्यभिचारः तदभावे तु प्रपञ्च एवेति सर्वथायं व्यभिचार्येवेति निश्चयस्य प्रागेवसत्वान्नानुमितिरित्याशयात् । ननु कथं सिध्यसिद्धिव्याघातशंकोत्थानंप्रपञ्चे मिथ्यात्वासिद्धावपि शुक्तिरजते तस्य सिद्धत्वेन तत्र व्यभिचारोद्भावनासंभवात् । कथं च तदंगीकारेण परिहारग्रन्थः । इत्थं मिथ्यात्वे  व्यभिचार इति सामान्येनोद्भाविते  प्रपञ्चगतमिथ्यात्वे व्यभिचार उद्धावित इति भ्रान्त्या चोदते तदभ्युपगमेन परिहार  उक्तः । अभ्युपगम्य परिहारस्य च प्रयोजनं दृष्टान्तेऽपि द्रव्यत्वेन व्यतिरेकिणा मिथ्यात्वे साध्यमाने व्यभिचारोद्भावनप्रकार प्रदर्श्रनमिति  व्याचरव्युः । ननु  प्रतियोगितासंबन्धेन स्वसमानाधिकरणात्यन्ता भाववत्ता पर्यवसिते बाध्यत्वे तादृशबाध्यत्वशून्यताज्ञानमात्रं न व्यभिचारोपस्थितिसंपादकम् । किन्तु तत्र हेतुमत्ताज्ञानमपीति तद्विरहेण व्यभिचारो (ेपस्थिति नैयत्यासंभवात् व्यभिचारप्रसंगसामग्री न नियता सर्वाद्वैतमते अभावत्वोपहित रूपसाध्यस्य पक्षतावच्छेदकाक्रान्तत्वेऽपि अबाधितत्व रूपसाध्याभावधर्मितावच्छेदकीभूत तादृशाभावावच्छिन्ने हेतुमत्ताज्ञानस्यानपेक्षितत्वात् ।मण्डनमतेतु पक्षबहिर्भूततत्वात् तत्र हेतुमत्ताज्ञानमनपेक्षितमिति स्पष्टं । ज्ञानस्वप्रकाशत्ववादिमते कथञ्चित् ज्ञानविषयत्वोपस्थितिसंभवेऽपि तार्किकादिमते प्रायशस्तदुपस्थितौ मानाभावात् अतस्तादृशान् प्रति साधनेनोक्तदोष इत्यभिप्रायेण शंकतेतर्हीति । तत्र पूर्वोक्ताभावपर्यवसिते  अबाध्यबाध्यत्वे दृश्यत्वहेतुर्नवर्तत इति दृश्यत्वरूपहेतुर्वर्तमानतया ज्ञायत इत्यर्थः इत्यभ्युपगम्येत्युक्तिः यदा कदाचित्तत् ज्ञानेनानैकान्त्यप्रसंगद्वारा अनुमितिप्रतिसंभवेऽपि  प्रायशस्तत्प्रसंगं विना  अनुमितिसंभव इति ज्ञाप नार्था  । अनैकात्यं अनैकान्त्यप्रसंगं परिहरिष्याम इति लृटादेशः पूर्वोक्तदूषणस्य मन्दत्वात् तत् परिहारोऽपि नावश्यक इति पराभिमानमूलकः परिहारे वर्तमानता ज्ञापनस्यानावश्यकत्वाभिप्रायकत्वात् उक्ताशंकां परिहरतितदेति। साध्ये हेतुमत्ताज्ञानविरहेण पूर्वोक्तप्रसंगस्या विवक्षितं चेदित्यर्थः ।दृश्यत्वानुमानेनेतिदृश्यत्वरूपहेतुनेत्यर्थः । तत् साधनं तत् सिध्यनुकूलन्यायप्रयोगः न शक्यत इति उक्तन्याप्रयोगे सति हेतु वाक्यार्थस्य हेतुज्ञानजन्यज्ञानविषयत्वरूपस्य प्रतिज्ञार्थसाध्येन्वयबोधस्यावश्यकतया तस्यैव साध्ये प्रकृतहेतुमत्ताज्ञानरूपत्वात् पूर्वोक्तानैकान्त्यप्रसंग सामग्री अपरिहार्यैव स्यादिति न्यायप्रयोग एव त्वया परित्याज्य इति भावः । उक्तार्थमेवोपपादयतितज्जनितज्ञानविषयत्व इति। ज्ञायते सतीति शेषः । दृश्यत्वावश्यंभावात्दृश्यत्वानावश्यंभावात् पञ्चम्यर्थज्ञानलिंगविषयत्वस्यापि दृश्यत्वरूपत्वादिति  भावः  । अत उक्तन्यायप्रयोगे सति साध्ये हेतुज्ञान विरहोपपादनमसंभावितमिति सूचयितुमुपालभतेअत इति। यद्यपि प्रतिवाद्युेद्वावितानैकान्त्यप्रसंगेनैवमध्यस्थादीनामनुमितिप्रतिबन्धस्यावश्यकत्वात् एतावदुपपादनमनावश्यकं तथापि प्रतिवादिना तदुद्भावनं विनापि मध्यस्थादीनामुक्तसाध्य सिद्धिप्रतिबन्धकप्रतिकूलतर्कावतारावश्यं भावज्ञापनार्थमेतावदुपपादनमिति ज्ञेयं । परेतु तत्र दृश्यत्वहेतुर्नवर्तत इति प्रकृतसाध्यभिन्नत्वत्वस्यापि हेतुविशेषणतया  प्रवेशात्तद्विशिष्टहेतुस्साध्येन वर्तत इति नोक्तानैकान्त्यप्रसंग इति शंकाभिप्रायः ।तदेतिसाध्यभिन्नत्वस्यापि हेतुकोटौ प्रवेशे उक्तानुमानेन साध्यसिद्धेः पूर्वं साध्यज्ञानाभावेन तत् भिन्नत्वघटितहेतुमत्ताज्ञानासंभवात् उक्तानुमानेन तत् साधनमशक्यमित्यर्थः । साध्यसिद्धौ सत्यामेव तत्र व्यभिचारवारणार्थं तत् भिन्नत्वमपि हेतुकोटौ निवेशनीयं स्यात् अनुमितेः पूर्वं तदसंभवात् तादृशविशेषणमपि व्यर्थमित्यभिप्रायेणाहतज्जनितज्ञानविषयत्वमिति। तज्जनितज्ञान विषयत्वे सत्येव तत्र दृश्यत्वरूपहेतोस्सद्भावज्ञानसंभवात् ततः पूर्वं तदसंभवेन तद्विशेषणवैयर्थ्यादिति भाव  इत्याहुः । मृषावादिनां मते ब्रह्मणि दृश्याभावस्य  व्यावहारिकत्वपारमार्थिकत्व पक्षद्वये आद्यपक्षे तस्य साध्यत्वात्  द्वितीयपक्षे  चाबाध्यत्वात्  तत्तद्रूपविशिष्टतया तत् साधनं संभवतीति तदुभयं निराकृतं तथापि बाध्यत्वपक्षे वस्तुगत्या यो बाध्योभावः स एव साध्यते एवमबाध्यत्वपक्षेपि उभयत्रापि बाध्यत्वमबाध्यत्वं वा न साध्यतावच्छेदककोटिप्रविष्टं प्रतियोगितासंबन्धेन स्वसमानाधि करणात्यन्ता भाववत्वमात्रं साध्यमिति पक्षद्वयस्य कणातमपूर्वमनिराकृतत्वात् पूर्वोक्तदोषातिदेशेनैव तन्निराकर्तुं तत् पक्षद्वयशंकामुखेनानुवदतिनन्विति। बाधितस्य प्रतियोगितासंबन्धेन स्वसमानाधि करणात्यन्ताभाववत्वमात्रम् मात्रशब्देन साध्यत्वतदभावमात्रत्वरूपविशेषणव्यवच्छेदः । एवमत्रत्यशंकाग्रन्थेन बाध्यत्वावाच्यत्वयो स्साध्यतावच्छेदककोटिप्रविष्टत्वं पक्षद्वयं निराकृतमिति स्वरसतः प्रतीयते । वस्तुगत्या तादृशबाध्यत्वसाधनं तु अत्रैव निराक्रियत इति च स्पष्ठम् । अत्र पक्षद्वयेऽपि पूर्वोक्ताभावत्वात्मक बाध्यत्वत्वरूपसाध्यतावच्छेदकस्य एकत्वात् पूर्वोक्तसिद्धसाधनरूपदोषो दुस्त्यज इत्यत्राहतथापीति। बाध्यत्वाबाध्यत्वयोस्साध्यतावच्छेदक  कोट््यप्रवेशेऽपि इत्यर्थः । बाधितबाध्यत्वमिति काले ब्रह्मणि च यदवच्छेदेन यद्वस्तु वर्तते तत्रैव तदन्यावच्छेदेन तद्वस्तु बाधितमिति तादृशं बाधितत्वं तत्तद्वस्तुनि स्वावच्छेदकावच्छेदेन बाधितं भवतीति काले ब्रह्मणि च सर्वेषां स्वसमानाधिकरणाव्याप्य वृत्त्यत्त्यन्ताभावप्रयोगोपाधितबाध्यत्वं वर्तत इति पूर्वोक्तं सिद्धसाधनं दुस्त्यजमित्यर्थः । वस्तुगत्या तादृशाभावो बाध्य इति पक्षे संभवादपि सिद्धसाधनमबाध्य इति पक्षे न संभवति पराभ्युपगतस्य तादृशाभावप्रतियोगिताशून्यस्य तादृशाभावस्य सिद्धान्तिभिरनभ्युपगमादिति भ्रममपाकरोति बाधितेति । यद्यपि सिद्धान्ती तादृशाभावरूपं बाध्यत्वमभ्युपगच्छति परपक्षे च तादृशाभावः अबाध्य एव तथाप्यबाध्यत्वस्य साध्यतावच्छेदकोप्य प्रविष्टतया उद्देश्यानुमिति समानाकारस्य तादृशाभाववत्वमात्र प्रकारकमात्रनिश्चायस्य सिद्धान्तिनामव्याहतत्वात् समानप्रकारकसिद्धेरेवानुमितिविरोधितया सिद्धसाधनं दुष्परिहरमित्यर्थः । अभ्युपगच्छतेत्येव पाठस्संप्रदायकः अभ्युपगच्छत इति क्वाचित्कमपाठस्तु चिन्त नीयः  । ""उभयप्राप्तौ कर्मणी''ति नियमेन कर्तरि षष्ठ्यसंभवात् । यदि तु सोऽपि पाठः प्रामाणिकः तदा अभ्युपगच्छत  इति  शैषिक्येव षष्ठी । मीमांसकस्य शब्दो नित्य इत्यादाविव  अभिमतत्वरूप संबन्धष्षष्ठ्यर्थः  । बाधितबाध्यत्वमभ्युपगच्छतस्सिद्धान्तिनोअभिमतोयस्साधारणताऽस्तिस्य त्वया साध्यत्वेनाभ्युपगमादित्यर्थ इति ज्ञेयं । ननु साध्यभूताभावः बाध्यो वा भवतु अबाध्यो वा उभयथापि न सिद्धसाधनं  स्वाधिकरणनिष्ठानवच्छिन्नाधिकरणताकाभावस्य प्रतियोगितासंबन्धेन साध्यत्वोपगमात् कालादावव्याप्यवृत्तितया तत्तदभाववसत्वेऽपि तदधिकरणतायां दैशिकविशेषाद्यवच्छिन्नत्वोपगमात् गवादावश्यत्वाद्यभावस्य निरवच्छिन्नाधिकरणताकतया साध्यतावच्छेदकावच्छिन्न प्रसिद्धेरप्यनपायादिति चेन्ननेह  नानेत्यादि श्रुत्यर्थे विवदमान्प्रति तादृशश्रुतिबोधितमिथ्यात्वमनेनानुमानेन साध्यते तच्च प्रतिपन्नोपाधौ निषेधप्रतियोगित्वमिति परैरभ्युपगम्यतेतथाहि प्रतिपन्नोपाधौ निषेध इत्यादि सिद्धिग्रन्थश्चन्द्रिकायामवतारितः नेह  नानास्तीत्यादि श्रुत्यर्थे विवदमानं प्रति साध्यान्तरमाहप्रतिपन्नेत्या दीति। तथाच स्वाधिकरणनिष्ठाभावप्रतियोगित्वमित्यत्र स्वाधिकरणशब्देन ब्रह्मैव गृहीत्वा स्वाधिकरणीभूतब्रह्मनिष्ठाभावप्रतियोगित्वमेव साधनीयं अन्यथा स्वाधिकरणभूतकालादौ घटाद्यभावसिद्धिमात्रेणापि साध्यसिध्या ब्रह्मणि प्रपञ्चस्य मिथ्यात्वासिध्या अर्थान्तरप्रसंगात् । न च यत्र क्वापि मिथ्यात्वसिद्धिमात्रं परेषामिष्टं तस्य ब्रह्मज्ञानेन प्रपञ्चनिवृत्त्यनुपयोगित्वात् श्रुताविहेत्यादेः  ब्रह्मार्थकत्वाभ्युपगमाच्च ततश्च स्वाधिकरण ब्रह्मनिष्ठनिरवच्छिन्नाधिकरणताकाभावस्य प्रतियोगितासंबन्धेन साधने सत्यत्ववादिमतरीत्या साध्याप्रसिद्धिः सर्वाधारेऽपि ब्रह्मणि तत्तदाधारतानियामकसंबन्धेन तत्तदभावस्य तत्तदधिकरणदेशकालाद्यवच्छेदेनाभ्युपगतत्वेऽपि तत्तत् संबन्धावच्छिन्नतत्तदभावस्य व्याप्यवृत्तेस्सर्वथैवानभ्युपगमात् । न चासतश्श्शश्रृङ्गादेरभाव एव तादृश  इति वाच्यम् । भावान्तराभाववादिनां सिद्धान्तिनामसत्प्रतियोगिकाभावस्यापि भावरूपतया तस्याप्यखण्डैकव्यक्तिरूपत्वाभावेन निरवच्छिन्नाधिकरणताकत्वाभावात् । यद्यपि ब्रह्मणि ज्ञानशक्त्यादिव्याप्यवृत्तिस्वाभावाभावरूपश्च सिद्धान्तिभिरभ्युपगम्यत इति तमादाय साध्यप्रसिद्धिस्संभवति तथापि प्रपञ्चस्य ब्रह्मणि वृत्तिनियामकसंबन्धेन तन्निष्ठशक्त्यादावभावात् तादृशशक्त्यादि स्वनिष्ठप्रपञ्चाभावात्मकः स्वनिष्ठस्वाभावात्मकश्च अव्येषतद्वृत्तिधर्मान्तरानभ्युपगमेन तन्निष्ठाभावस्याधिकरणात्मकत्वाभ्युगमात्  । अतस्सिद्धान्तरीत्यनुसरणे ब्रह्मणि येन संबन्धेन प्रपञ्चो वर्तते तत् संबन्धावच्छिन्नप्रतियोगिताक ब्रह्मनिष्ठनिरवच्छिन्नाधिकरणताकाभावप्रतियोगित्वमपि अव्याहतमिति सिद्धसाधनमेव । यदि च स्वाभावत्वावच्छिन्ननिरूपतिब्रह्मनिष्ठनिरवच्छिन्नाधिकरणताकत्वं साध्यं ब्रह्मनिष्ठशक्त्यादेः योऽभावस्तस्य स्वपदेनोपादेयतया तत्रैव साध्यप्रसिद्धिः ब्रह्मणि विद्यमानस्य प्रपञ्चस्य तदभावत्वेन रूपेण तदभावनिरूपितनिरवच्छिन्नाधिकरणतायास्सिद्धान्तिभिर्बह्मणि कथञ्चिदाप्यनभ्युपगमात् न सिद्धसाधनमित्युच्यते तथापि ब्रह्मनिष्ठशक्त्याद्यभावरूपस्य चेतनगधर्मस्य चेतनाचेतनयोर्बह्मणि वृत्तिनियामकेन साक्षात् संबन्धेन ब्रह्माद्यभावेऽपि सिद्धान्तिनां यथा तत्र न मिथ्यात्वप्रसक्तिः तथा चेतनाचेतनप्रपञ्चस्य अवृत्तितयान्यवृत्तितया वा ब्रह्मण्यभावसंभवात् अमिथ्यात्वोपपत्त्या अर्थान्तरं  दुर्वारम्  । यदिच साक्षात् संबन्धेन ब्रह्मनिष्ठमपि पक्षविशेषणमिति पक्षधर्मताबलात् उक्तधर्मस्य मिथ्यात्वरूपतया सिद्धिरित्युच्यते तदा वन्हिमानिति वन्हिः पर्वतवृत्तिः पर्वतनिष्ठाभावप्रतियोगीत्यादिवद्व्यघातः स्पष्टः नहि तद्वृत्तित्वविशिष्टे तद्वृत्त्यभावप्रतियोगित्वधीरनाहार्या क्वचिदपि संभवति । अत एवाधिकरणनिष्ठनिरवच्छिन्नाधिकरणताकाभावः प्रतियोगितासंबन्धेन साध्यत इति पूर्वोक्तपक्षेऽपि व्याघातो दुस्तरः । एवं स्वाभावनिरूपितनिरवच्छिन्नाधिकरणताकावच्छिन्नवृत्तितस्स्वाभावाधिकरमाधेयतासंबन्धेन साध्यत इत्यभ्युपगमेऽपि स एव दोषः विलक्षण विशेष्याभावव्यत्यासमात्रेण व्याघातस्यापरिहारत्वात् तदुक्तंसर्वार्थसिद्धौएतेन स्वात्यन्ताभावदेशवृत्तित्वं साध्यमपि निरस्तं सिद्धसाध्यत्वपरिहारेऽपि व्याघातादेरपरिहार्यत्वात् नहि वस्तुकल्पेत न विरुद्धसमुच्चयः न चोभयपरित्यागो जहाति विहतिं त्वनद्वितदेव तत्रैव तदानीमेव विद्यते न विद्यते चेति विरुद्धानियतरूपता ईदृशस्य अनियमस्य जैनैरप्यनंगीकारादिति  । अत्र तु मूले उक्तव्याघातभिया निरवच्छिन्नाधिकरणताकत्वविवक्षां विना स्वाधिकरणवृत्यभावप्रतियोगित्वमात्रं संयोगादौ प्रसिद्धमेव व्याप्यवृत्तिसाधारण्येन प्रपञ्चे साध्यत इति कल्पे पूर्वोक्तरीत्या सिद्धसाधनमेवाचार्यैरभिहितमिति ज्ञेयं । ननु स्वसमानाधिकरणात्यन्ताभावमात्रस्य साध्यत्वेऽपि पक्षधर्मताबलात् प्रतियोगितासंबन्धेन तादृशाभावशून्यत्वरूपाबाध्यत्वरूपेण सिध्युपगमान्नसिद्ध साधनं  । नच साध्यतावच्छेदककोप्यप्रविष्टरूपेण साध्यस्य कथमनुमितौ भानमिति वाच्यं । सामान्यतो वन्ह्यादेस्साध्यत्वेऽपि पर्वतादौ महानसीयवन्हीतरवन्ह्यभावादि निश्चयदशायां महानसीयवन्हित्वादिरूपेण सिध्यभ्युपगमात् । यद्यपि तथात्रेतरबाधनिश्चयो दुरूपपादः तथापि सत्तादात्म्यवत्वरूपस्य सत्वेन प्रतीत्यर्हत्वस्य पक्षतावच्छेदककोटिप्रविष्टत्वात् । तस्यचाधिष्ठानाध्यस्तभाव प्रयुक्तत्वात् अबाधकसत्ताकाभाववत एवाधिष्ठानत्वाभ्युपगमाच्च । असत्यधिष्ठाने अधिकसत्ताकस्य प्रपञ्चाभावस्यावश्यकत्वेन व्यावहारिकप्रपञ्चापेक्षया अधिकसत्ताकत्वस्य पारमार्थिकत्वस्य पारमार्थिकरूपतया पक्षतावच्छेदकीभूतेसत्तादात्म्यान्यथानुपपत्तिबलात् उक्तानुमानस्य स्वाधिकरणे सति सिध्यनुपपन्न इति भावः । पारमार्थिकत्वेनापि सिध्यति अतः पारमार्थिकत्वाभावपक्षेन सिद्धसाधनमिति शंकतेपक्षधर्मताबलादिति। पक्षधर्मता साध्यस्य  सत्तादात्म्यरूपपक्षतावच्छेदकावच्छिन्नवृत्तित्वं तस्य बलं तत् घटकीभूतस्य पक्षविशेषणस्य पक्षे पारमार्थिकाभावं विनानुपपन्नत्वं तच्च पूर्वमुपपादितं । अस्मदभिमतविशेषः पूर्वोक्ताबाध्यबाध्यत्वरूपविशेषः साध्यतावच्छेदककोट््यप्रविष्टेनाप्युक्तरूपेण साध्यसिध्यभ्युपगमात् न सिद्धसाधन इति भावः । यद्युक्तानुमानेन साध्यसिद्धेः पूर्वमुक्तरीत्या पक्षधर्मताबलमभविष्यत्तदा उक्तविशेषाकारोप्यसत् स्यात् तदेवदुर्घटमित्याहतस्यास्तद्विरुद्धत्वादिति। तस्याः- पक्षधर्मतायाः तद्विरुद्धत्वात् अभावस्यपारमार्थिकत्वरूपविशेषाकारसिद्धिविरुद्धत्वात् इत्यर्थः । यद्यप्यसद्वावृत्त्यर्थं सत्तादात्म्यवत्वरूपं सत्वेन प्रतीत्यर्हत्वरूपं पक्षतावच्छेदककोटिप्रविष्टमस्ति तथापि सत्यत्ववादिमतसाधारण्यानुरोधेन सद्वृत्त्यसाधारणधर्मवत्वरूपमेव तन्निवेशनीयं अधिष्ठानाध्यस्त भावप्रयुक्तस्य त्वदभिमतस्य तादात्म्यरूपधर्मस्य प्रपञ्चमिथ्यात्वसिद्धेः पूर्वमसिद्धेः । सद्वृत्त्यसाधारणधर्मश्च सत्वं तच्च स्वप्रकारकधीविशेष्यता व्यापकव्याप्यवृत्त्यभावाप्रतियोगित्वम् । सन्मात्रनिष्ठव्याप्य वृत्त्यभावाप्रतियोगित्वं साध्यभूताभावस्य पूर्वोक्ताभावाप्रतियोगित्वे सति पक्षविशेषणविरोधात् । उक्तानुमानेन सिध्यन्ताभावः तादृशाभाव प्रतियोगित्वरूपविशेषवत्तयैव सिध्येत् न त्वप्रतियोगित्वरूपविशेषवत्तथेति पक्षधर्मताबलं विरुद्धमेवेति भावः । अथवा अव्याप्यवत्तितया स्वाधिकरणवृत्त्यभावप्रतियोगित्वमादाय सिद्धसाधनमुक्तं व्याप्यवृत्तित्वस्यापि पक्षविशेषणत्वाभ्युपगमात् तद्विशिष्टे निरुक्तरूपस्य सिद्धान्तिभिरनभ्युपगमात् व्याप्यवृत्तित्वं चाव्याप्यवृत्त्यन्ताभावप्रतियोगित्वम् त्वश्रयावृत्ति सत् स्वानधिकरणवृत्तिय्यतदन्यो योऽत्यन्ताभावः तत् प्रतियोगित्वं वा । साध्यं संयोगादिरेव दृष्टान्त इति चन्द्रिकोक्तिरिति मतभिप्रेत्य शंकतेपक्षधर्मताबलादिति। उक्तरीत्या व्याप्यवृत्त्यत्यन्ता भावाप्रतियोगित्वस्य पक्षविशेषणताबलात् स्वसमानाधिकरणव्याप्यवृत्त्यत्यन्ताभाव प्रतियोगित्वरूपस्वाभिमतविशेष सिध्या सिद्धसाधनमित्यर्थः ।तस्या इतिअव्याप्यवृत्त्यत्यन्ता- भावाप्रतियोगित्वस्य पक्षविशेषणत्वे सिद्धान्तिनां पक्षाप्रसिद्धिस्स्यात् वियदादिप्रपञ्चस्य घटघटत्वादेरपि ब्रह्मण्यव्याप्यवृत्त्यत्यन्ताभावप्रतियोगित्वेन निश्चिते स्वसमानाधिकरणात्यन्ताभावप्रतीतिः सामान्यरूपेण तदेवाभावप्रतियोगित्वं विषयीकुर्यात् इति सिद्धसाधनं दुर्वारमित्यर्थः । ""यस्मिन् पञ्चपञ्चजना'' इत्यादिप्रमाणान्यथानुपपत्त्या आकाशादेः  ब्रह्मणि व्याप्यवृत्त्यभावाभावस्य सिद्धत्वात् वियदादौ सिध्यमपि स्वसमानाधिकरणात्यन्ताभाव प्रतियोगित्वमव्याप्यवृत्यत्यन्ताभावमादायैव पर्यवस्येदित्यपि तद्धिरुद्धत्वादित्युक्तेराशयः । ""अभावविरहात्मत्वं वस्तुनः प्रतियोगि''तेति न्यायेन वियदादेरेव वियदाद्यभावाभावरूपत्वात् परंपराभावरूपयोर्द्वयोरेकत्रसिद्धौ अव्याप्यवृत्तित्वावश्यंभावात् । न च प्रतियोग्यवच्छेदकावच्छिन्नत्वमभावस्य निरवच्छिन्नाधिकरणत्वं वा विशेषणमिति वक्तुं शक्यं । संयोगादेर्द्रष्टान्तत्वोक्तिविरोधात् । स्वाश्रयावृत्तिस्सन्नित्यादिविवक्षणञ्च निष्फलं । स्वरूपेण वृत्तेरपि ब्रह्मणः अभावत्वरूपेण वृत्तेस्तैरेवाभ्युपगमादति तत् ग्रन्थ एव स्पष्टमिति ज्ञेयं । यद्यपि पक्षधर्मताबलं विरुद्धमेव तथापि पराभिमानमनुरुध्य तस्याभावे  अबाध्यसिध्यनुकूलत्वाभ्युपगमेऽपि तेन स्वरूपेणाभाव सिद्धिविरोधिनः पूर्वोक्तानैकान्त्यप्रसंगरूपप्रतिकूलतर्कस्य जागरूकत्वत्तदनुक्त्या न्यूनता माभूदित सोऽपि दोषस्तदवस्थ इत्याहअविरोधेपि इति। तुष्यत्विति न्यायेनाविरोधेऽपीत्युक्तिः पूर्वोक्तानैकान्त्यस्यानैकान्त्य प्रसंगस्यास्तित्वादित्यनेना(न्वयः) । बाध्यत्वेनाभावसिद्धि विरोधितया अनैकान्त्यप्रसंगः पूर्वमुक्तं सच केवलपरामश्रीत्तेन रूपेणाभावसिद्धौ पक्षधर्मताबलसहकृतात्तस्मादभावसिद्धौ चा विशिष्ट इति सूचितं देशिकानुग्रहादित्यंतत् सूक्त्याशयं ईरितः । यत्सिद्धिचन्द्रिकाद्युक्तं तदनूद्य निरस्यते । अत्र सिद्धिकारः प्रतिपन्नोपाधौ त्रैकालिकनिषेधप्रतियोगित्वं वा मिथ्यात्वं ननु त्रैकालिकनिषेधस्य तात्विकत्वे अद्वैतहानिः प्रातिभासिकत्वे सिद्धसाधनं व्यावहारिकत्वेऽपि तस्य बाध्यत्वेन तात्विकसत्वा विरोधितयार्थान्तरमद्वैतश्रुतेरतत्वावेदग्रन्थश्च । तत् प्रतियोगिनो प्रातिभासिकस्य प्रपञ्चस्य पारमार्थिकत्वञ्च स्यादिति चेन्न प्रपञ्चस्य निषेधाधिकरणीभूतब्रह्माभिन्नत्वात् निषेधस्य तात्विकत्वेऽपि नाद्वैतहानिकरत्वं  । नच तात्विकाभावप्रतियोगिनः प्रपञ्चस्य तात्विकत्वापत्तिः तात्विकाभावप्रतियोगिनि शुक्तिरजतादौ कल्पिते व्यभिचारादिति तात्विक एव वा निषेधोऽयं । अतात्विकत्वेऽपि न प्रातिभासिकः किन्तु व्यावहारिकः । नच तर्हि निषेधस्य बाध्यत्वेन तात्विकसत्वाविरोधित्वात् अर्थान्तरमिति वाच्यं । स्वप्नार्थस्य स्वप्ननिषेधेन बाधदर्शनात् निषेधस्य बाध्यत्वं पारमार्थिकसत्वाविरोधित्वे न तन्त्रं किन्तु निषेध्यापेक्षया न्यूनसत्ताकत्वं प्रकृतेच तुल्यसत्ताकत्वात् कथम् ।। न विरोधित्वं न च निषेधस्य निषेधे प्रतियोगिसत्वापत्तिरिति वाच्यं  । तत्र हि निषेधनिषेधे  प्रतियोगिसत्वमायाति । यत्र निषेधस्य निषेधबुध्या प्रतिसत्वं व्यवस्थाप्यते निषेधमात्रं निषेध्यते यथा रजते नेदं रजतमिति ज्ञानानन्तरमिदं नारजतमिति ज्ञानेन रजतं व्यवस्थाप्यते यत्र त्वप्रतियोगिनिषेधयोरूभयोरपि निषेधः तत्र न प्रतियोगिसत्वं यथा ध्वंससमये प्रागभाव प्रतियोगिगनोरुभयोर्निषेधे । एवञ्च प्रकृते निषेधबाधकेन प्रतियोगिनः प्रपञ्चस्य तन्निषेधः (तत्र न प्रतियोगिसत्वं यथा) स्या च बाधनात् निषेधस्य बाध्यत्वेपि प्रपञ्चस्य न तात्विकत्वं उभयोरपि निषेध्यतावच्छेदकस्य दृश्यत्वाद्दस्तुल्यत्वात् न चातात्विकनिषेधबोधकत्वे श्रुतेरप्रामाण्यापत्तिः ब्रह्मभिन्नं प्रपञ्चनिषेधादिकमतात्विकं अतात्विकत्वेन बोधयन्त्या श्रुतेरप्रामाण्यासंभवात् । अत्रचन्द्रिकायाम् केवलव्याख्याभङ्गस्य विशिष्यानुपयोगात् निरसनीयतयापेक्षितांशमानूद्यमपि स्वाप्नस्य स्वप्ने आरोपितस्य गजादेः  स्वाप्ननिषेधेन स्वप्ने आरोपितमभावमादाय बाधदर्भनात् मिथ्यात्वव्यवहारदर्श्रनात् तन्त्रम् न व्याप्यं अन्यूनेति निषेधस्येत्यानुषज्यते । प्रपञ्चतत् समानाधिकरणनिषेधयोस्तुल्यसत्ताकत्वात् व्यावहारिकत्वात् विरोधित्वं प्रतिपन्ननिषेधस्य प्रपञ्चमारमार्थिकत्वविघातकत्वं तथा च स्वान्यूनसत्ताकस्वसमानाधिकरणात्यन्ता भावप्रतियोगित्वमेव मिथ्यात्वं न तु स्वाधिकसत्ताघटितं । स्वाप्नार्थस्य स्वाप्नतदभावघटितमिथ्यात्व व्यवहारानुपपत्तेः न च स्वप्ने प्रतीयमानेन व्यावहारिकात्यन्ताभावेनैव घटितं स्वाप्नार्थस्य मिथ्यात्वं प्रतीयते तथाचाधिकसत्ताकात्यन्ताभावघटितमेव मिथ्यात्वमिति वाच्यं । स्वप्ने व्यावहारिकस्य प्रत्यक्षज्ञानासंभवात्  । इन्द्रियाणामुपरतत्वाद भावस्यानुभूयमानप्रत्यक्षत्वस्यापलापे स्वाप्नभावानामपि स्मरणादेर्वक्तुं शक्यत्वात्तस्मात्तादृशाभावे प्रातीतिकत्वस्यावश्यं वाच्यत्वात् । स्वान्यूनसत्ताकात्यन्ताभावघटितमेव मिथ्यात्वं । ननु किमिदमभावस्य स्वप्रतियोगिन्यूनसत्ताकत्वम् उच्यतेप्रातिभासिकनिष्ठं  यद्व्यावहारिकपारमार्थिकान्यतर प्रतियोगिकत्वं यश्च व्यावहारिकनिष्ठं पारमार्थिकप्रतियोगिकत्वं । तथा  च  व्यावहारिकपारमार्थिकान्यतरनिष्ठं  यत्  प्रातिभासिका- भावप्रतियोगित्वं तदेव मिथ्यात्वं । व्यावहारिकपारमार्थिको वा यः पटः स्वसमानाधिकरण प्रातिभासिकात्यन्ताभावप्रतियोगीति ज्ञानकाले एतत् घटे मिथ्यात्वव्यवहाराभावात् पारमार्थिकमिदं पारमार्थिकस्य स्वसमानाधिकरणात्यन्ताभावस्य  प्रतियोगीति ज्ञानकाले एतत् घटे मिथ्यात्वव्यवहाराभावात् पारमार्थिकमिदं पारमार्थिकस्य स्वसमानाधिकरणात्यन्ताभावस्य प्रतियोगीति ज्ञानकाले इदं मिथ्येति व्यवहाराभावात् च तदन्यमित्युक्तं । प्रतियोगित्वविशेषणं । ननु पारमार्थिकत्वं मिथ्यात्वं तथा च मिथ्यात्वघटितं मिथ्यात्वमित्यात्माश्रयः ज्ञाननिवर्त्यत्वाभावरूपं पारमार्थिकत्वमेव घटकमित्युक्तावपि तत् घटितस्य प्रकृतमिथ्यात्वस्य मिथ्यालक्षणत्वानुपपत्तिः ज्ञाननिवर्त्यत्वान्यवैयर्थ्यात्  इति वाच्यं । धूमप्रागभावादौ धूमादेरिव ज्ञाननिवर्त्यत्वस्य उक्तप्रतियोगित्वे विशेषणत्वात् । अविनाशित्वरूपस्य पारमार्थिकत्वस्य प्रकृते  निवेशसंभवाच्च । प्रातिभासिकनिष्ठं यत् स्वसमानाधिकरणात्यन्ताभावप्रतियोगित्वम् विनाशिनिष्ठं यत् प्रातिभासिकस्य स्वसमानाधिकरणात्यन्ताभावस्य प्रतियोगित्वं तयोरन्यतरवत्वं मिथ्यात्वमिति तु निनिष्कर्षः । शुक्तिरूप्यादेर्व्यावहारिकेऽत्यन्ताभावे मिथ्यात्वं नानुपपन्नं तदधिकरणे व्यावहारिकस्य तदत्यन्ताभावस्य स्वीकारात् । न चान्यूनसत्ताकात्यन्ताभावघटितमिथ्यात्वस्वीकारे द्वयोरपि स्वाप्नयोर्भावाभावयोर्मिथ्यात्वनिश्चयापत्तिरिति वाच्यं । स्वप्ने द्वयोरन्यूनसत्ताकाभाव घटितोक्तप्रतियोगित्वनिश्चये तस्य इष्टत्वादत एव जागरेतयोः परस्परात्मकतादृशाभावघटितमेव मिथ्यात्वं प्रतीयते तयोरभावान्तरस्य व्यावहारिकस्य कल्पने गौरवात् । न च स्वप्नघटादेः प्रतीयमानस्य व्यावहारिको भावः क्लृप्त एवेति न गौरवमिति वाच्यं । यत्र चैत्रत्वादिजातिविशेषस्य जाग्रत्कालेन प्रत्यक्षं किन्तु स्वप्न एव नानाव्यक्तिष्वप्रत्यक्षं तदवच्छिन्नाभावस्य व्यावहारिकत्वेनाक्लृप्तत्वात् । व्यावहारिके तत् कल्पने गौरवेण तादृशजातिविशिष्टतदभावयोः परस्परात्मकाभावघटितस्यैव मिथ्यात्वस्योचितत्वात् । निषेधस्य प्रपञ्चाभावस्य निषेधप्रकृतानुमाने जात्यत्यन्ताभावबोधने प्रतियोगिसत्वापत्तिरिति निषेधा पेक्षयाधिकसत्वस्य प्रतियोगिन्यापत्तिः । रजतादौ रजतत्वादिनिषेधस्य निषेधेन रजतत्वादेः व्यावहारिकत्वसिद्धिदर्श्नादित्यर्थः । प्रतियोगिसत्वं प्रतियोग्यमिथ्यात्वं व्यवस्थाप्यते प्रमीयते निषिध्यते मिथ्यात्वेन निश्चीयते स्वसमानाधिकरणरजतभेदात्मकस्य रजतत्वात्यन्ताभावस्य प्रातीतिकत्वेनैव निश्चयात् अन्यूनसत्ताकात्यन्ताभावघटितमिथ्यात्वाभावत्वेन रजतत्वं निश्चीयतेति भावः । प्रागभावप्रतियोगिनोरिति पृथक् निषेधधीपूर्वमारोपितयोरत्यन्ताभावप्रतियोगिनोरित्यर्थः तथा च घटादेर्ध्वंसकाले कपालादौ प्राचीनतार्किकादिमते तत्र घटात्यन्ताभावस्य व्यावहारिकस्यास्वीकारेणारोपसंभवादिना कपालं घटवन्नवेति संशयरूपस्यारोपस्या परस्परात्मकान्यूनसत्ताकात्यन्ताभावघटित मिथ्यात्वमेवेति निश्चीयत इति  दृष्टान्तार्थः  । यथाश्रुतं तु प्रागभावेत्यसंगतं । अत्यन्ताभावात्मकत्वनिषेधे प्रतियोगिसत्वदृष्टान्तेन तस्यान्ह खण्डनस्यासंगतेरिति ध्येयं । प्रकृते प्रतिपन्नेत्याद्यनुमाने बाघतो मिथ्यात्वामानुपकदृश्यत्वादिहेतुना बाधनान्मिथ्यात्वनिश्चयात् बाध्यत्वे निषेधे निषेध्यतावच्छेदकस्य उक्तमिथ्यात्वानुमान पक्षतावच्छेदकघटकस्य दृश्यत्वादेः चिद्भिन्नत्वे सति सत्वेन प्रतीत्यर्हत्वरूपं यद्दृश्यत्वं तदादेरादिपदेन विशेषानुमानीय पक्षतावच्छेदकत्वस्याकाशत्वाकाशभावत्वादेः संग्रहः उभयोस्तुल्यत्वात् मिथ्यात्वानुमिति विशेष्यतावच्छेदकत्वेन उभयत्र प्रतीयमानत्वात् । तथाच निषेधस्य निषेधमात्रं न तत् प्रतियोगिनोऽधिकसत्तासाधकं किन्तु निषेधस्य न्यूनसत्ताग्राहकं प्रमाणं प्रकृते च तदभावात् न तत् सिद्धिरिति भावः ।श्रुतेःनेहनानेति ""इत्यादिश्रुतेः । अतात्विकंमिथ्याभूतं अतात्विकत्वेन मिथ्यात्वेना संभवादिति तथा च यजेतेत्यादि श्रुतेरिव व्यावहारिकप्रामाण्यमुक्तश्रुतेरक्षतम् । तात्विकप्रामाण्यं तु तत्वमित्यादि श्रुतेरेवेति भावः । ननु कथमुक्तश्रुत्या मिथ्यात्वेन प्रपञ्चतदभावयोर्बोधः ब्रह्मणि प्रपञ्चस्याभावबोधनेऽपि अभावे प्रपञ्चसामानाधिकरण्यस्य प्रपञ्चान्यूनसत्ताकत्वस्याबोधनादिति चेन्नइहेत्यस्य प्रपञ्च विशिष्टब्रह्मणीत्यर्थकत्वात् । किं च नेत्यस्य चातोन्यदार्तमिति श्रुत्यादिमानेन विनाशितया प्रमितं दृश्यमात्रमित्यर्थकत्वात् । विनाशिदृश्यद्रव्याविशिष्टे ब्रह्मणि विनाशिदृश्यं नास्तीति उक्तश्रुत्या संभवात् विनाशिदृश्यवति दृश्याभावस्य च उक्तश्रुति प्रमितत्वेनैवाप्रातिभासिकत्वानुमिति संभवात् विनाशिदृश्यत्वावच्छेदेन प्रातिभासिक स्वसमानाधिकरणात्यन्ताभावप्रतियोगित्वनिश्चयस्यानुमिति द्वारा उक्तश्रुतितात्पर्यविषयत्वसंभवात् । नच तथाप्युक्ताभावे प्रतियोग्यवच्छेदकदेशकालावच्छिन्नत्व स्यावच्छिन्नवृत्तिकान्यत्वस्य वा सिध्या मिथ्यात्वबोधनमसिद्धमिति वाच्यं । निषेधस्य प्रसक्तिपूर्वकत्वेन निषेधवाक्यस्वाभाव्ये प्रतियोगिप्रसक्त्यवच्छेदकदेशाघवच्छेदेनैव उक्तवाक्येनोक्ताभावस्य बोधनीयत्वात् तत्तदवच्छेदकविशिष्यै दृश्यवत् ब्रह्मण एवाधिकरणत्वेनेहेति सर्वनामपदेन उक्तिसंभवेन तत्तदभावानां स्वस्वप्रतियोग्यवच्छेदकावच्िछन्नतया इहेति सप्तम्या अनवच्छिन्नविशेषणतासंबन्धा संबन्धा वच्छिन्नाधेयतया च उक्तश्रुत्याबोधन बोधनसंभवादिति । अत्रोच्यते व्यावहारिकपारमार्थिकान्यतरनिष्ठं यत् प्रातिभासिकाभावप्रतियोगित्वं यच्च पारमार्थिकनिष्ठं व्यवहारिकाभावप्रतियोगित्वम् तदन्यत् स्वसामानाधिकरण्याभावप्रतियोगित्वं साध्यमित्युक्तं । इदं च परं प्रति अप्रसिद्धविविशेषणत्वादिति पूर्वकल्पोक्तदूषणेनैव निरस्तत्वात् पृथक् निरसनीयमित्याचार्याणामाशयः । तथाहि विश्वसत्यत्ववादिनः सिद्धान्तिनः प्रति माध्वान् तार्किकान् प्रति वा त्वयेदमनुमानं प्रयोक्तव्यं । तन्मतरीत्या निरुक्तं साध्यं तत्र प्रसिद्धमिति मन्यसे न तावदव्याप्यवृत्तिसंयोगादौ सिद्धसाधनार्थान्तरयोः वारणाय व्याप्यवृत्तित्वस्याप्यभावे निवेशनीयत्वात् । नापि शुक्तिरूप्यादौ सिद्धान्तिनां तार्किकाणाञ्च मते शुक्त्यन्तर्गत रजतांशस्यापणस्थरजतादेरेवशुक्तिरजतादिशब्देन प्रतिपादनीयत्वात् तत्र च स्वाधिकरणवृत्यभाव प्रतियोगित्वस्य तैरनंगीकारात् । कथञ्चिदंगीकारवाचोक्तिसंभवेऽपि तादृशाभावस्या व्याप्यवृत्तित्वावश्यं भावात्  । नाप्यसति शुक्तिरूप्यादौ तस्य स्वाधिकरणस्यैवासंभवेन तत् घटितमूर्तिकस्य तादृशाभावप्रति-योगित्वस्यापि असद्रूपत्वात् । नन्वनिर्वचनीयशुक्तिरूप्यादिसाधनानन्तरमेव  एतदनुमानप्रवृत्यभ्युपगमात् अत्रैव साध्यप्रसिद्धिरिति चेन्न तत् साधनस्याद्याप्यनिवृत्तत्वात् । न चानिवृत्तमपि तत् त्वमपि वा निवृत्तजन्यसे चन्द्रिकायां सत्प्रतियोगिकतादात्म्यस्य पक्षतावच्छेदकत्वव्यवस्थापनानन्तरं । ननु माध्वादिमते शुक्तिरूप्यादेरलीकतास्वीकारात्  इदं  रूप्यं सन्नित्याकारकभ्रमेण  सत्प्रतियोगिकतादात्म्यावगाहनात् माध्वादीन् प्रति न्यायप्रयोगे बाधः सदसद्विलक्षणत्वादि साध्यस्य तत्राभावात् । न च बाध्यत्वान्तविशेषणेन तस्य वारणं अलीकस्य ज्ञानेच्छेघतारूप ज्ञानसाध्यत्वाभावात् इति चेन्न तन्मते भ्रमस्यासत् ख्यातित्वस्वीकारेण अनिर्वचनीयख्यात्यनभ्युपगमेन तादात्म्यादिसंबन्धस्याप्यलीकस्यैव भ्रमे भानात् । अलीकस्य भानस्वीकारे तस्य सद्रूपेत्यन्ताभावप्रत्ययानुपपत्तेः अलीकस्यैव तन्मते अत्यन्ताभावप्रतियोगित्वात् रूप्यादेरलीकान्यत्वापत्त्या अधिष्ठानान्यस्य भ्रमविषयस्यालीकत्व नियमानापत्तेश्च सत् स्वरूपस्यैव तादात्म्यस्य तत्र भाने प्यलीकरूप्यादौ तदनुयोगित्वाभावात् अलीके रूप्यादिनिष्ठे । तादात्म्ये सत्प्रतियोगिकत्वस्यैव सद्रूपे अलीकानुयोगिकत्वस्याभावात् सदसतोरूपरागा भावात्  । नचैवमपि तन्मते शुक्तिरूपायदौ साध्यवैकल्यं तं प्रति सद्विववर्तत्वादिवक्ष्यमाणमिथ्यात्वस्यैव साध्यत्वादित्यन्त ग्रन्थेन माध्वान् प्रति साधनदशायां  दृष्टान्तवैकल्यपरिहारार्थं सद्विवर्तत्वादि रूपमेव मिथ्यात्वं साध्यमित्यादेस्त्वयैवोक्तत्वात् । अनिर्वचनीयत्वसाधनस्य निवृत्ततया माध्वाभिमतत्वाभिमाने सति तादृशाक्षेपसमाधानग्रन्थासंगतेः । किं च यदि त्वदीयानिर्वचनीयसाधनं निवृत्तं तदा सिद्धान्तिनां मते यथार्थ ख्यातिस्तार्किकाणामन्यधारव्यातिः मध्वानां सत्ख्यातिं  मृषावादिनामनिर्वचनीयख्यातिरिति भेदो वा कथं घटते सिद्धान्त्येकदेशिनामनिर्वचनीयाभ्युपगमोक्तिस्तु भ्रान्तिमूलैवेति पूर्वमेवोपापिपदाम । अतो निरुक्तपरिष्कारे साध्याप्रसिद्धिरूपदोषस्सर्वथैव दुष्परिहारः । किञ्च प्रतिभासिकत्वं व्यावहारिकत्वं च न जातिविशेषः प्रसिद्धरजतत्वादेश्श्रुक्ति रजतादिसाधारण्य पक्षे तैस्साकं सांकर्यात् तद्वावृत्तत्वपक्षेऽपि जात्यादिसाधारण्यस्य तस्य जातित्वं न संभवत्येव परासंप्रतिपत्तेश्च नहि सत्यत्ववादी कश्चिदपि तादृशजातिविशेषावभ्युपगच्छति येन पक्षतावच्छेदकान्तर्भावस्तयो घटेनापि ब्रह्मज्ञानेतरज्ञानाबाध्यत्वं  । ब्रह्मज्ञानेतर ज्ञानबाध्यत्वं च व्यवाहारिकत्वघटकवाच्यत्वस्यतज्जन्यनाशप्रतियोगित्वरूपत्वे उत्तरज्ञान निवृत्यपूर्वज्ञाननिष्ठप्रतिभासिकभावप्रतियोगित्वस्याव्यावृत्त्यापातात् तादृशज्ञानादौप्राति भासिकाभावप्रतियोगित्वज्ञानकाले मिथ्यात्वव्यवहाराभावस्य त्वयैवाभ्युपगतत्वेन तद्व्यावृत्तेरावश्यकत्वेनापि ब्रह्मज्ञानेतरज्ञाननिष्ठज्ञानत्वव्याप्यधर्मावच्छिन्नजनकता निरूपितनाशत्वावच्छिन्नजन्यतानिवेशनेनोपपत्तिः । सत्यत्वादिमते  तादृशजन्यताया अप्रसिद्धेः कथञ्चित्तत्तत् ज्ञानप्रागभावध्वंसादिकमादाय प्रसिध्युपपादने तद्गतप्रातिभासिकाभाव प्रतियोगित्वस्याव्यावृत्त रूपदोषतादवस्थ्यात् । एवं प्रातिभासिकत्वस्य ब्रह्मज्ञानेतरज्ञानजन्यध्वंसप्रतियोगित्वरूपत्वे उत्तरज्ञाननाश्यपूर्वज्ञानतदभावव्यक्त्योस्त्वन्मतरीत्या  स्वसमानाधिकरणस्वान्यूनसत्ताकपरस्परात्मकाभाव प्रतियोगित्वज्ञानदशायां मिथ्यात्वव्यवहारानापत्तिः । नचेष्टापत्तिः । स्वाप्नगजतदभावयोस्तादृशाभाव प्रतियोगित्व ज्ञानदशायां  मिथ्यात्वव्यवहाराभ्युपगमविरोधात् । नहि स्वाप्नत्वास्वाप्नत्वाभ्यां कश्चित् विशेषः । किं च व्यावहारिकपारमार्थिकान्यतरनिष्ठं यत् प्रातिभासिकाभावप्रतियोगित्वमित्यत्र निष्ठान्तविशेषणं स्वाप्नपदार्थस्य स्वाप्नमेवाभावमादाय  मिथ्यात्वव्यवहारोपपादनार्थं त्वयोपात्तं प्राति भासिकाभावप्रतियोगित्व सामान्यभेदनिवेशेनैव सिद्धसाधनादिपरिहारेण शुक्तिरजतादेर्व्यावहारिकाभावेनैव मिथ्यात्वव्यवहारसिद्ध्या च  तदतिरिक्तप्रयोजनाभावात् । तादृशव्यवहारश्च जाग्रत्कालिको वा स्वाप्नकालिको वा । नाद्यः अत्र गजादिरिदानीं नास्ति पूर्वमपि नासीत् मिथ्यैव मया दृष्टो गजादिरित्यनुभवविषय व्यावहारिकाभावे तेनैव त्वन्मतसिद्धतादृशमिथ्यात्वव्यवहारोपपत्त्या प्रातिभासिकाभावे । तदालंबनतायाः कल्पनीयत्वात् । न द्वितीयः स्वप्ने शुक्तिरजतादिज्ञानानन्तरं तत्रैव तत् बाधे सति पुनस्तत्रैव मिथ्यात्वव्यवहारस्य व्यावहारिकज्ञानाभावादेवोपपत्तेः । त्वन्मतरीत्या प्रातिभासिकोऽप्यभावस्तदानीं पारमार्थिकत्वेनैव ज्ञायत  इत्यनुभवसिद्धं स्वप्नानुभववेलायां सर्वं जागरवत् पारमार्थिकत्वेनैव ज्ञायत इत्यस्य सर्वसम्म तत्वात्  । सर्वत्र व्यावहारिकत्वज्ञानादेव मिथ्यात्वनिर्वाहात् प्रातिभासिकाभावज्ञानत्वेन तादृशाभावज्ञानायत्त मिथ्यात्व व्यवहार स्त्वसिद्ध एव । यदा स्वप्न एवायं स्वप्न इति ज्ञानं तदा तन्निर्वाहार्थं तद्विशेषणमावश्यकमित्यपि न शक्यते वक्तुं । यदा स्वाप्नगजतदभावयोरुभयोरपि स्वाप्नत्वज्ञानरूपं प्रातिभासिकत्वज्ञानं तदानीमपि स्वाप्नत्वे जागरवत् पारमार्थिकत्वज्ञानस्यानुभवसिद्धतया अनुभूतगजतदभावव्यक्त्योरुभयोरपि योऽभावो ज्ञायते तस्य पारमार्थिकत्वज्ञानादेव उभयस्मिन्नपि मिथ्यात्वव्यवहारसिध्या प्रातिभासिकत्वेन प्रातिभासिकाभावज्ञानस्य तत्रापि करणतायाः अनुभवकल्पनीयत्वात् । इदानीमनुभूयमानं सर्वं स्वाप्नमिति ज्ञानेऽपि विधेयभूतस्वाप्नत्वं तन्निर्वाहकाभावातिरिक्त एव । स्वाप्नत्वादिविषयीकरणात् स्वाप्नत्नेऽपि स्वाप्नत्वारोपाभ्युपगमे अनवस्थाप्रसंगात् प्रतियोगितदभावयोर्युगपदारोप प्रसङ्गात् । न च तथा कदाचिदपि संभवति । न च स्वाप्नत्वे (ते) न स्वाप्नत्वस्य तत्तदितरसाधारणासामान्यधर्माभावस्य च युगपदारोपस्संभवति अविरोधादिति वाच्यं । तथा सति सामान्यधर्मावच्छिन्नस्यापि सामान्यरूपेण प्रतिभासिकत्वज्ञानेऽपि तदभावत्वरूपविशेषधर्मपुरस्कारेणा व्यावहारिकत्वज्ञानस्यापिविरुद्धतया तत एव मिथ्यात्वव्यवहारोपपत्तेः क्लृप्तकार्यकारणभावानुरोधेन तादृशज्ञानकल्पनाया अप्यदोषत्वात्  गुरुतरकारणान्तरकल्पनेन तवैव  गौरवाच्च । तस्मात् प्रातिभासिकत्वेन रूपेणाभावज्ञानस्य मिथ्यात्वव्यवहारं प्रति कारणतायाः कुत्राप्यकल्पनीयतया व्यवाहारिकपारमार्थिकान्यतरनिष्ठत्वविशेषणं व्यर्थमेव यदपि पारमार्थिकनिष्ठं यद्व्यावहारिकाभावप्रतियोगित्वं तत्भिन्नमित्युक्तं तत्र तादृश यत्किञ्चित् प्रतियोगित्वभेदमात्रं विवक्षितं वा तादृशं यद्यतप्रतियोगित्वं तत्तत्भेदकूटरूपवत्वम् पारमार्थिकनिष्ठत्वविशेषित तादृशप्रतियोगितात्वावच्छिन्नप्रतियोगिताकभेदवत्वं वा । नाद्यः प्रपञ्चस्य पारमार्थिकतया स्वसमानाधिकरणस्वान्यूनसत्ताक(विशेषित तादृशप्रति)व्यावहारिकाभावप्रतियोगित्वमादाय ताद्वशसाध्यसिद्धिसंभवेनार्थान्तरवारणार्थमुपात्तस्य तादृशविशेषण्यस्य तद्वारकत्वप्रसंगात् । प्रपञ्चस्य पारमार्थिकत्वेऽपि ब्रह्मनिष्ठतादृशप्रतियोगिताव्यक्तिभेदमादाय तद्विशेषणवत्तासंभवात् । अत एव ब्रह्मण्यतिव्याप्तिवारणार्थं तद्विशेषणमित्यभिमानेऽपि तस्याप्यसिद्धिश्च । प्रतियोगिताव्यक्त्यन्तरभेद संभवात्  । नापि द्वितीयः यद्यत् प्रतियोगित्वमित्यत्र पक्षनिष्ठसाध्यभूतप्रतियोगिताव्यक्तेरप्यान्तर्भावे बाधप्रसङ्गात् तदनन्तर्भावे च प्रपञ्चस्य पारमाथिर्कत्वेऽपि प्रपञ्चनिष्ठतादृशाभावप्रति योगिताव्यक्त्यतिरिक्तयावत्तादृश प्रतियोगिताव्यक्तिभेदस्य साध्यभूतप्रतियोगितायां संभवेन पूर्वोक्तरीत्यार्थान्तरप्रसंगात् च तन्मतरीत्या पारमार्थिकव्यक्तेरेकत्वाद्वीनप्साया असंभवेन साध्याप्रसिद्धिरेव वक्तव्येति शंक्यं । पूर्णानन्दत्वपूर्णज्ञानत्वाद्यवच्छिन्न प्रतियोगिताकतत्तदभावभेदेन प्रतियोगिताभेद  संभवात्  । नापि तृतीयः सत्यत्ववादिमते अभावप्रतियोगितामात्रस्य ब्रह्मज्ञानेतराबाध्यत्वरूप व्यावहारिकत्ववन्निरूपिततया पारमार्थिकनिष्ठतया च द्वयोरपि विशेषणयोरव्यावर्तकत्वेन तत्घटितस्य गुरुभूतस्याभावप्रतियोगित्वावच्छेदकतया तदवच्छिन्नप्रतियोगिताकभेदप्रसिद्धेः । अभावप्रतियोगितामात्रस्य तादृशतया तादृशप्रतियोगिताभिन्नाभावप्रतियोगित्वाप्रसिद्धेश्च । यद्यपि सत्यत्ववादिमते साध्याप्रसिद्धिः प्रथममेवोक्ता तथापि स्वसमानाधिकरणव्याप्यवृत्त्यभावप्रतियोगितामात्रस्य प्रसिद्धिरुक्तेति पुनर्विशेषणान्तरायत्ताप्रसिद्धिप्रतिपादनं सप्रयोजनमिति  ज्ञेयं । यदपि ज्ञाननिवर्त्याभावरूप पारमार्थिकत्वस्य विशेषणतया आत्माश्रयं परिहृत्य धूमप्रागभाववदवैयर्थ्योपपादनं तदप्यसत् । ज्ञाननिवर्त्यत्वं मिथ्यात्वमिति कल्पस्य विशिष्य दूषयिष्यमाणतया तत एव तस्यापि निरस्तप्रायत्वात् । ज्ञानप्रयुक्तावस्थिति सामान्याभावकत्वादिरूपं यद्वक्ष्यते तस्य च सत्यत्वावदिभिः क्वाप्यनंगीकारात् । साध्याप्रसिद्धिश्च  स्फुटैव  । यद्यप्यविनाशित्वम् पारमार्थिकत्वमित्युक्तं  तत्पक्षे विनाशिनिष्ठं यद्व्यावहारिकाभावप्रतियोगित्वं तदन्यत् स्वसमानाधिकरणाभाव प्रतियोगित्वं साध्यमिति पर्यवसानात् ज्ञानबाध्यत्वाभावरूपपारमार्थिकत्व सद्भावेऽपि नाशित्वमात्रेणापि निरुक्तसाध्यसिध्यार्थान्तरं तदवस्थमेव । न च विनाशित्वे सति स्वसमानाधिकरणाभावप्रतियोगित्वसिद्धौ तदेव मिथ्यात्वमिति कथमर्थान्तरमिति शंक्यम् । सत्यत्ववादिभिरनंगीकृतत्वमात्रेण तस्य मिथ्यात्वरूपत्वे स्वसमानाधिकरणव्याप्यवृत्त्य भावप्रतियोगित्वमात्रस्यैव तथात्वसंभवेनाऽविनाशिनिष्ठान्यत्वनिवेशवैयर्थ्यात् यदि च स्वमते मिथ्यात्वव्यवहारप्रयोजकं यद्रूपं तदेव साध्यं तादृशाभावप्रतियोगित्वमात्रं न तादृशं । प्रतियोगिनि पारमार्थिकत्वज्ञानदशायां तादृशाभावप्रतियोगित्वज्ञानेऽपि मिथ्यात्वव्यवहारानभ्युपगमादित्युच्यते तदा विनाशिनिष्ठत्वविशेषितमपि तत्तथैव । विनाशित्वज्ञानेऽपि पारमार्थिकत्वज्ञानसंभवात् ज्ञानबाध्यत्वाभावरूपपारमार्थिकत्वेन विनाशित्वस्याविरोधात् । न च विनाशित्वमात्रं तादृशव्यवहारं प्रत्यप्रयोजकमिति सर्वसम्मतं नापि विशेष्यांशमात्रं अस्मन्मते पूर्णानन्दत्वरूपे ब्रह्मणि तत् ज्ञानेऽपि तादृशव्यवहाराभावात् विशिष्टत्वेनतिप्रसक्तत्वात् तत्प्रयोजकं भवितुमर्हतीति वाच्यं । सिद्धान्तिभिः प्रकृत्यादेरविनाशित्वाभ्युपगमेन तत्रस्वसमानाधिकरणाभावप्रति योगित्वसिद्धावपि तस्य त्वन्मतसिद्धब्रह्म निष्ठतादृशाभावप्रतियोगित्वसमशीलतया तत्सिद्धावपि मिथ्यात्वसिद्धेः त्वया वक्तुमशक्यत्वात् । किञ्च पूर्णानन्दत्वाद्युपहितस्य स्वपदेनोपादाने तत्र मिथ्यात्वव्यवहार संप्रतिपत्तेः शुद्धस्य स्वपदेनोपादाने तदधिकरणाप्रसिध्या तत्र विशेष्यांशस्यैवाभावात् । किञ्च विशिष्टातिरिक्तत्वावादिनां विशिष्टाभाव प्रतियोगित्वमतिरिक्तस्यैव न तु शुद्धस्यापीसीति शुद्धेति व्याप्तिवर्णनमसंगतमेव  । तस्मादि विनाशिनिष्ठान्यत्वोपपादनं व्यर्थमेव ब्रह्मण्यतिव्याप्यसंभवात् । अर्थान्तरप्रसक्तावपि तद्वारणासंभवाच्चेति ज्ञेयं । यदपि परिष्कारान्तरंप्रातिभासिकनिष्ठं यत् स्वसमानाधिकरणात्यन्ताभावप्रतियोगित्वं विनाशिनिष्ठं यदप्रातिभासिकस्य स्वसमानाधिकरणात्यन्ताभावस्य प्रतियोगित्वं तयोरन्यतरवत्वं मिथ्यात्वमिति । तदप्यत एव निरस्तं । अनिर्वचनीयमनभ्युपगच्छतां प्रतिवादिनां साध्याप्रसिद्धेः । प्रातिभासिकत्वस्य ब्रह्मज्ञानेतरज्ञानजन्यनाशाप्रतियोगित्वरूपत्वे उत्तररज्ञाननाश्यपूर्वज्ञान तदभावयोः परस्परात्मकव्यावहारिक तादृशाभावप्रतियोगित्वज्ञानदशायाम् त्वन्मतरीत्या मिथ्यात्वव्यवहारानापत्तेः । व्याप्यवृत्तित्वज्ञानदशायामेव तादृशापादनस्य विवक्षिततत्वात् । तादृशाभावयोरन्याप्यवृत्तितया तत् परिहारो न शंक्यः । प्रातिभासिक निष्ठमित्यादि प्रथमदलनिवेशो व्यर्थः द्वितीयदलनिवेशेनैव प्रातिभासिकस्यापि मिथ्यात्वनिर्वाहात् । स्वाप्ना

ब्रह्मणि साध्यमानस्य वियदाद्यभावस्य व्यावहारिकत्वपक्षे तस्यापि तत्र निषेद्धव्यतया वियदादेः पारमार्थिकत्वापत्तिरित्यापादायतां हि यस्य स्वाभाववत्तदधिकरणकत्वम् तस्य तदधिकरणे पारमार्थिकत्वमिति नियमो विवक्षितःस्वाभावाभावेत्यत्र स्वाभाववत्वावच्छिन्नप्रतियोगिताभावो विवक्षित इति वियदादेर्मिथ्यात्वसिध्यर्थं वियदाद्यभावत्वावच्छिन्नाभावस्य स्वीकार्यतया वियदादेर्ब्रह्मणि पारमार्थिकत्वापत्तिर्युज्यते । अत्र न कश्चिदुपाधिः नापि व्यभिचारः । घटध्वंसादिमतः कपालादेर्वा घटाभावत्वाद्यवच्छिन्नप्रतियोगिताकाभावत्वावच्छिन्नाधिकरणत्वात् । त्वदुक्तरीत्या नियमाभ्युपगमेऽपि वियदाद्यभावस्य दृश्याभावस्यच यः तादृशाभावत्वावच्छिन्नप्रतियोगिताकाभावस्तं पक्षीकृत्य वियदादिनिषेधान्यूनसत्ताकवियदादिनिषेधप्रतियोगिकनिषेधत्वेन लोकसिद्धसामान्यमुखव्याप्तिमता आपादकेन वियदादिन्यूनसत्ताकवियदादिनिषेधान्यूनसत्ताकवियदादिनिषेधप्रतियोगिकनिषेधत्वेन लोकसिद्धसामान्यमुखव्याप्तिमता आपादकेन वियदादिन्यूनसत्ताकवियदादिनिषेधप्रतियोगित्वस्यापादने वियदाद्यवृत्तिधर्मावच्छिन्नप्रतियोगिताकत्वरूपत्वमभिमतोपाधेरपि पक्षे सत्वेन साधना व्यापकत्वोक्तेरयुक्तत्वात् । उक्तनियमव्यभिचारवर्णनमप्यसत् । यदीययन्निषेधप्रतियोगिको यो  निषेध इत्यत्र यन्निषेधत्वावच्छिन्नप्रतियोगितानिषेधस्य विवक्षिततया  घटतदत्यन्ताभावान्यतराभावस्या तादृशत्वात् तस्मादुक्तापत्तिरपरिहार्यैव । अत एव निषेधस्य व्यावहारिकत्वपक्षे तस्य बाध्यतया प्रतियोगनिमपारमार्थिकसत्वाविरोधित्वात् अर्थान्तरमपि दुर्वारं । अत्र यदुक्तं निषेधस्य बाध्यत्वं प्रतियोगिनः पारमार्थिकसत्वाविरोधित्वं प्रति न व्याप्यं ।  स्वप्ने आरोपितस्य गजादेस्तत्रैवारोपितं तदभावमादाय मिथ्यात्वव्यवहारदर्शनादिति तदपि निरस्तप्रायं । तन्मतरीत्या स्वप्ने अनुभूयमानस्य गजाद्यभावस्यारोपितत्वाभ्युपगमेऽपि स्वप्ने अत्र गजोनास्तीत्याद्यनुभवदशायां जागरवत्तस्याबाध्यत्वेनैवानु भूयमानतया तत्र गजादौ मिथ्यात्वव्यवहारस्यापि अबाध्यज्ञानाभावज्ञानमूलकत्वानपायात् । नहि वस्तुगत्या बाध्यत्वं तत्रापेक्षितं अतः प्रपञ्चाभावस्य बाध्यत्वज्ञाने प्रपञ्चे मिथ्यात्वव्यवहारासंभवात् तादशाभावप्रतियोगित्वसाधने अर्थान्तरं दुर्वारमेव । यदा च स्वप्नगजतदभावयोरपि स्वाप्नत्वज्ञानं तदानीमुभयोरपि स्वाप्नत्वज्ञानं तदानीमुभयोर्मिथ्यात्वव्यवहारस्याभ्युपगमेऽपि सोप्यबाध्यज्ञानाभावमूलक इति पूर्वमेवोक्तं । यदप्युक्तं स्वाप्नगजतदभावयोः जागरेपि परस्परात्मकतादृशाभावघटतिमेव मिथ्यात्वं प्रतीयत इति तदप्यनुपपन्नं जागरदशायामिदानीं स गजो नास्तीति जागरकालावच्छिन्नत्वेन स्वप्नानुभूतगजादेरभावं विषयीकुर्वतोऽनुभवस्य त्वन्मतरीत्यैव व्यावहारिकाभावविषयकत्वस्यावश्यकताया तादृशाभावमादायैव गाजदौ मिथ्यात्वव्यवहारोपपत्तेः जागरदशायां गजतद्भावयोरपि मिथ्यात्वव्यवहारस्त्व सिद्ध एव । गजाभावे बाध्यत्वे नानुभूयमाने तत्र मिथ्यात्व व्यवहारासंभवात् । न हि जागरदशायां स्वप्न यो गजादि दृष्ट स्तदभावइदानीं नास्तीति  वा  तदभावो  बाधित इति वा कश्चिज्जानाति । यदपि यस्य चैत्रत्वादिजातिविशेषस्य जाग्रत्काले न प्रत्यक्षं किन्तु स्वप्न एव नानाव्यक्तिषु प्रत्यक्षं तदवच्छिन्नाभावस्य व्यावहारिकत्वेनाक्लृप्तत्वात् व्यावहारिकतत्कल्पने गौरवेण (जाग्रत्वादि जाति विशेषस्य) जातिविशिष्टे तदभावयोः परस्परात्मकाभावघटितमेव मिथ्यात्वमुचितमिति तदप्यसत् । तादृशजातिविशेषानुभवस्य प्रामाणिकत्वेऽपि यस्य तादृशानुभवः तस्य प्रबोधानन्तरं स्वप्ने यः चैत्रादिरनुभूतः स इदानीं नास्तीत्यनुभवस्य निर्बाधतया तादृशजातिविशिष्टस्यापि व्यावहारिकाभावस्यावश्यकत्वात् । इतरेषां तादृशाभावज्ञानाभावस्य प्रतियोगिज्ञाना भावादेवोपपत्तेः जागरकालावच्छिन्नत्वेन तदभावानुभवस्य सर्वथैव प्रातिभासिकविषयत्वा संभवात् । यद्यप्यर्वाचां कल्पनं अधिकरणात्मकाभावादिमते स्वप्नेऽनुभूयमानस्य गजाद्यभावस्य प्रातिभासिकत्वमावश्यकम् अभावस्यातिरिक्ततामते तु व्यावहारिकस्यैव तस्य स्वप्नेऽपि प्रत्यक्षं  संभवति । नहि स्वप्नेऽनुभूयमानं सर्वमारोपितमिति नियमः । आत्मादेरनुभवात् अतोऽधि करणात्मकाभावमनुसृत्य प्रातिभासिकाभावघटितं मिथ्यात्ववर्णनमिति तदप्यत एव निरस्तं । अधिकरणात्मकस्याप्यभावस्य च स्वप्नेऽपि जागरवदबाध्यत्वेनैवानुभूयमानतया बाध्यताभावज्ञानस्य तादृशव्यवहारं प्रत्यप्रयोजकतायाः पूर्वमेवोपपादितत्वात् । वस्तुगत्या तत्र त्वन्मतसिद्धस्य मिथ्यात्वस्य तु जागरकालानुभवसिद्धव्यावहारिकाभावमादायैवोपपत्तेः  ब्रह्मनिष्ठसूदृश्या भावस्य ब्रह्मस्वरूपतापत्त्या व्यावहारिकत्वपक्षे अतिरिक्तत्वस्यावश्यकत्वेन एतत् पक्षे उपपादितस्य प्रातिभासिकाभावघटित मिथ्यात्वस्याधिकरणात्मकाभाव पक्षाभिप्रायकत्वोक्तेरयुक्तत्वाच्च अधिकरणात्मकाभाववादिप्राभाकरैः त्वदभ्युपगतमिथ्यात्वस्यानभ्युपगमेन तन्मतरीत्यादृष्टान्तोक्तेरण्ययोगात् । किञ्च मिथ्यात्वघटकाभावो व्यावहारिक इति मते प्रतियोग्यत्यन्ताभावयोर्विरोधोभ्युपगम्यते न वा । नाद्यः स्वाधिकरणेस्वात्यन्ताभावस्य व्यावहारिकस्य स्वीकारे स्वाधिकरणवृत्ति भिन्नत्वरूपविरोधासंभवात् । प्रातिभासिकस्य तु विरोधाभावो निर्विवाद एव । नच पारमार्थिकमभावान्तरमंगीक्रियते अद्वैतहानेः । न च ब्रह्मस्वरूपं तथापि व्यावहारिकाभावपक्षत्यागप्रसंगात् । ब्रह्म स्वरूपाभावो व्यावहारिकश्च द्वयमप्यभ्युपगम्यत इति चेत्तथापि विरोधस्यानिर्वाह एव । शुद्धस्यतस्य सर्वव्यापकतया विरोधोक्त्ययोगात् । अवृत्तित्वेनविरोधोपपादने तत्तदभावस्य तेन तेन विरोध इत व्यवस्थानुपपत्तेः । अभावत्वोपहितवेषेण विरुद्धत्वं न संभवत्येव । तादृशस्य प्रपञ्चवति  स्वस्मिन्नेववृत्तेस्तस्य मिथ्यात्वेन पारमार्थिकत्वञ्च दूरापास्तं स्यात् । पारमार्थिकस्वीयकेवलरूपकत्वमेव तस्य पारमार्थिकत्वमिति  चेत्आस्तामेवं तथापि परमार्थाभावन्तराभ्युपगमे तत्ज्ञानस्यैव  प्रतियोगिज्ञानबाधकतया  अपरमार्थाभावस्य तथात्वासंभवेन श्रुत्यनुमानादिभिस्तत् बोधनेऽपि प्रतियोगिनः प्रपञ्चस्य बाधो न स्यात् । न च निरुक्तरूपमिथ्यात्वज्ञापकत्वमेव तत् बाधकत्वं  । त्वन्मतरीत्यापि शुक्तिरूप्यादौ अधिकसत्ताकाभावज्ञानस्यैव बाधकतादर्श्नेन प्रपञ्चस्यापि तादृशाभावान्तरस्वीकारे प्रपञ्चबाधार्थं प्रवृत्तश्रुत्यनुमानयोरपि तद्विषयत्वस्यावश्यकत्वेनाविरुद्ध व्यावहारिका भावान्तरे मानाभावप्रसंगात् । मिथ्यात्वस्याप्यधिकसत्ताकाभावघटितत्वस्यावश्यकत्वात् । न चोक्तानुमानेन समानाधिकरणाभावसिध्या अभावान्तरमावश्यकमिति वाच्यं । त्वन्मतरीत्याधिकसत्ताकाभावस्यैव तादृशानुमानादिनापि सिद्धिसंभवात् । स्वाधिकरणवृत्तित्वोपहितवेषेणाभावस्थाधिकसत्ताकत्वाभावेऽपि स्वाधिकरणवृत्त्यभावत्वोपलक्षितस्याधिकसत्ताकतया श्रुत्यनुमानाभ्यां तत्बाधोपपत्तेः । तस्माद्व्यावहारिकाभावपक्षे पारमार्थिकमभावान्तरं (न)  संभवत्येव नापि द्वितीयः  । निरुक्त रूपमिथ्यात्वज्ञानवतां तत्तदभावेषु तत्तत्सामानाधिकरण्यनिश्चयस्यावश्यकतया हृदादौ वन्ह्यादेर्बाधनिश्चयदशायामपि वन्ह्माद्यनु मित्यापत्तेः । प्रतियोगिसामानाधिकरण्य ज्ञानाभावविशिष्टत्वेन विरोधविषयकत्वेन वा भावनिश्चयस्य प्रतिबन्धकत्वात् । अन्यथा समुच्चयोत्तरं समुच्चयो न स्यात् यदुक्तंगुरुचन्द्रिकायांप्रतियोग्यभावयोरेकप्रमायां सत्यमविद्यादिदोषविरहादेवापरभ्रमानुदयात् । तयोरेक भ्रमेसति तज्जनकदोषादिनैवापरप्रमानुदयात् । भावाभावयोरेकज्ञानस्यापरज्ञानानुत्पादपर्यवसायित्वमस्त्येव मिथ्यात्वधीपूर्वं तु अभावज्ञानस्य प्रति बन्धकत्वं संभवत्येव । वस्तुतस्तु प्रतियोगिसामानाधिकरण्यधीर भावधीप्रतिबन्धकतायां नोत्तेजिका अवच्छिन्नवृत्तिकत्वरूपाव्याप्यवृत्तित्वज्ञानस्य उत्तेजकत्वात् । न च प्रातिभासिकत्वेन ज्ञायमानाभावस्य धीरपि प्रतिबन्धिका स्यादिति वाच्यं । ब्रह्मज्ञानपूर्वबाध्यत्वरूपस्य प्रातिभासिकत्वस्य ज्ञाने तद्वदभावविषयकत्वस्य प्रमात्वाभावव्याप्यत्वेन गृहीतस्याभावज्ञानग्रहे प्रमात्वागृहात् प्रमात्वेन गृह्यमाणस्याभावज्ञानस्य प्रतिबन्धकत्वेन क्लृप्तस्य उक्तधीरूपत्वाभावात् । एतेन प्रतियोगिसामानाधिकरण्य ज्ञानस्य उत्तेजकत्वे प्रातीतिकप्रतियोगिनिवेशे तु गौरवमित्यपास्तं । वस्तुतस्तु मन्मते प्रतिबन्धकत्वं न कस्यापि कुत्राप्युच्यते । अव्याप्यवृत्तिशक्तेर्मण्याद्यसन्निहितवन्हयादौ  स्वीकारात्  । अथ तयोरेकज्ञानस्यापरज्ञाने भ्रमत्वज्ञापकत्वं तत्तथाप्यन्यूनसत्ताकसन्मात्र निष्ठा (भावप्रतियोगित्वविशिष्टविषयकधीत्वस्य भ्रमत्वरूपत्वं न तु स्वविरोधिस्वा) भाववति  स्वप्रकारकधीत्वस्य शुक्तिरूप्यादिज्ञानस्य तदभावात् । अत एव समसत्ताकयो (विरोधित्वस्य) विरुद्धयोरपि स्वाप्रभावाभावयोर्बाध्यबाधकधीविषयत्वमुक्तमिति नानुपपत्तिः । अथ तयोरेकज्ञानस्या परोपादानज्ञाननिवर्तकत्वं तथापि न तयोर्विरोधोऽपेक्ष्यते प्रत्युत विरोध एकाश्रये परस्य कल्पितत्वात्  । अथ तयोरेकज्ञानस्य स्वविषयापेक्षया न्यूनसत्ताकविषयकत्वज्ञापकत्वमपरज्ञाने तथापि तत् परत्वादिवा प्राबल्यसापेक्षत्वे तस्य तयोर्नविरोधोपेक्षा इत्यस्माकं स्थितिरिति । तदसत् यत्र विनश्यदवस्थापन्नदोषाभावभ्रमःतदुत्तरमसतिलौकिकसन्निकर्षेसत्यामपि सामग्र्यामुपनीत भानानुमित्या(द्यापादन) दिरूप प्रमानुदयस्य सर्वानुभवसिद्धतया अभावनिश्चयस्य प्रतियोगिमत्ताबुद्धिं प्रति प्रतिबन्धकताया आवश्यकत्वात् । अभावप्रमास्थलेपि परामर्शदि  सामग्रीबलादनुमित्याद्यापादनस्य  दोषा भावेन वारयितुमशक्यत्वात् दोषाणामननुगतत्वात् । अनुगतं प्रतिबन्धकबलादेव कार्याभावे संभवति अननुगततत्तद्दोषाभावानामनन्तानाम् तत् प्रयोजकताकल्पनस्यायुक्तत्वात् । न चाभावप्रमाया अविद्योच्छेदकत्वात् अविद्याभावदेवाविद्यकार्यरूप भ्रमरूपवृत्तिविशेषो न संभवतीति वाच्यं । प्रतियोगिसामानाधिकरण्यभ्रमकालिकाभावप्रमायां सत्यां प्रतियोगिभ्रमस्यानुभवसिद्धतया प्रतियोग्यसमानाधिकरण्यविशिष्टाभावप्रमाया एवाविद्योच्छेदकताया स्त्वयाप्यंगीकार्यत्वात् । अत एवाधिकसत्ताकत्वज्ञानाविषयप्रतियोगिसामानाधिकरण्य व्यावहारिकाभावज्ञानस्य प्रतियोगिहेतुभूतविद्योच्छेदापर्यवसायितया तत् घटितमिथ्यात्वसाधने अर्थान्तरमपि दुर्वारमेव । यदपि प्रतियोगि सामानाधिकरण्यधीरभावप्रतिबन्धकतायां नोत्तेजिका किन्तु अवच्छिन्नवृत्तिकत्वरूपव्याप्य वृत्तित्व ज्ञानमेव उत्तेजकमित्युक्तं । तदप्ययुक्तं अवच्छिन्नवृत्तिकत्वज्ञानं विना प्रतियोगिसामानाधिकरण्यज्ञानदशायामपि अभावधीप्रतिबन्धकत्वाभावस्यानुभाविकतया तस्याप्युत्तेजकत्वस्याभावश्यकत्वात् । वस्तुतस्तु अवच्छिन्नवृत्तिकत्वरूपाव्याप्यवृत्तित्वज्ञानमुत्तेजकमिति त्वया वक्तुमशक्यं । तथाहि मूलेवृक्षेकपिसंयोगो नास्तीतिप्रतीतिबलादेव संयोगाभावादेर्र्मूलाद्यवच्छिन्नवृत्तिकत्वमप्युपगन्तव्यं वाउत प्रतियोग्यभावयोः परस्परसामानाधिकरण्यमवच्छेदकभेदं विना न संभवतीति युक्त्या वा । नाद्यः शुक्लघटादौ अत्राग्रऽेपि नैल्यं नास्ति मूलेपि नास्तीति प्रतीतेरविशिष्टतया व्याप्यवृत्त्य भावस्याप्यवच्छिन्नवृत्तिकत्वस्यावश्यकत्वेन तत् ज्ञाने विद्यमानेऽपि अभाववत्तानिश्चयस्य प्रतिबन्धकत्वात् तादृशप्रतीतेरन्यथानयने मूले वृक्षे कपिसंयोगो नास्तीत्यादिप्रतीतेरपि अन्यथा ने तंु शक्यत्वात् । न द्वितीयः त्वन्मते अभावसामान्यस्य प्रतियोगिसमानाधिकरण तया विरोधस्यैवा भावेन गोत्वाभावादेरिव संयोगाभावादेरपि अवच्छेदकभेदं विनैव प्रतियोगिसामानाधिकरण्यसंभवेनाभावान्तर विलक्षणत्वच्छिन्नवृत्तिकत्वस्याकल्पनीयत्वात्। किं च त्वन्मते प्रातिभासिकाभावज्ञानस्य अप्रतिबन्धकत्वानुरोधेन प्रतियोगिसामानाधिकरण्यज्ञानस्यैवोत्तेजकत्वं कल्पनीयं न त्ववच्छिन्नवृत्तिकत्वरूपव्याप्यवृत्तित्व ज्ञानस्य । न च ब्रह्म ज्ञानेतरज्ञानबाध्यत्वरूपप्रातिभासिकत्व विषयत्वस्य प्रमात्वाभावव्याप्यस्य ग्रहणदशायां प्रमात्वनिश्चयरूपप्रतिबन्धकतावच्छेदकाभावादेव प्रातिभासिकाभावज्ञानस्य प्रतिबन्धकत्वं नास्तीत्युक्तं । युक्तं प्रमात्वस्य त्वन्मतेऽपि स्वतोग्राह्यतया स्वतो ग्रहणयोग्यं यत् तद्वति तत् प्रकारकत्वरूपं प्रमात्वं तन्निश्चयस्यैव प्रवृत्यदिकारणतावच्छेदककोटौ अभावबुध्यादेः प्रतिबन्धकतावच्छेदककोटौ च प्रवेशनीयत्वात् । न च निरुक्तरूपप्रातिभासिकत्वविषयकत्वस्य तादृशप्रमात्वाभावव्याप्यत्वमस्ति यादृशप्रमात्वाभावव्याप्यत्वमस्ति तादृशप्रमात्वं कथञ्चिदपि स्वतो ग्राह्यं न भवति । अतः प्रतिबन्धकतावच्छेदकत्वादिना क्लृप्तस्य प्रमात्वनिश्चयस्य तत्राप्यकृततया त्वदुक्तरूपप्रमात्वविरोध्यप्रमात्वज्ञानादेः पृथगुत्तेजकत्वकल्पने गौरवात्  । अव्याप्यवृत्त्य भावप्रातिभासिकाभावरूपस्थलद्वयेऽपि प्रतियोगिसामानाधिकरण्य ज्ञानस्यैवोत्तेजकत्वमुचितं यदपि एतेनेत्यादिना प्रातीतिकप्रतियोगिसामानाधिकरण्यधीरपि उत्तेजिकास्यादित्याद्युक्तं तदपि तुच्छं । त्वन्मते कारणतावच्छेदके प्रतिबन्धकतावच्छेदके यस्य कस्यचिल्लक्षणे वा अतिप्रसंगवारणार्थं यत् किञ्चिद्विशेषणप्रवेशेऽपि तस्यापि प्रातीतिकस्य सर्वत्र संभवेनातिप्रसंगवारणस्य सर्वत्रैवासंभाविततया तादृशदूषणस्य सार्वत्रिकत्वात् धर्मिसमानसत्ताकान्यूनसत्ताकत्वप्रवेशेऽपि तस्यापि प्रातीतिकस्य सर्वत्र सुभत्वात् अतोऽच्छिन्नवृत्तिकत्व ज्ञानस्योत्तेजकत्वेऽपि उक्तशंकादेस्तुल्यत्वात् । सामानाधिकरण्यज्ञानस्य उत्तेजकत्वपक्षं गौरवकथनादिकं परिहास्यमेव । यच्च मन्मते प्रतिबन्धकत्वं न कस्यापीत्युक्तं तदप्य किञ्चित्करं  । अभावज्ञानस्य प्रतिबन्धकत्वे तदभावे वा उत्तेजकादिस्वीकारस्यावश्यकतया पूर्वोक्तदोषाणामपरिहार्यत्वात् । यदपि प्रतियोग्यभावायोरविरोधेऽपि अभावनिश्चयस्य प्रतियोगिज्ञाने अन्यूनसत्ताकसन्मात्र निष्ठाभावप्रतियोगित्वविशिष्टविषयकधीत्वरूपभ्रमत्वज्ञापकत्वं  संभवतीत्युक्तं तदप्यसत् । प्रतियोगिज्ञाने अभावज्ञानेन प्रवृत्त्याद्युपयोगिस्वतोग्राह्यं यत् प्रमात्वं तद्विरोधिभ्रमत्वनिश्चयस्यैव संपाद्यत्वात् । तादृशभ्रमत्वस्य च प्रतियोगिविरुद्धाभावघटितत्वात् । अन्यथा त्वन्मतरीत्या मिथ्यात्वं जानतां सर्वज्ञानेष्वप्युक्तभ्रमत्वस्यावश्यकतया तत्रापि प्रवृत्त्याद्यभावप्रसंगात् । न च तव त्वद्गुरुणां वा अप्रामाण्यज्ञानानास्कंदितो मिथ्यात्वनिश्चयो न संपन्न इति मन्यसे पदि च भेदवासनादिबलात् प्रवृत्याद्युपपादनम् तर्हि भ्रमत्वज्ञानमकिञ्चित्करमेव स्यात् । अतो लोके प्रवृत्याद्यभावपर्यवसायि यादृशं भ्रमत्व ज्ञानं तत् तद्विरोधितदभाववतिति तत्प्रकारक धीरूपमेव । एवं सति शुक्ति रूप्यादिज्ञानं भूमो न स्यादिति चेन्न-आैपधिक रजतादिविरुद्ध तदभाववति तत्प्रकारकृतायास्तत्रापि सत्वात् । अनिर्वचनीयख्याति पक्षे कथं तत् भ्रमत्वमिति चेत् तत एव दोषात् त्यज्यतामनिर्वचनीयख्यातिः । यद्यपीदं दूषणं पारमार्थिकाभावपक्षसाधारणं तथाप्यभावस्य व्यावहारिक त्वपक्षेप्यवर्जनीयत्वात् तदुद्भावनं नासंगतम् पूर्वोक्तार्थान्तरादिदूषणं तु व्यावहारिकपक्षासाधारणं । यद्यपि पारमार्थिकत्वपक्षेऽपि प्रतियोगिसामानाधिकरण्यमविशिष्टं तथाप्यधिकसत्ताकत्वाविशेषित प्रतियोगिसामानाधिकरण्यज्ञानस्य उत्तेजकतायाः तन्मते कथञ्चिद्वक्तुं शक्यतया व्यावहारिकपक्ष एवार्थान्तरादिकथनमुपपद्यत इति ज्ञेयं । तस्मान्मिथ्यात्वघटकाभावो व्यावहारिक इति पक्षस्सर्वथैवानुपपन्नः यदपि पक्षान्तरं स्वसमानाधिकरणस्वाधिक सत्ताकाभावप्रतियोगित्वं मिथ्यात्वं  शुक्तिरजतादेरभावो व्यावहारिकः पारमार्थिको वा ब्रह्मणि विद्यमानः प्रपञ्चाभावस्तु पारमार्थिक एव तस्याधिकरणीभूत ब्रह्माभिन्नात्वाद्वैतहानिरिति तदप्यनुपपन्नं । स्वाधिकसत्ताकत्वं हि स्वावृत्तियो ब्रह्मज्ञानेतराबाध्यत्वबाध्यत्वसामान्याभावान्यतर धर्मस्तद्वत्वं तत्र बाध्यत्वं यदि ज्ञाननिवर्त्यत्वरूपं तदा तस्य वादिप्रतिवाद्यादिसम्मतस्य एकस्याभावेन साध्याप्रतिद्धिरूपदोषः स्पष्टः उक्तं हि त्वयैव सदसद्विलक्षणत्वरूपमिथ्यात्वकल्पे सत्वाभाव विशिष्टाबाध्यत्वाभावस्य लक्षणत्वे ज्ञाननिवर्त्यत्वरूपसत्वाभावस्य वैयर्थ्यं धूमप्रागभाववदवैयर्थ्येपि सत्वाभावविशिष्टत्वरूपेणैवलक्षणत्वमुचितं न तु सत्वाभावविशिष्टासत्वाभावत्वेनेत्याशंक्य ज्ञाननिवर्त्यत्वरूपसत्वाभावत्वेन निवेशे हि तदितरांशस्य ज्ञाननिवर्त्येतरांशस्य वावैयर्थ्यं भवत्येव । परंतु तथा न निवेशः । दूषणान्तरसत्वात् ज्ञानोवच्छेद्यत्वं । रूपज्ञाननिर्त्यत्वस्य वक्ष्यमाणस्य वादिप्रतिवाद्यादिसर्ववादि संमतस्य एकस्य अभावेन तदभावस्य एकरूपत्वाभावात् इति । यदि तु तद्धि बाध्यत्वमित्यादि मूलव्याख्योक्तरीत्या स्वसमानाधिकरणात्यन्ता भावप्रतियोगित्वादि रूपमबाध्यत्वम् तदपि त्वन्मतरीत्या साध्याप्रसिद्धिरनैकान्त्यप्रसंगरूपप्रतिकूलतक  पराहतिश्चेत्यादिकं  पूर्वमेवोक्तं  । यदि च विनाशित्वाभावरूपमबाध्यत्वं निवेश्यते तदानीमपि स्वाधिकरणवृत्यविनाश्यभावप्रतियोगित्वस्य संयोगादिष्वव्याप्यवृत्तित्वरूपतया लोके दृष्टस्य प्रपञ्चे साधनेऽपि अव्याप्यवृत्तित्वस्यैव सिध्या ज्ञानोच्छेद्यत्वो पयोगिनः त्वदभिमतस्य मिथ्यात्वस्यासिध्यार्थान्तरं दुर्वारमेव । किं च त्वन्मतरीत्या दृश्याभावस्य ब्रह्मस्वरूपत्वेऽपि शुद्धस्य ब्रह्मणः किञ्चिदधिकरणवृत्तित्वस्य (सप्रतियोगिकत्वस्य चा भावेना भावत्वोपहितमेव स्वाधिकरणवृत्तित्वेन)  गृहीतव्यं । तस्य शुद्धब्रह्मभिन्नस्य मिष्यात्वेनैव स्वीकृतत्वात् पारमार्थिकत्वं न संभवति । यच्च पारमार्थिकं शुद्धं तस्य स्वाधिकरणवृत्तित्वं न संभवतीति कथं प्रपञ्चस्य स्वाधिकरणवृत्तिपारमार्थिकाभावप्रतियोगित्वरूपमिथ्यात्वमुच्यते । यदि च उपहितवृत्तिधर्माणां शुद्धेऽप्यभ्युपगमात् स्वाधिकरणवृत्तित्वरूपस्तत्रापि वर्तत इत्युच्यते तर्हि मिथ्यात्वस्यापि तत्रावश्यकतया कथं पारमार्थिकत्वं । स्वरूपगतस्य पारमार्थिकत्वस्य उपहितवृत्तित्वं तु न शंकास्पदमपि मिथ्यात्वविरोधात् परैरनभ्युपगमाच्च । यदि च उपहितवृत्तिमिथ्यात्वस्य शुद्धे सद्धावेऽपि स्वरूपगतेन पारमार्थिकत्वेन न विरोधः । तर्हि तद्वदेव प्रपञ्चे मिथ्यात्वसाधनेपि स्वरूपतः पारमार्थिकत्वस्यापि संभवात् कथं नार्थान्तरं  । यदि च स्वाधिकरणवृत्तित्वादिकं शुद्धे नाभ्युपगम्यते तथापि स्वाधिकरणवृत्यभावत्वोपहिते पारमार्थिकतादात्म्यापन्नत्वं विशेषणमित्युच्यते तदापि तादात्म्यं यदि भेदाभावस्तदा भेदस्य मिथ्यात्वेन तदभावस्याव्यावर्तता । यदि च तन्मतसिद्धमुपहितकेवलभाव प्रयुक्तं तादात्म्यं तदा प्रतिवादिनां साध्या प्रसिद्धिः  । यदि तु  पारमार्थिकासाधारणधर्मत्वरूपपराभ्युपगततादात्म्यत्वेन तन्निवेश इत्युच्यते तदा त्वन्मते साध्याप्रसिद्धिः । पारमार्थिकस्य त्वन्मते निर्धर्मकतया उपाहितावृत्ति पारमार्थिकवृत्तिधर्माप्रसिद्धेः  । पारमार्थिका साधारणत्वं  हिपारमार्थिकेतरावृत्तित्वे सति तद्वृत्तित्वं । न चात्र तदितरत्वं तदत्यन्ताभिन्नत्वरूपमिति  न दोष इति वाच्यं।  भेदे आत्यन्तिक त्वं त्वन्मतरीत्या दुर्वचमित्यस्य पूर्वमेवोक्तत्वात् । किञ्च यद्यधिकसत्ताकाभावत्वेना भाववत्ताज्ञानस्य प्रतियोगिमत्ताबुद्धिं प्रति बाधकत्वं स्यात् तदानीमेव तेन रूपेणाभावस्य मिथ्यात्वघटकत्वमुपपद्यते अन्यथा प्रातिभासिकाभावत्वेनाभावज्ञानस्य मिथ्यात्वव्यवहारदेतुता प्रसंगात् । अधिकसत्ताकत्वेन तत् ज्ञानस्यातथात्वप्रसंगाच्च । तादृशाभावत्वेन बाधकत्वञ्च मृषावादिनां मतेऽपि दुर्वचं साधकाभावात् ।  तथाहि अधिकसत्ताकाभावघटितमिथ्यात्वमिति पक्षस्तावत् समसत्ताकयोर्भावाभावयोः विरोधमंगीकृत्यैव प्रवृत्तः न तु  व्यावहारिकाभावघटितमिथ्यात्वपक्ष इव भावाभावयोर्विरोधो नास्त्येवेत्यभिप्रेत्य । उक्तं  हिसिद्धौनचैवं भावाभावयोर्विरोधात् त् ज्ञानयोर्बाध्यबाधका भावो न स्यात् इति वाच्यं । भिन्नसत्ताकयोरविरोधोऽपि समानसत्ताकयोर्विरोधात् यत्र भूतले यस्य घटस्यात्यन्ताभावः व्यावहारिकाभावः तत्र घटो न व्यावहारिक इति नियमादिति ।गुरूचन्द्रिकायाञ्चन तयोर्विरोधापेक्षत्यस्माकं स्थितिरित्यन्तग्रन्धेन व्यावहारिकाभाव घटितमिथ्यात्वपक्षे भावा भावयोरविरोधं व्यवस्थाप्य त्वं तु यदि तयोर्विरोधेऽत्यन्तभक्तः तदा पारमार्थिको व्यावहारिको  वाभावो  मिथ्यात्वघटक इति पक्षयोराद्यं रोचयेरित्यभिप्रेत्याहभिन्नेतीति इतिभिन्नसत्ताकयोरित्यादिसिद्धिवाक्यं अवतारितं ।लघुचन्द्रिकायाञ्चबाध्यबाधकभाव इति भावाभावयोस्सामानाधिकरण्य ज्ञाने सति तयोरेकज्ञानमपरज्ञानस्य न बाधकमत उक्तं ज्ञानाभावविशिष्टं भावाभावयोर्विरोधविषयकं वा तयोरेकस्य ज्ञानमपरस्य ज्ञाने बाधकं वाच्यं तादृशज्ञानञ्च न मिथ्यात्वज्ञानवतां संभवतीति भावः ।वाच्यमितिअधिकसत्ताकाभावेनान्यूनसत्ताकाभावेन वा घटितं मिथ्यात्वमिति पक्षयोराद्यपक्षे इति शेष इति व्याख्यातम् । तस्मात् पारमार्थिकाभावनिवेशपक्षे व्यावहारिकाभावो विरुद्ध  इति सिद्धमेव । किञ्च शुद्धाद्वैतमते  पारमार्थिकाभाववादः अधिकरणात्मकाभावपक्षमवष्टभ्य प्रवर्तत इति हृदादि निष्ठवन्ह्याद्यभावस्य हृदादिरूपतया समान सत्ताकयोर्भावाभावयोर्विरोध स्सिद्ध एव इत्थं च प्रतियोगिसामानाधिकरण्य ज्ञानाभावविशिष्टाभावज्ञानत्वेन वन्ह्याद्यभावबुद्धेर्वन्ह्यादिबुद्धिं प्रति बाधकतायाः क्लृप्तत्वात् तद्वदेव शुक्तिरजतादि बुद्धिं प्रत्यपि व्यावहारिकरजताभावबुद्धेरेव बाधकत्वोपपत्तौ शुक्तिरजतादिप्रतियोगिक व्यावहारिकाभाव बुद्धेस्तत् बाधकत्वं(मिति वाच्यं प्रातीतिकस्य व्यावहारिकाभावं प्रति अप्रतियोगित्वेपि अनुभवबलात् सर्वत्रव्यावहारिकाभावबुद्धेरेव) नाङ्गीकर्तव्यमेव न चापणिकरजताद्यभावं प्रति शुक्तिरजतादेरप्रतियोगिकतया कथं तत्बुद्धेस्तद्बाधकत्वमिति वाच्यम् । प्रातीतिकस्य व्यावहारिकाभावं प्रति अप्रतियोगत्वेऽपि  अनुभवबलात् सर्वत्र  व्यावहारिकाभावबुद्धेरेव प्रातीतिकधीबाधकत्वांगीकारे बाधका भावात्  । प्रातीतिकस्य स्वाभाविकतादात्म्यापन्नतयैव भ्रमे भानाभ्युपगमेनाति प्रसंगानवकाशात् । रजतत्वजातेः प्रातीतिक साधारण्यपक्षे तस्यापि प्रतियोगिकत्वाच्च । तथात्वेऽपि प्रातिभासिकान्येनैव विरोधाभ्युपगमात् । सर्वत्र प्रातिभासिकान्यतद्धर्मावच्छिन्नविरुद्धाभावज्ञानस्य प्रातिभासिकतदितरसाधारण्येन तद्धर्मावच्छिन्नवत्ताबुद्धिं प्रत्यपि बाधकत्वोपपत्तेः । अधिकसत्ताकत्वेनाभावज्ञानस्य बाधकताया अकल्पनीयत्वात् । अप्रतियोगित्वपक्षेऽपि शुक्तिरजतादेरापणिकरजतादितादात्म्यापन्नतया प्रतीत्यभ्युपगमेनापणिकरजतादिताद्य भावस्यैव तादृशशुक्तिरूप्यादिबुद्धिं प्रति बाधकत्वोपपत्तेःत्तु समानसत्ताकमनन्तर्भाव्यप्रातीतिकान्या भावस्यैव भावविरोधित्वं स्वीकृत्य तत् ज्ञानस्य भावभानबाधकत्वं वाच्यं । अतः स्वाधिकसत्ताकाभावस्यापि भावविरोधित्वमुपद्यते । समानसत्ताकयोर्भावाभावयोर्विरोधेपि न तादृशयोरेव बाध्यबाधकाभावधीविषयत्वमुच्यते येन प्रतीतिकत्वविशिष्टरजतस्य व्याव हारिकाभावधीर्बाधिका न स्यात् किन्त्वन्यादृशयोःतथाहि भावज्ञानं प्रति बाधकत्वम् भावोपादानाज्ञान निवृत्तिप्रयोजकान्तर्गतत्वं वा भावभ्रमे भ्रमत्वज्ञापकत्वं वा अधिष्ठानाज्ञानोच्छेदकत्वं वा । आद्ये अधिकसत्ताकरजतात्यन्ताभावव्याप्यं शुक्तित्वमित्याकारकेण निश्चयेनोद्बुद्धसंस्कारेण वा विशिष्टस्येयं शुक्तिरित्याकारक साक्षात्कारस्या भानापादक रजतोपादानाज्ञाननिवर्तकत्वेन व्यावहारिकाभावज्ञानस्य प्रातिभासिकरजतादि धीबाधकत्वं नानुपन्नं । द्वितीये अनुपपत्त्यभावस्त्वयैव स्वीकृतः । व्यावहारिका भावज्ञाने रजतव्यावहारिकत्वापहारकत्वस्योक्तत्वात् । व्यावहारिकत्वंहि विश्वमिथ्यात्वपूर्ववर्त्तिनो  (मिथ्या) मिथ्यामिथ्यात्वनिश्चयस्याविशेष्यत्वं । तदपहारश्च उक्तनिश्चयविशेष्यत्वादेव तथा च मिथ्याविषयकत्व रूपभ्रमत्वं रजतज्ञाने उक्ताभावज्ञानेन ज्ञापितमिति स्वीकृतमेवेति तदप्यत एव निरस्तं । प्रातीतिकान्याभाव ज्ञानत्वेन बाधकतास्वीकारेऽपि प्रतियोगिसामानाधिकरण्य उत्तेजकत्वानुरोधेन तादृशज्ञानाविषयव्याव- हारिकरजताद्यभाव ज्ञानस्यैव बाधकतापर्यवसानात् । अधिकसत्ताकत्वेनाभ्युपगतस्य शुक्तिरजताद्यभावस्य प्रतियोगिसमानाधिकरण ज्ञानविषयतया तस्य बाधकत्वासंभवात् । यदा तु तस्यैव प्रतियोग्यसमानाधिकरणत्वेन ज्ञानं तदा तादृशज्ञानविषयतया तस्य बाधकत्वन्तु अकिञ्चित्करमेव । अन्यथा घटाभावत्वेन भ्रमविषयस्य सपटाभावादेपि घटादिधीबाधकतया घटादेः तत्सामानाधिकरण्यस्यापि मिथ्यात्वरूपताप्रसंगात् । एतावताप्यधिकसत्ताकत्वावगाहिज्ञानस्य बाधकत्वापर्यवसानाच्च । अधिकसत्ताकरजताभाव व्याप्यं शुक्तित्वमित्यादिनिश्चयविशिष्टस्य इयं शुक्तिरित्यादि साक्षात्कारस्य रजतोपादानाज्ञाननिवर्तकत्वोपपादनमप्यसत् । अधिकसत्ताकत्वानवगाह्यभावे प्रतियोगिसामानाधिकरण्यज्ञान शून्यः यः रजतत्वाभावव्याप्यं शुक्तित्वमित्यादिनिश्चयस्तद्विशिष्ट शुक्त्यादिसाक्षात्कारस्यैव तादृशाज्ञाननिवर्तकत्व संभवात् तादृशसाक्षात्कारस्यैव व्यावहारिकत्वेन प्रातीतिकत्वेन वा शुक्तिरूप्यादि साक्षात्कारानुत्पादनियामकत्वात् । यदपि विश्वमिथ्यात्वनिश्चयपूर्ववृत्तिमिथ्यात्वनिश्चयाविशेष्यत्वरूप-शुक्तिरजतादिव्यावहारिकत्वापहारकत्वं व्यावहारिकाभावस्य संभवतीत्युक्तं तदप्यापणिकरजताद्यभावस्यैव संभवति । प्रतीतिकेतररजतादि विरोधितदभावसामानाधिकरण्यस्यैव शुक्तिरजतादौ मिथ्यात्वरूपतासंभवेन तादृशाभावनिश्चयस्य उक्तरीत्या व्यवहारकालिकमिथ्यात्व निश्चयाविशेष्यत्वरूपव्यावहारिकत्वाप हारकत्वोपपत्तेः । तस्माच्छुक्तिरजतादेः कस्यचिदभ्युपगमेऽपि तद्वत्येव तदधिकसत्ताकं तदभावं कश्चित् कल्पयित्वा तस्य तत्साधकतावर्णनं निर्युक्तिकमेव । आपणिकरजतादितादात्म्यापन्नतया शुक्तिरजतादिबुद्धिं प्रति आपणिकरजताद्यभावस्यैव स्वरसतो बाधकत्वात् । शुक्तिरजतादेस्तादृशभानञ्च त्वदभ्युपगतमेव नापूर्वमस्माभिः कल्पनीयं उक्तं हिसिद्धौशुक्तिरूप्यादेस्स्वरूपेणैव त्रैकालिकनिषेधप्रतियोगित्वं व्यवस्थाप्य त्रैकालिकनिषेधं प्रति स्वरूपेणापणस्थं रूप्यम् पारमार्थिकत्वाकारेण (भावेन) प्रातिभासिकं वा प्रतियोगीति स्वपूर्वाचार्यवाक्यमशंक्याचार्यवचसः पारमार्थिकलौकिकतादात्म्येन प्रतीतं प्रातिभासिकरजतमेव प्रतियोगीत्यर्थं इति आपणिकरजतादि निष्ठरजतत्वादिजातिरेव प्रातीतिकरजतेऽपि वर्तत इति । नव्यमते तु प्रातीतिकान्यस्वप्रतियोगिविरुद्धरजत सामान्यभावज्ञानस्यैव प्रतियोगिभूतप्रातीतिकरजतधी विरोधित्वमपि संभवीतत्यनुपदमेव उपपादितं । न च तत्र प्रतियोगिसामानाधिकरण्यज्ञानं कथं नोत्तेजकमिति शंक्यं । तत् पक्षे प्रातीतिकान्य प्रतियोगिसामानाधिकरण्य ज्ञानस्यैव उत्तेजकत्वाभ्युपगमात् तादृशपक्षश्चन्द्रिकायामेव विशिष्य व्यवस्थापितः । यदि तु व्यावहारिकनिष्ठरजतत्वादेः प्रातीतिके स्वीकारोऽपि ततो व्यावहारिकरजतादि जन्यकार्यस्य नापत्तिः । व्यावहारिकत्वविशिष्टस्यैव कारणस्य कार्यप्रयोजकत्वदर्श्ने तदन्तर्भावेनैव कारणकूटस्य फलोत्पत्तिव्याप्यता स्वीकारात् । अत एव प्रातीतिकं न कुत्रापि कारणं किन्तु तस्य ज्ञानं चिद्रूपं । अत एव च व्यावहारिकविषयत्कात् प्रातीतिकविषयकाच्च ज्ञानादेकजातीयं कार्यं । तत्रैकेनैव रूपेण तयोर्हेतुत्वादिति नव्यमतमालंब्यते तदा प्रातीतिके नियमतो व्यावहारिकतादात्म्यारोपः तन्निषेधश्च उपेक्षणीय एवेति उत्तरत्रापि प्रातीतिकस्य व्यावहारिकरजतत्वरूपेणैव भानं । अत एव व्यावहारिकरजताभावबुद्धेः प्रातीतिकरजतधीविरोधित्वञ्च विशिष्य समर्थितं । अयं हि तत्रत्य ग्रन्थः । ननु रजतत्वं प्रातीतिकं निषेध्यतावच्छेदकं व्यावहारिकं वा आद्ये तादृशबाधोत्तरं रजतत्वमादाय इह रजतमिति विशिष्टबुध्यापत्तिः । द्वितीये प्रातीतिकं तदादायोक्तापपत्तिः प्रमान चद्वभ्यां रजतस्यां द्वे बाध्ययोः वैयधिकरण्यद्यापत्तेश्च । बाधबुद्धीजायेते अनुभवविरोधादिति चेन्न । व्यावहारिकरजतत्वरूपेणैव रजतस्य शुक्तौ भ्रमे भावात् तेन रूपेण निषेधे वैयधिकरण्याद्यभावात् । भ्रमे हि  व्यावहारिकरजतत्वस्य प्रातीतिकस्संसर्गः प्रातीतिकरजते यो भासते तत् प्रतियोगित्वोपहितरूपेण प्रातीतिकं रजतत्वमित्युच्यते तेन स्वरूपेण । अत एवाहं कर्त्तेत्यादि भ्रमे आत्मनि प्रतीयमानप्रातीतिकसंसर्गरूपेण मनोनिष्ठव्यावहारिककर्तृत्वादिकमेव प्रातीतिकमुच्यते । तादात्म्येन धर्म्यध्यासे धर्मि संसर्गस्यैवाध्यासेन स्वरूपेण धर्माध्यासे मानाभावात् अध्यस्तधर्मस्वरूपस्याध्यस्तधर्मिधर्मत्वाभावेन धर्माध्यासत्वोक्तिविरोधाच्च । न च तथापि व्यावहारिक रजतत्वस्य च संसर्गमादाय इह रजतमिति विशिष्ट बुध्यापत्तिरिति वाच्यं रजतत्वीयप्रातीतिकसंसर्गस्यापि प्रातीतिकरजतोपरि भ्रमे बाधे च भानेन तादृशबाधे सति तादात्म्यत्वरूपेण व्यावहारिक तादात्म्यावगाहिन्या अपि उक्तविशिष्ट बुद्धेरसंभवादिति । ननु प्रातीतिकरजतस्यापि प्रसिद्धरजतत्वजातिमत्वपक्षे तद्वति रजतत (त्व) सामान्याभावस्याप्यभ्युपगमे सामान्याभावस्य विशेषाभावकूटव्याप्यता भङ्गप्रसंग इति चेन्न  । अभावान्तरस्य अधिकसत्ताका भावत्वेन बाधकतापक्षेऽपि तत्प्रसंगस्य तुल्यत्वात् त्वन्मतरीत्या  सामान्या भावस्य स्वविरुद्धा  ये स्वप्रतियोगितावच्छेदकाश्रयाः प्रातीतिकान्ये वाथे  एतादृशास्तत्तदभावकूटव्याप्यताया एव स्वीकर्तव्यत्वात् । परं तु विश्वमिथ्यात्ववादिभिः उक्तरीत्या प्रातीतिकं प्रति व्यावहारिकाभावस्य बाधकताभ्युपगमे तदभ्युपगतस्य दृश्यसामान्याभावस्य स्वविरुद्धप्रतियोग्यप्रसिध्या स्वाभिमतो विश्वापन्हवो न संभवतीति भीत्या अधिकसत्ताकाभावपर्यन्तानुधावनं कृतं । उक्तरीत्या अभिनिवेशमात्र मूलकत्वान्निर्युक्तिकमिति ध्येयं । वस्तुतस्सिद्धान्तरीत्या यथा आख्यातिपक्षे यथा बाधकं एवमनिर्वचनीयाभ्युपगमपक्षेऽपि संभवतीति वक्ष्यामः । यथाकथंचिदधिकसत्ताकाभावत्वेनाभावस्य बाधकताया निर्युक्तिकत्वात् । अधिकसत्ताकाभाव घटितमिथ्यात्वपक्षोऽपि अनुपपन्न एव । किञ्च साध्यभूतदृश्य सामान्याभावस्यापि पक्षतावच्छेदकाक्रान्ततया तस्य स्वं प्रति प्रतियोगित्वाभावात् अंशतो बाधः । तस्याभावान्तराभ्युपगमे उत्तरोत्तरं तथैवाङ्गीकर्तव्यत्वात् तदनवस्थितिः । स्वरूपभेदेन स्वस्यैव प्रतियोगित्वं संभवतीति चेन्न तथाप्युत्तरोत्तरं रूपभेदपरंपराया आश्रयणीयतया अनवस्थितिताद वस्थ्यात्  । रूपभेदद्वयावच्छिन्नस्य परस्पराभावत्वकथनमप्यनुपपन्नं । दृश्याभावस्यैव दृश्याभावो नास्तीति प्रतिविषयत्वे अविशेषेण सर्वेषामपि दृश्यानां यत् किञ्चिद्रूपभेदवत्तया स्वाभावरूपत्वासंभवान्नेहनानेत्यादि श्रुत्यापि प्रपञ्चस्यैव प्रपञ्चाभावतया बोधनसंभवात् । नास्तीतिबुद्धेरपि प्रतियोगिसत्तादृढीकरणरूपतया अभावत्वोक्तेः परिभाषामात्रत्वापाताच्च । न हि दृश्यसामान्या भावः कश्चिदस्ति भवता यः परिकल्प्यते तस्यैव स्वाभावत्वं संभवति अन्येषां तु न संभवतीति काचिद्राजाज्ञा । वन्ह्व्यादेस्स्वाभावरूपत्वासंभवेऽपि दृश्यसामान्याभावस्य स्वाभावत्ववद्दृश्यानामेव दृश्यसामान्याभावरूपत्वेऽपि बाधकाभावात् । नचेष्टापत्तिः निषेधकश्रुत्यादेरेव स्थापकताप्रसंगस्योक्तत्वात् । न च घटाभावादौ कालिकसंबन्धेन घटादेर्योभावस्तस्याधिकरणी भूत घटाभावात्मकत्वात् स्वस्यैव स्वाभावत्वमपि क्वचित् सर्वसंमतमेवेति वाच्यं । यस्मिन्नधिकरणे येन संबन्धेन यो वर्तते तस्य तदधिकरणवृत्ति तत् संबन्धावच्छिन्न प्रतियोगिताकाभावत्वरूपत्वस्य कुत्राप्यदृष्टत्वात् कैश्चिदप्यनभ्युपगमाच्च । न हि यथाकथञ्चित् स्वस्य स्वाभावत्वं नास्तीति वदामः अधिकरणात्मकाभाववादे प्रायशो घटादेस्सर्वस्यापि स्वाभावत्वदर्श्रनात् । ननु करचरणाद्यवयवतो पि विग्रहविशेषस्य इतरानभ्युपगतं सजातीये क्वचिदप्यदृष्टं नित्यत्वादिके यथा सिद्धान्तिभिरभ्युपगम्यते एवमितरानभ्युपगतं यत्र क्वचिददृष्टमपि अस्माभिरनुमानादिना साध्यत इति चेन्न व्याहतिगन्धशून्यस्य कस्यचिदर्थविशेषस्य प्रमाणबलादभ्युपगमेपि व्याहतार्थस्यानुमानेन साधयितुमशक्यत्वात् । न च सावयवस्य नित्यत्वमपि व्याहतमिति वाच्यं क्षणद्वयादिस्थापिनो महाकल्पस्थायिनश्च सावयवत्वाविशेषेऽपि महतः कालतारतम्यस्य दृश्यमानतया तद्वदेव सावयवत्वेऽपि सर्वकालस्थायितायाः कुत्रचिदभ्युपगमे बाधकाभावेनाप्रयोजकतया सावयवत्वस्य नित्यत्वाभावव्याप्त्यभावेन व्याहतिगन्धाभावात् । वियदादेः स्वरूपेण त्रैकालिकनिषेधप्रतियोगित्वे उत्पत्त्याद्यसंभवेन तत्प्रतिपादकश्रुत्यादेरप्रामाण्यप्रसंगाच्च । न चोत्पत्त्यादिमत्वे अनिषिद्धस्वरूपत्वं न तन्त्रमिति वाच्यम् । स्वरूपेण त्रैकालिकनिषेधप्रतियोगित्वे आद्यक्षणावच्छिन्न तत्तद्देशसंबन्धित्वरूपोत्पत्त्यादेरसंभवाच्च भावाभावयोविरोधस्य बहुघोपपादितत्वात् अन्यथा शुक्तिरजतत्वाद्योरविरोधित्वप्रसंगात् अधिष्ठानसाक्षात्कारस्याध्यस्त भ्रमोच्छदकत्वमपि नस्यात् नहि रजतत्व तदभावयोरविरोधं जानतः रजतत्वाभाव व्याप्यं शुक्तित्वमिति ज्ञानसहकृतोऽपि शुक्तित्वसाक्षात्कारः रजतत्वभ्रममुच्छिनत्तीति कस्याप्यनुभवः । अत एव सन्मात्रनिष्ठाभावप्रतियोगित्वं मिथ्यात्वमित्यपि  निरस्तं  । किञ्च सन्मात्रनिष्ठत्वं सत्वव्यापकत्वं तद्यदि तद्वन्निष्ठात्यन्ता भावा प्रतियोगित्वम् तदा त्वन्मतरीत्या असंभवः । प्रपञ्चाभावस्य तदभावत्वोपहितस्य वा मिथ्यात्वेन सत्ववन्निष्ठाभावप्रतियोगित्वोपगमात्  । सत्ववन्निष्ठभेद प्रतियोगितानवच्छेदकत्वं तथात्वमित्यप्यसत् अभावोपहित भेदस्य शुद्धे त्वयाभ्युपगतत्वेन तादृशाभावस्य तादृशभेद  प्रतियोगितावच्छेदकत्वावश्यंभावात् । सन्निष्ठो य आत्यन्तिकोभेदः तत्प्रतियोगिता नवच्छेदकत्वंतथेति चेन्नभेदनिष्ठमात्यन्तिकत्वं त्वन्मते दुर्निरूपमित्यस्य पूर्वमेवोपपादितत्वात् । यत्तु व्यापकत्वादिकं मिथ्यात्वासंपादकाभावादिघटितं साध्यसामानाधिकरण्यावच्छेदकत्वरूप व्याप्तिनिरूपकत्वादिरूपं वा वच्छेदकत्वादिकं चाखण्डमेवमिश्रादिसम्मतं । तेन सर्वत्र सर्वाभावान्न व्यापकत्वादिदुर्वचं लौकिकव्यवहारोपयुक्ताभावस्य तदीयविशेषणतासंबन्धानामन्यतमत्वाद्यसाधारणरूपेण वा निवेशात् उक्तावच्छेदकत्वस्यासंभवाद्यघटितत्वाच्चेति तदपि तुच्छंसिद्धिन्तिभिस्तार्किकादिभिश्च साध्याभाववदवृत्तित्वहेतुमन्निष्ठाभावाप्रतियोगिसाध्यसामानाधिकरण्यरूपा व्याप्तिमभ्युपगच्छद्भिः साध्य सामानाधिकरण्यावच्छेदकत्वस्याखण्डस्यानतिप्रसक्तस्याकल्पनीयतया तन्मते आधेयता वच्छेदकत्वस्यातिप्रसक्तसाधारणतया सत्वस्य पर्वतादिसाधारणत्वेऽपि सत्वत्व निष्ठस्व सामानाधिकरण्यावच्छेदकतानिरूपकत्वस्य वह्न्यभावादि साधारणतया सिद्धसाधनार्थान्तरयोर्दुर्वा रत्वात्  । पराभिमतव्यापकत्वादिनिवेशे च त्वन्मतरीत्या तदसंभवात् । वादिद्वयसम्मत साध्याप्रसिद्धेः न हि चिन्तामव्युक्तपूर्वपक्षमतरीत्या साध्यसामानाधिकरण्यावच्छेदकत्व लक्षणव्याप्तिमभ्युपगच्छन्तं प्रत्येवायं न्यायः प्रयुज्यते । यच्च मिथ्यात्वासंपादका भावघटितं व्यापकत्वमित्युक्तं तस्यकोभऽिप्रायः प्रतियोगिमत्यपि सर्वत्राभ्युपगतेन दृश्यसामान्याभावेनैव मिथ्यात्वसिध्या स एव सर्वत्राभ्युपगम्यते न तु वह्न्यादिमति वह्न्याद्यभावोऽपीति धूमादिव्यापकत्वं वह्न्यादेर्निबीधमिति आहोस्वित् हृदादिवृत्तेः पर्वतादिवृत्तेश्च वह्न्याद्यभावस्य भेदाभ्युपगमेन पर्वतादिवृत्तिरेव मिथ्यात्वसंपादकः न तु हृदादिवृत्तिरिति मिथ्यात्व संपादकत्वस्याभावविशेषणत्वात् सर्वत्र व्यापकत्वादिकं सुवचमिति किं वह्न्यादेरेव द्वावभावौ एकस्तु लोकसिद्धो हृदादिमात्रवृत्तिः अपरस्तु सार्वत्रिको मिथ्यात्वसंपादकः । तत्र प्रतियोगिव्यधिकरणो लोकसिद्धाभाव एव व्यापकत्वादिघटक इति किं वा मिथ्यात्वघटकस्यातीन्द्रियतया तद्व्यावर्तकं ऐन्द्रियत्वादिकं विशेषणं देयमिति । नाद्यः- विशेषाभावकूटं विना सामान्याभावस्यासंभवेन वह्न्यादिमत्यपि वह्न्याद्यभावस्या वश्यकत्वात्  तदभावेऽपि दृश्यत्वरूपप्रतियोगितावच्छेदकानतिरिक्त वृत्तितया परिभाषावच्छेदकताघटित व्याप्तेः वक्तुमशक्यत्वाच्च । सत्ववति ब्रह्मणि दृश्याभावस्य स्वात्मकाभावप्रतियोगित्वस्य स्वभिन्नाभाव प्रतियोगित्वस्य वा वश्यमभ्युपगन्तव्यतया तत्र कथञ्चिदपि व्यापकत्वोपपदेनासंभवाच्च अत एव न द्वितीयः- उक्तरीत्या दृश्याभावे सत्वभिन्नाभावप्रतियोगित्वस्याव्यापकत्वोपपादनासंभवात् नहि सत्ववति ब्रह्मणि कस्यापि प्रतियोगिव््यधिकरणतया मिथ्यात्वासंपादकोऽभावोऽस्ति अत एव तृतीयोऽप्यसंभवदुक्तिकः सत्ववन्निष्ठस्य प्रतियोगिव्यधिकरणाभावस्याप्रसिद्धेः । ब्रह्मणि विद्यमानस्य कस्य कस्यचिदपि अभावस्य प्रत्यक्षत्वाभावाच्च स्वरूपतः प्रत्यक्षत्वस्य वायौ रूपं नास्तीतिवद्रूपाद्यभावादेवाप्रत्यक्षत्वोपपादनेऽपि अतीन्द्रियस्य गुरुत्वादेरिव तादृशधर्मवत्वोपपत्तया अर्थान्तरप्रसंगात् । यदपिलोकसिद्धाभावीय विशेषणतानामन्यतमत्वेन व्यापकताघटकाभावसंबन्धनिवेशः क्रियत इति । तदप्यसत्  । मिथ्यात्वानुमानादिनापि लोकसिद्धाभावसामानाधिकरण्यस्यैव सिद्धिसंभवेन तदतिरिक्ताभावस्या प्रामाणिकतया त्वन्मते व्यापकतात्वादेर्दुर्वचत्वस्य दुष्परिहरत्वात् । किञ्चान्यतमत्वघटकतया अनन्ताभावव्यक्तीनां संबन्धकोटौ भानं किं विश्वमिथ्यात्वसिद्धेः पूर्वमेव क्लृप्तमित्याशयः उत तदनन्तर मेव  । तदन्यथानुपपत्त्या कल्प्यत इति । नाद्यः- विलक्षणघटकाभावानां संबन्धभानसंभवेनात्यन्ताभाव व्यक्तीनां संबन्धतया भानकल्पनस्य निर्बीजत्वात् । नद्वितीयः विश्वमिथ्यात्वसिद्धेः पूर्वं सत्वव्यापका भावप्रतियोगित्वरूपसाध्यप्रसिध्युपपादनदशायां व्यापकताघटकाभावसंबन्धविशेषणतात्वेनैव निवेशनीयतया तादृशव्यापकताघटितसाध्याप्रसिद्धेर्दुर्वारत्वात्  व्याप्तिज्ञानादेरनुमितिसामान्यं  प्रति एकरूपेण कारणतायास्सर्वानुभवसिद्धतया विश्वमिथ्यात्वसिद्धिपूर्वोत्तर कालिकानुमित्योर्भिन्नविषयकत्वेन कारणान्तर कल्पनस्यात्तत्वाच्च । ननु वस्तुगत्या विश्वमिथ्यात्वात् पूर्वोक्तरीत्यैव व्यापकत्वादिकं निर्वाच्यमिति न कार्यकारणभेदभंगप्रसंग इति चेन्नएवं वादिद्वयसम्मतैक व्यापकत्वाप्रसिध्या तत्तन्मतसिद्धव्यापकतानिवेशे अन्यतरमतरीत्या  साध्याप्रसिद्धेदुर्वारत्वात् । विश्वसत्यत्ववादिभिः लोकसिद्धाभावानामन्यतमप्रतियोगित्वादि रूपेण विशेषणतयास्संबन्धत्वानभ्युप गमादिति । यत्तु अत्यन्ता भावस्य संबन्धाभावावच्छिन्न प्रतियोगिताकत्वं संयोगादेरव्याप्यवृत्यभावप्रतियोगित्वं नाभ्युपगन्तव्यमित्याद्युक्तं तत् सर्वं तार्किकैरेव निरस्तत्वात् विशिष्य प्रकृतानुपयोगाच्च नाद्य निरस्यते । नन्वेकसंबन्धेन प्रतियोगिमति संबन्धान्तरावच्छिन्ना भावं अव््याप्यवृत्त््यभावञ्चादाय सिद्धसाधनादिवारणार्थं तन्निराकरणं कृतमिति कथं प्रकृतानुपयोग इति चेन्नतन्निराकरणार्थयुक्त्याभासकप्रदर्श्नमात्रेण सिद्धसाधनादेरपरिहारात् । नहि अत्यन्ताभावस्य संबन्धविशेषावच्छिन्नप्रतियोगिताकत्वमभ्युपगच्छन्तं प्रतिवादिनं प्रति साधनदशायां प्रतियोगिमत्तानियामकसंबन्धावच्छिन्नत्वादिकं सिद्धसाधनादिकं परिहर्तुं शक्यम् तदभ्युपगमस्य सयुक्तिकत्वे निर्युक्तिकत्वे वा प्रतिवादिनस्तत् सिद्धेरवश्यंभावात् । वस्तुगत्या तु अभावानां संबन्धविशेषावच्छिन्न प्रतियोगिताकत्वं संयोगाद्यभावस्या व्याप्यवृत्तित्वन्नावश्यकमिति उत्तरत्र वक्ष्यामः । किञ्च यदि सत्वव्यापकभावप्रतियोगित्वं वा मिथ्यात्वं तर्हीदानीं पूर्णानन्दो नास्तीत्यादि प्रतीतिसिद्धाभावप्रतियोगित्वस्य पूर्णानन्दादिरूपे ब्रह्मण्यपि सद्भावात् अतिव्याप्तिः । संबन्धमिथ्यात्वेन तदभावेऽपि विद्यमाने संबन्धिनोऽप्य भावस्यावश्यकतया ""स एवाधस्ता''दित्यादित्यादिश्रुत्यादिभिस्तत्तद्देशादिसंबन्धतयाप्रतिपन्ने  ब्रह्मणि अति प्रसंगस्य दुस्त्यजत्वाच्च । यदुक्तंसिद्धौउक्तरीत्या ब्रह्मणि नाति प्रसंगः निर्धर्मके तस्मिन्नभावप्रतियोगित्व रूपधर्माभावात् । नचैवं सत्यत्वमपि न स्यात् तथापि ""सत्यं ज्ञानमनन्त''मिति श्रुतिकोप इति वाच्यं । अधिकरणातिरिक्ताभावानभ्युपगमे  उक्तमिथ्यात्वाभावरूपसत्यत्वस्य ब्रह्मस्वरूपत्वा विरोधात् एतेन स्वप्रकाशत्वाद्यपि व्याख्यातं । परप्रकाश्यत्वाभावोऽपि स्वप्रकाशत्वं कालपरिच्छेदाभावो नित्यत्वं देशपरिच्छेदाभावो विभुत्वं वस्तुपरिच्छेदा भावः पूर्णत्वमित्यादि तथाच भावभूतधर्मानाश्रयत्वे सति ब्रह्मणस्सर्वधर्माभावरूपतया न काप्यनुपपत्तिरिति सर्वमवदातमिति । तत्तुच्छं । प्रतियोगित्वस्य स्वरूपात्मकतया स्वभिन्नधर्मशून्ये ब्रह्मणि तत्सत्वे  बाधकाभावात् ब्रह्मणो मिथ्यात्वाभावादि रूपत्वाभ्युपगमे मिथ्यात्वाभावत्वादेस्तत्रावश्यकतया तद्वदेव प्रतियोगित्वरूपधर्मस्यापि संभवात् प्रतियोगित्वमपि अभावत्वविशेष एव ""अभावविरहात्मत्वं वस्तुनः प्रतियोगिते''त्युक्तेः । अन्यथा हि मिथ्यात्वा भावत्वमलीकं स्यात् । यत्तु निर्धर्मक इति वाक्यं ं चन्द्रिकायामन्यथा  व्याख्यातंनिर्धर्मके अभावप्रतियोगित्व प्रयोजकधर्मवत्भिन्नेन रूपेण यस्याभावः प्रत्यक्षो येन वा हेतुना यत्राभावप्रतियोगित्व मनुमीयते तद्रूपमुक्तप्रयोजकं ब्रह्मणि तु तन्नास्त्येव केनापि रूपेण ब्रह्मणोऽभाव प्रत्यक्षाभावात् । शुद्धब्रह्मणस्तु नाभावप्रत्यक्षं संभवति प्रतियोगतानुयोगितावच्छेदकरूपाभ्यामेवाभावः प्रत्यक्ष इति नियमात् । उपहितब्रह्मतादात्म्यादेः ब्रह्मणि सत्वेपि तस्याभावप्रतियोगितानुमापकत्वमप्रयोजकत्वादिति भावः इति  । तदसंगतं निर्धर्मकेत्यादि वाक्यस्य उक्ताभिप्रायकत्वे नचैवमित्यादि शंकायानिरुत्थानत्वप्रसंगात् । प्रमाणाभावादभावप्रतियोगित्वम् नास्तीत्युक्ते  सत्यात्वादिप्रतिपादकश्रुतिविरोध इति शंकायाः का  संगतिः । न च तादृशप्रमाणाभावोपयोगितया निर्धर्मकत्वप्रतिपादनं तथासति निर्धर्मक इत्यस्य धर्मसामान्याभावपरतयैव  व्याख्येयतया धर्मर्मविशेषाभावपरतया व्याख्यानस्यानुचितत्वात् । शुद्धस्य  ब्रह्मणः  प्रत्यक्षायोग्यतयैव तदभावोपपादनसंभवे धर्माभावपर्यन्तानुसरणवैयर्थ्याच्च । प्रमाणाभावोऽप्यसिद्धः पूर्णानन्दाद्यभावस्य प्रत्यक्षसिद्धत्वात् न हि प्रतियोगिप्रत्यक्षमभावप्रत्यक्षे तन्त्रं तदभावादौपि शुद्धत्वाद्यभावस्या प्रत्यक्षत्वापातात् ममेदानीं यदि पूर्णानन्दस्स्यात्तह्युपलभ्येतेति आपादनस्य निर्व्याधाततयानुपलब्धिगतयोग्यताया अत्राप्यक्षतत्वात् । न च पूर्णानन्दत्वाद्युपहितस्यैवाभावः न तु शुद्धस्येति वाच्यमशुद्धस्य पूर्णानन्दत्वाभ्युपगमे प्रतियोगित्वस्याप्यावश्यकत्वात् तदनभ्युपगमे  मुक्तेपुरुषार्थत्वप्रसंगः शुद्धस्य पूर्णानन्दत्वासत्वात् तदुपस्थिततादात्म्यमेव संबन्ध इति चेन्न वाचनिकमानन्दत्वमभ्युपगम्य  तदुपहिततादात्म्याभ्युपगमस्य निर्बीजत्वात् निर्धर्मकत्वव्याघातस्यो भयत्राप्यविशेषात् । यदपि सत्वव्यापकस्याप्रातिभासिकस्याभावस्य व्यावहारिकनिष्ठप्रतियोगित्वम् तद्व्यावहारिकनिष्ठत्वञ्च प्रातिभासिकान्यविनाशिनिष्ठत्वं सत्वं त्वबाध्यत्वव्यापकविषयताक-किञ्चिद्धीविषयत्वं व्यापकत्वञ्च तद्विषयकावृत्तित्वेन तेन गुरोरनवच्छेदकत्वेऽपि नक्षतिः । गगनादेरवृत्तित्ववादिनं प्रत्यपि साध्यसिद्धये स्वाधिकरणसन्निष्ठत्वं लघ्वपि नोक्तं स्वावच्छिन्नप्रकारकधी विशेष्यसत्वव्यापकत्वावच्छिन्नान्यूनसत्ताकात्यन्ताभाव  प्रतियोगितावच्छेदकत्वपर्याप्त्यधिकरणधर्मवत्वञ्च लक्षणं बोध्यं । अप्रातिभासिको यस्समानाधिकरणात्यन्ताभावस्तस्य ब्रह्मावृत्ति यत् प्रतियोगित्वं यच्च स्वसमानाधिकरणात्यन्ताभाव प्रतियोगित्वं प्रातिभासकतयोरन्यतरवत्वं मिथ्यात्वमिति निष्कर्षस्तु पूर्वमेवोक्त इति तदप्यकिञ्चित्करं । प्रथमपक्षे प्रातिभासिकाभ्युपगमेऽपि साध्याप्रसिद्धिः । द्वितीय पक्षेऽपि अन्यूनसत्ताकत्व स्वरूपशोधने तद्दोषतादवस्प्यात् । तृतीयपक्षेऽपि प्रातिभासिकानभ्युपगन्तारं प्रतिवादिनं प्रति साध्याप्रसिद्धिदोषस्य पूर्वमेवोपपादितत्वात् । ब्रह्मवृत्तेस्तादृशाभावप्रतियोगित्वरूपस्य  यथानमिथ्यात्वरूपत्वं एवं ब्रह्मान्यवृत्तेरपि न मिथ्यात्वमित्यर्थान्तरस्य दुर्वारत्वाच्च । न हि तादृशाभावप्रतियोगित्वाविशेषे ब्रह्मणः परं न मिथ्यात्वं प्रपञ्चस्य तु मिथ्यात्वमिति  कल्पने किञ्चिन्नियामकमस्ति । यदि च प्रमाणान्तरमनुसृत्य तत् कल्पनं तदा ब्रह्मावृत्तिधर्मवत्वं ब्रह्मान्यत्वमेव वा मिथ्यात्वमिति वक्तुं शक्यमित्युक्त निर्वचनप्रयासो व्यर्थ एवस्यादित्यलं पल्लवितेन । यदपि मतान्तरमपामार्थिकत्वावच्छिन्ना(त्यन्ता)  भावप्रतियोगित्वं मिथ्यात्वं व्यधिकरणधर्मावच्छिन्नात्यन्ता  (सत्ता)भावाभ्युपगमात् । एवञ्च येन  रूपेण संबन्ध्यते च यत्र यत् संबन्धतो तेन रूपेण संबन्धेन च तत्र तदभावासंभवेपि न क्षतिरिति तदप्यनुपपन्नं पारमार्थिकत्वस्य मिथ्यात्वाभावरूपतयान्योन्याश्रयात् । पारमार्थिकत्वस्यापि पारमार्थिकत्वाकारेणैव निषेधस्य वक्तव्यतयानवस्थानाच्च । अन्यथारोपितस्य पारमार्थिकत्वस्य प्रपञ्चेऽप्यभ्युपगतत्वेन तत्र तदभावस्य दुरुपपादत्वात् । अस्मिन् पक्षे तद्वति स्वरूपेण तदभावानभ्युपगमात् । यदत्रोक्तंलघुचन्द्रिकायांपारमार्थिकत्वं प्रकृते न बाध्यत्वाभावः किन्तु ज्ञानानिववर्त्यमात्रविशेष्यकधीः । तथाच विषयतासंबन्धेन तदवच्छिन्नस्य प्रतियोगित्वस्य निवेशे अन्योन्याश्रयानवकाशः पारमार्थिकत्वस्य तत् घटितमिथ्यात्वघटितत्वात् नचोक्तधियस्तद्व्यक्तित्वेन निवेशासंभवः परार्थानुमाने तदादिसर्वनामशब्देन साध्यनिर्देशस्यासांप्रदायिकत्वात् तद्व्याक्तित्वविशिष्ट ज्ञानापेक्षया लघोर्घटत्वादेरेव विशेष्यतासंबन्धेन प्रपञ्चनिष्ठ प्रतियोगितायामवच्छेदकत्वात् । नापि तादृशधीत्वेन तस्य तद्व्यक्तित्वापेक्षया गुरुशरीरत्वेन तेन रूपेणधियः प्रतियोगितावच्छेदकत्वस्य निवेशयितुमशक्यात् इति वाच्यं । तादृशधीत्वोपलक्षितज्ञान निष्ठावच्छेदकताया एव निवेशने तादृशधीत्वस्य गुरुत्वेऽपि क्षतिविरहात् । नचैवं प्रपञ्चस्य तादृशपारमार्थिकत्ववत्वेऽपि पूर्वक्षणवृत्तितादृशपारमार्थिकत्वरूपधीव्यक्तिरूपेण तत्तत् घटादेस्तदधिकरणे अभावसत्वेन सिद्धसाधनमिति वाच्यं । अनवच्छिन्नोक्तावच्छेदकताया निवेशात् स्ेवरूपतस्तत्तद्धीव्यक्तेरवच्छेदकत्वसंभवात् । न च प्रपञ्चस्य मिथ्यात्वसंशयकाले प्रकृतानुमानस्या वतारः । तथा च तत्काले तादृशधियः प्रपञ्चविशेष्यकत्वस्य सन्दिग्धतया प्रपञ्चयति तादृशधीरूपेण प्रपञ्चस्याभावो ज्ञातुमशक्य इति वाच्यं । उक्तधीरूपेण प्रपञ्चवत्वं यत्र निर्णीतं (नास्तीति) तत्रैव तद्रूपेण प्रपञ्चास्याभावो ज्ञातुमशक्यत्वेन  प्रपञ्चेतादृशधीसंशयप्रयुक्तै तादृशधीरूपेण प्रपञ्चस्य ब्रह्मणि संशये सत्यपि तद्रूपेण तस्यात्राभावज्ञाने बाधकाभावात् । ग्राह्यसंशयस्य प्रतिबन्धकप्रत्यक्षं प्रत्येव तत् स्वी- कारात् । अनुमित्यात्मकोक्ताभावज्ञाने तदस्वीकारादिति । तन्न अबाध्यत्वव्यापक विषयताकधीनिष्ठ निरवच्छिन्नावच्छेदकताकाभाव प्रतियोगित्वरूपसाध्यस्य सत्यत्ववादिमते अप्रसिद्धेस्सामान्यरूपेण विशेषाभावस्य निर्युक्तिकत्वात् । सयुक्तिकत्वेऽपि तदनभ्युपगन्तृमते विशेष्यतासंबन्धेन तादृशधियः केवलान्वयितया व्यधिकरणतया समानाधिकरणतया वा तस्याभावप्रतियोगितावच्छेदकत्वासंभवात्  । धियस्स्वरूपतो भानाभ्युपगमे तन्निष्ठनिरवच्छिन्नावच्छेदकत्वाप्रसिद्धेश्च । अन्योन्याश्रयसमर्थनं तु स्वैकदेशिमते खण्डनाग्राहिभिः परैरेव विस्तरेण कृतमिति न तत्रास्माकं संरंभः तथाहिगुरुचन्द्रिकायाम् पारमार्थिकत्वमबाध्यत्व व्यापकविषयताकधीः तदाकारस्तद्व्यक्तित्वविशिष्टं तत्स्वरूपं । तस्य मिथ्यात्व- विशिष्टविरोधितया मिथ्यात्वनिरूप्यत्वात् । मिथ्यात्वस्य तद्घटितत्वे भवत्यन्योन्याश्रयः । न चोक्तपारमार्थिकत्वस्य तद्व्यक्तित्वेना वच्छेदकत्वज्ञानं मिथ्यात्वविरोधित्वज्ञानं विनापीत्यन्योन्याश्रय  इति वाच्यं । तद्विनापि घटादिस्वरूपवदवच्छेदकत्वानिश्चयात् । तद्धीव््यक्तेः प्रपञ्चविषयकत्वशङ्का्याः प्रपञ्चविषयकत्वरूपविरोधित्व निर्णयं विना निवर्तयितुमशक्यत्वात् । नच तावतापितद्दियः ....प्रपञ्चाविषयकत्वनिरूपणमेवापेक्ष्यतां नतु प्रपञ्चमिथ्यात्वनिरूपणमिति वाच्यं मिथ्यात्वेनानिश्चितस्य प्रपञ्चस्य तद्धीविषयत्वशंका संभवात् । अबाध्यत्वव्यापकत्वानुरोधेन च ब्रह्ममात्रे श्रुतेः तात्पर्यादेव श्रुतिजन्यतद्विषयस्तथात्वनिश्चय इति वाच्यं । तात्पर्ये संशयानान् प्रत्येव प्रकृतानुमानसार्थक्यात् ।  नापि प्रतिबन्धकवशात् तद्धीः प्रपञ्चाविषयिणी निर्णय इति वाच्यं । मिथ्याविषयकत्वे अविद्यानिवर्तकत्वानु पपत्त्यैव प्रतिबन्धकत्वस्य निश्चयात् । नापि ""तमेवविदित्वे''त्यादि श्रुतेः तथा । तस्यापि उक्तानुपपत्तिमाश्रित्यैव तथा बोधकत्वात् अन्यथा तन्मात्रधियोऽविद्यानिवर्तकत्वस्यादृष्टद्वारकत्वापत्तेः । अविद्यासमानविषयकत्वं तु शुद्धब्रह्मविषयिण्या अन्यविषयत्वेप्युपपद्यते न हि घटशुक्तिविषयिणी धीः शुक्त्यज्ञाननिवर्तिकामिथ्या मिथ्यात्वे निश्चिते तु मिथ्याथ्येतत्वावेदकश्रुतितात्पर्याभावात् कदाचित् सामग्रीवशात् मिथ्याविषयक ज्ञानोत्पादकेपि तदभावकाले ब्रह्ममात्रधीरुक्तश्रुतिजन्येति भवति निश्चयः । ततश्च तस्यावच्छेदकत्वधी संभव इति भवत्येवान्योन्याश्रयः । यद्यपि स्वरूपस्यावच्छेदकत्वपक्षे स्वावच्छिन्नवन्निष्ठत्वाभावप्रतियोगित्वादेवपारमार्थिकत्वावच्छेदकत्वपक्षेपि स्वसमनियतत्वधर्मावच्चिन्न वन्निष्ठेत्यादि वक्तुमशक्यं । स्वप्रतियोगिताव्यापकत्वमात्रस्य (व्याप्यत्वमात्र)स्योक्तौ प्रमेयत्वाद्य वच्छिन्नवन्निष्ठघटाभावस्य एतद्घटवन्निष्ठस्य तद्घटत्वेन घटाभावस्य वा प्रतियोगित्वं घटादौ सिद्धमेवेति समनियतेति । एवञ्च पारमार्थिकत्वनिष्ठावच्छेदकत्वस्य लक्षणे प्रवेशो निष्प्रयोजनो भवति तथापि घटपटत्वोमयत्वाद्यवच्छिन्नप्रतियोगिताया स्वसमनियतान्यतरत्वाद्यवच्छिन्नवन्निष्ठाभावीयायाः घटादौ सिद्धत्वात् लाघवाच्च स्वाश्रयसमानाधिकरणात्यन्ताभावीयपारमार्थिकत्वावच्छिन्न प्रतियोगित्वादिकं वाच्यमिति भवत्वेवान्योन्याश्रयता । विषयतासंबन्धेन पारमार्थिकत्वस्य अवच्छेदकतावाच्याअन्यथा कालिकादिना पारमार्थिकत्वेन घटत्वाद्यभावमादाय घटत्वादौ सिद्धसाधनत्वाद्यापत्तेः नचाधिकरणान्तं व्यर्थं पारमार्थिकत्वेन तद्घटादेः स्वाधिकरणे अभावस्य सिद्धत्वात् सामान्यरूपेण विशेषाभावेनभ्युपगमेपि उक्ताभावमादायार्थान्तरापत्तेः । यत्तु प्रपञ्चसत्यत्वमते बाध्यत्वाप्रसिध्या अबाध्यत्वव्यापक विषयताकधीरप्रसिद्धेति बाध्यत्वसिध्योक्तधीसिद्धिः तत् सिद्धौ च तदवच्छिन्नाभावघटित बाध्यत्वसिद्धिरित्यन्योन्याश्रयः इति तन्न मिथ्यात्वरूपबाध्यत्वसिद्धावपि अबाध्यं सर्वं वाच्यमिति धियः प्रपञ्चसत्यत्वमतेऽपि स्वीकारात् प्रमेयत्वस्यैवा बाध्यत्वरूपस्य च तत्र भानस्वीकारात् । अत एव तम इति धीविशेष्याभावो  वेति  विवदन्त  इति । तस्मात् परोपपादितरीत्यापि पारमार्थिकत्वावच्छिन्नाभाव प्रतियोगित्वं मिथ्यात्वमिति पक्षे अन्योन्याश्रयो दुर्वारः। एवं सिद्धान्तरीत्या प्रामाणिकत्वं पारमार्थिकत्वमित्यभ्युपगमेऽपि तत्र प्रमात्वस्य तद्वति तत्प्रकारकत्वरूपत्वे परमतरीत्या तस्य ज्ञानमात्रसाधारणतया अबाधितार्थगोचरत्वलक्षण प्रामाण्यस्यैव निवेशनीयत्वात् परस्पराश्रयस्तदवस्थ एव । एवमबाध्यत्वोपलक्षितस्वरूपमेव पारमार्थिकत्वमित्युक्तावपि तस्याबाध्यत्वोपलक्षितस्वरूपत्वेनैव निवेशनीयतया तद्दोषतादवस्प्यमेव । स्वरूपत्वेनैव निवेशे व्यधिकरणधर्मत्वस्य दुरूपपादत्वात् । स्वरूपनिष्ठनिरवच्छिन्नावच्छेदकताकेत्यादि निवेशे घटस्वरूपादिना पटाद्यभावमादाय सिद्धसाधनस्यार्थान्तरस्य वा दुर्वारत्वादिति । यदप्युक्तपक्षे केन चित् प्रकारेणावस्थां स्वयमेवोपपाद्य पुनः प्रकारान्तरेण तत् परिहरणं च कृतं तदुच्यतेपारमार्थिकत्वं नाम  ज्ञानानिवर्त्यमात्रविशेष्यकधीः तत्र ज्ञानं सर्वं स्वविषयकमिति वादिनो मते ज्ञानानिवर्त्यमात्रविशेष्यकधीरप्रसिद्धा । ज्ञानत्वविशिष्टतया स्वग्राहत्वेन ज्ञानमात्रस्य स्वविशेष्यकत्वात् । तथा च तादृशवादिनं प्रति स्वभिन्नं यत् ज्ञाननिवर्त्यं तदविशेष्यकरूपा पारमार्थिकं निवेश्यम् । तस्य च विशेष्यतासंबन्धेन स्वनिष्ठत्वात्तादृशधीरूपेण स्वस्वेतरसकलदृश्यनिषेधा संभवात् तादृशधीतरसकलदृश्यानामेव तादृशदीरूपेण निषेधप्रतियोगित्वं तादृशधियां  तु  एकस्याअन्यथा तस्या अप्यन्यथा तस्याअप्यन्यथेत्येवंरीत्या निषेधप्रतियोगित्वमित्यनवस्था । न च तादृशाधीरूपावच्छिन्नं यत्तादृशधीभिन्ननिष्ठप्रतियोगित्वं यच्च तादृशधियां  स्वेतरातादृशधीरूपावच्छिन्नप्रतियोगित्वं तदुभयस्य प्रत्येकरूपेण साध्यत्वे दृश्यत्वादिहेतोर्व्यभिचारित्वमप्यस्तीति तदनुक्त्यान्यूनतेति वाच्यं । उक्तप्रतियोगित्वयोरन्यतरवत्वे साध्ये व्यभिचाराभावात्  वस्तुतस्तु तादृशधियां स्वेतरतादृशधीरूपावच्छिन्न प्रतियोगित्वमादाय साध्यवत्वपर्यवसानसंभवेन तादृशधीवत्वोपलक्षितावच्छिन्नप्रतियोगित्व रूपैकसाध्यस्यैव दृश्यमानेऽनुमानसंभवान्नव्यभिचारप्रसक्तिरितिलघुचन्द्रिकाग्रन्थः गुरुचन्द्रिकायान्तु अनवस्थेति अबाध्यं सर्वमबाध्यम् इति धियां एकस्या अन्यधाभावः तस्या अन्यथा एवमन्या साप्यन्यभिरित्यनवस्था । नन्वेक या स्वभिन्नानुवादः तदा अनवस्थेत्यस्य साध्यसिद्धि रूपावस्थाविरोध्यर्थकतयार्थान्तरमित्यर्थः । ज्ञानं सर्वं स्वविषयकमिति मते विषयतया स्वस्य स्वविशिष्टत्वात् स्वाश्र्रये स्वस्य स्वेनाभावः स्वाविषयत्वं स्वस्यादायैव वाच्यमित्यर्थान्तरं स्वाभिन्नेन पारमार्थिकत्वेनेत्यर्थकत्वात् द्वितीयपक्षस्योक्तिः तदानवस्थेत्यस्यैकरूपेण साध्यस्थापनाभावोर्थः । स्वभिन्नस्य स्वेनस्वस्यान्येनाभावे वाच्ये एकावच्छिन्नाभावघटितरूपेण साध्यस्थापनस्यासंभवात् उक्तोभयावृत्ति विशिष्टेनेत्यर्थकत्वात् तृतीयपक्षोक्तिः । तदानवस्थेत्यस्य विषयतासंबन्धेन घटत्वादेः प्रपञ्च निष्ठप्रतियोगितायामवच्छेदकत्वसंभवात् घटत्वाद्यनपेक्षया तत्तद्धीव्यक्तीनां गुरुत्वेनानवच्छेदकत्वात् । प्रपञ्चस्य सत्यत्वमते  बाध्यत्वाप्रसिद्धेश्च उक्ताभावाप्रसिध्या तत्घटितसाध्यस्थापनाभावोऽर्थः । तस्यापीत्यपि  शब्दात्तद्व्यक्तित्वविशिष्टेन उक्तरीत्या तद्व्यक्तिभिन्नाभावघटितसाध्याप्रसिध्या स्थापनाभावः तेन स्वस्वभिन्नयोः पक्षयोः व्यक्तिद्व्यावच्छिन्नाभावद्वयघटित साध्यद्वयकरणेपि दोष उक्तः) उक्तरीत्या तत्तद्धीव व्यक्तीनामवच्छेदकत्वेप्यबाध्यत्वोपलक्षितस्वरूपेणाभावनिवेशेन दोष इत्यर्थः । ऐक्यसंबन्धेनावच्छेदकत्वं वाच्यं । तेनोक्तस्वरूपस्य साध्यात्िमकतादात्म्येन प्रपञ्च संबन्धित्वेऽपि न स्वरूपावच्छेदकत्वपक्षोक्तदोषः । ऐक्यस्य सिद्धान्ते संबन्धत्वाभावेऽपि न क्षतिः । परैस्तदभ्युपगमात् प्रत्युक्तसंभवाच्च । गगनादेरपि धर्मविधया असंबन्धस्यापि संबन्धविधया प्रतियोगितायामवच्छेदकत्व संभवाच्च । न च पूर्वक्षणाद्यवच्छिन्नोक्त  स्वरूपात्मकं घटाद्यभावप्रतियोगित्वमादाय घटादौ सिद्धसाधनवारणाय अनच्छिन्नावच्छेदकतानिवेशे घटादिस्वरूपस्याखण्डत्वाभावेन तदसंभवात् । अखण्डघटत्वाद्यभावनिष्ठं ऐक्यसंबन्धावच्छिन्नप्रतियोगितावच्छेदकत्वं यस्य तादृशघटाद्यभावावच्छिन्न प्रतियोगित्वमादाय अंशतो घटादौ सिद्धसाधनमिति वाच्यं ) पक्षतावच्छेदकावच्छेदेन साध्यसिद्धेरुद्धेश्यत्वे तदसंभवात् । सामानाधिकरण्येन तदुद्देश्यत्वेऽपि  सखण्डस्यापि  घटादिस्वरूपस्यानवच्छिन्नावच्छेदकतावत्वे बाधकाभावे नादोषात् अबाध्य(त्व)व्यापकविषयत्वाभावनिवेशसंभवाच्च । एतेन स्वान्येन तत्तदबाध्य स्वरूपेणावच्छिन्न प्रतियोगिताकत्वाभावमादाय दृश्यमात्रे सिद्धसाधनमित्यपास्तम् । न च निर्विकल्पकविषयता ब्रह्मणी(व ) घटादावपि इति स्वरूपावच्छेदकत्वपक्षीयदोष इति वाच्यं । समवायवत्सिद्धान्ते  विषयतया  आधारभेदेप्यैक्य संभवात् । अबा(सा)ध्यं सर्वमित्यादि सविकल्पीयमुख्यविशेष्यताव्यक्त्यभावनिवेशात् तस्यैक्ये तत्घट मात्रस्य ज्ञानमेतत्घटविषयकमित्यादिबुध्यापत्तेः ।अबाध्यत्वनिष्ठेन विशेष्यत्वेनाभावस्य प्रतियोगित्वमादाय घटादौ सिद्धसाधनस्य वारणाय मुख्येति । एवञ्च न तार्किकादिमते बाध्यत्वाप्रसिद्धिदोष इति वाच्यं । किञ्च शुक्तिरजतादौ बाध्यत्व स्वीकार एव प्रकृतानुमानावतारो अन्यथा साध्यवैकल्यात् न चोक्तविशेष्यतायाः प्रपञ्चवृत्तित्वशंकायाम्  स्वरूपावच्छेदकपक्षीयदोषात्तन्निरासार्थं प्रपञ्चे मिथ्यात्वरूपबाध्यत्वनिश्चयापेक्षया अन्योन्याश्रय इति वाच्यं । येन हि रूपेण यद्यत्र निश्चितं न तेन तस्य तत्राभावधीः । प्रकृते च विषयत्वाद्यवच्छिन्नवत्वेन वियदाद्यधिकरणं निश्चितम् । निरूक्तपारमार्थिकत्वावच्छिन्नवत्वेन वियदादौ पारमार्थिकत्वस्य संदिग्धतया तदवच्छिन्नवत्तया तत्र संशयस्याप्यौचित्यावर्जितत्वात् तत् संशयानं प्रत्येव प्रकृतानुमानसाफल्यादिति तत्राबाध्यत्वव्यापकविषयिताकवृत्तीत्यादिरीत्या निवेशेऽपि अभावे स्वसमानाधिकरण्यं निवेशनीयं । अन्यथा सामान्यरूपेण विशेषाभावाभ्युपगममात्रेण साध्यसिध्या अर्थान्तर प्रसंगात् । ततश्च अनिर्वचनीयमनभ्युपगच्छतां मते तादृशाभावप्रसिद्धिस्फुटैव साध्यतावच्छेदक प्रकारकनिश्चयं विनानुमित्यसंभवात् पारमार्थिकत्व सन्देहदशायामपि तदसंभवात् । अत एवाबाध्यत्वव्यापकविषयत्वाभावनिवेशनमपि अपास्तं । बाध्यत्वरूपं मिथ्यात्वं दुर्निरूपमिति वदन्तं प्रति अबाध्यत्वव्यापकविषयतात्वादिरूपेण निवेशस्यायुक्तत्वाच्च ।अबाध्यत्वोपलक्षितस्वरूपावच्छिन्न प्रतियोगित्वनिवेशे तु स्वभिन्नस्वरूपेण स्वस्याभावमादाय सिद्धसाधनं स्वयमेवोक्तमिति नास्माभि र्वक्तव्यं  । यत्तुलघुचन्द्रिकायांपारमार्थिकत्वरूपेण निषेधपक्षेऽनवस्थापरिहारार्थं किञ्चित्प्रकारान्तर मुक्तं  । वस्तुतस्तु ज्ञानानिवर्त्येत्वरूपेण स्वस्वेतरसर्वदृश्यानां निषेधप्रतियोगित्वं संभवति तस्याभावीय विशेषणता संबन्धेन स्वस्मिन्नसत्वादिति लाघवात्तदेव निवेश्यत इति तदप्यनुपपन्नं ज्ञानानिवर्त्यत्व रूपपारमार्थिकत्वोपहिते शुद्धचिद्भिन्नतया लक्ष्यभूते उक्तमिथ्या लक्षणस्याव्याप्तेः तन्निष्ठप्रतियोगितायां पारमार्थिकत्वस्य व्यधिकरणतयावच्छेदकत्वासंभवात् । प्रतियोगिविशेषणतापन्नधर्मनिष्ठावच्छेदकताया तदनापन्ननिष्ठायाश्च परस्परविलक्षणतया समानाधिकरणव्यधिकरणधर्मावच्छिन्नप्रतियोगितयोः पारमार्थिकत्वावच्छिन्न त्वेनैकरूपेण निवेशासंभवाच्च आस्तां वा तथा निवेशः तथापि ब्रह्मण्यतिव्याप्तिः । पारमार्थिकत्वावच्छिन्न प्रतियोगितायास्तत्रापि सत्वात् । न हि समानाधकरणधर्मावच्छिन्नप्रतियोगिता स्वप्रतियोगितावच्छेदकधर्मवति नवर्तत इति वक्तुं शक्यं तस्यान्यूनानतिप्रसक्तधर्मावच्छिन्त्वननियमात् । न च शुद्धब्रह्मणि पारमार्थिकत्वरूपधर्मोऽपि नास्तीति वाच्यं । भावरूपधर्मानभ्युपगमेऽपि अभावरूपधर्माभ्युपगमात् । ज्ञानानिवर्त्यत्वस्य चाभावरूपत्वात् । किञ्च समानाधिकरणधर्मावच्छिन्न प्रतियोगितामादायापि निरुक्तमिथ्यात्वोपपादने प्रपञ्चस्य पारमार्थिकत्वेऽपि निरुक्ताभाव प्रतियोगित्वोपपत्त्यार्थान्तरं न च पारमार्थिकत्वावच्छिन्नाभावाप्रसिध्या नार्थान्तरमिति वाच्यं । प्रपञ्चस्य पारमार्थिकत्वेऽपि पारमार्थिकसामान्यभावसिध्या प्रपञ्चे तादृशाभाव प्रतियोगित्वस्य सूपपादत्वात् । सामान्यरूपेण विशेषाभावाभ्युपगमपक्षे तत्संभवस्योक्तत्वाच्च । च किञ्च ज्ञानानिवर्त्यत्वे ज्ञानानिवर्त्यत्रूप विशेषणासंबन्धेन स्वस्मिन्नास्तीति अनवस्थां परिहरता ज्ञानानिवर्त्यत्वं ज्ञाननिवर्त्यभ्युपगमात् । ब्रह्मणि ज्ञानानिवर्त्यत्वरूपं पारमार्थिकत्वं अपारमार्थिकमित्युक्तप्रायं । एवञ्च ब्रह्मण्यपारमार्थिकत्वसत्वेन स्वव्यधिकरणतदवच्छिन्नप्रतियोगितायास्तत्रानभ्युपगमे प्रपञ्चेऽपि तादृशप्रतियोगित्वासंभवः प्रपञ्चेऽप्यारोपितस्य पारमार्थिकत्वस्यासद्भावात् । यदिच पारमार्थिकपारमार्थिकत्वावच्छिन्नत्वं निवेश्यते तदा पूर्वोक्तानवस्था तदवस्थैव । अत एव पारमार्थिकत्वस्य प्रकारान्तरत्वेऽपि अयं दोषस्समान एव । प्रपञ्चेप्यारोपितस्य पारमार्थिकत्वस्य सद्भावेन तस्य तन्निष्ठप्रतियोगितां प्रति व्यधिकरणत्वासंभवात् । नच प्रपञ्चे पारमार्थिकत्वं प्रातीतिक ब्रह्मणि तु व्यावहारिकमिति सन् घट विशेषः  इत्यादिप्रतीतेर्व्यावहारिक प्रामाण्यस्य त्वयाभ्युपगतत्वेन प्रपञ्चेऽपि व्यावहारिकस्य तस्यावश्यकत्वात् । अन्यथासत्तादात्म्यस्यापि प्रातीतिकत्वापातात् । न चेष्टापत्तिः ब्रह्मज्ञानेतराबाध्यत्वादि घटितपक्षतावच्छेदकस्य सत्तादात्म्य साधारणतायास्त्वयैवोपपादितत्वात् । किञ्च प्रपञ्चे ज्ञाननिवर्त्यत्वनिश्चयं विना ज्ञाननिवर्त्यत्वस्य तन्निष्ठप्रतियोगिताव्यधिकरणत्वनिश्चयो न संभवति । ज्ञाननिवर्त्यत्वनिश्चयश्च निरुक्तरूपमिथ्यात्वनिश्चयं विना न संभवतीत्यात्माश्रयान्योन्याश्रयावपि दुष्परिहारौ ।  तस्मात् प्रपञ्चस्य शुक्तिरूप्यादेश्च स्वरूपेणैव त्रैकालिकनिषेधप्रतियोगित्वमिति । अत एव परेषां निर्भरः तदेव च मतं पूर्वपक्ष निरासपूर्वकं सिद्धादौ सिद्धान्तत्वेन व्यवस्थापितं इत्थं हि तत् ग्रन्धः नन्वेतन्निषेध प्रतियोगित्वं किं स्वरूपेण उत स्वरूपानुपमर्देन पारमार्थिकत्वाकारेणनाद्यःश्रुत्यादिसिद्धोत्पत्तिकस्यार्थक्रियासमर्थस्यावि विद्योपादानकस्य तत्वज्ञाननाश्यस्य वियदादेः रूप्यादेश्च धीकाले विद्यमानत्वेनासद्विलक्षक्षणस्वरूपेण त्रैकालिकनिषेधायोगात् । नापि द्वितीयः अबाध्यत्वरूपपारमार्थिकत्वस्य बाध्यत्वरूपमिथ्यात्वनिरूप्यत्वेनान्योन्याश्रयात् पारमार्थिकत्वस्यापि स्वरूपेण निषेधे प्रथमपक्षोक्तदोषापत्तिः । अतस्तस्यापि पारमार्थिकत्वाकारेण निषेधोऽनवस्था स्यादिति चेन्मैवं । स्वरूपेणैव त्रैकालिकनिषेधं प्रतियोगित्वस्य प्रपञ्चे शुक्तिरूप्ये चाङ्गीकारात् । तथाहि शुक्तौ रजतभ्रमानन्तरं अधिष्ठान्तत्वसाक्षात्कारे  रूप्यं नास्ति नासीन्न भविष्यतीति स्वरूपेणैव ""नेहनानेति'' श्रुत्या प्रपञ्चस्य स्वरूपेणैव निषेध प्रतीतेः न च तत्र लौकिकपरमार्थरजतमेव स्वरूपेण निषेधप्रतियोगीति वाच्यं भ्रमबाधयोर्वैयधिकरण्यापत्तेः । अप्रसक्तप्रतिषेधापत्तेः । न च तर्ह्युत्पत्त्याद्यसंभवः न ह्यनिषिद्धस्वरूपत्वमुत्पत्त्यादिमत्वे तन्त्रं । परैरनिषिद्धस्वरूपत्वेनाङ्गीकृतस्य वियदादेरुत्पत्त्याद्यनधि कारात् । किन्तु वस्तुस्वभावादिकमन्यदेव किञ्चित्प्रयोजकं वक्तव्यं । तस्य मयापि कल्पितस्य स्वीकारात्  । न च  त्रैकालिकनिषेधाप्रतिस्वरूपेणापणस्थं रूप्यं पारमार्थिकत्वाकारेण  प्रतिभासिकं वा प्रतियोगीति मतहानि स्यादि हि वाच्यं । अस्याचार्यवश्चसः पारमार्थिकलौकिकरजततादात्म्येन प्रतीतं प्रातिभासिकमेव रजतं प्रतियोगीत्यर्थः । तच्च स्वरूपेण पारमार्थिकत्वेन वेत्यनवस्थायां वा शब्दः एतावदुक्तिश्च पुरोवृत्तितादात्म्येनैव रजतं प्रतीयत इति मतनिरासनार्थं लौकिकपारमार्थिक रजतं तादात्म्येनापि न प्रतीयत इति प्रतिपादयितुञ्च । तदुक्त तत्वत्वप्रतीपिकायां तस्माल्लौकिकपरमार्थ रजतमेव नेदं रजतमिति निषेधप्रतियोगीति पूर्वाचार्याणां वाचो युक्तिरपि । पुरोवर्तिनि रजतार्थिनः प्रवृत्तिदर्श्रनात् लौकिकपरमार्थरजतत्वेनापरोक्षतया प्रतीतस्य कालत्रयेऽपि लौकिकपरमार्थरजतमिदं न भवतीति निषेध प्रतियोगितामङ्गीकृत्य नेतव्येति । एवं स्वरूपेण निषेधस्यैव तदभिमतत्वादेव मूलेऽपि स एव पक्षो निरस्त इति ज्ञेयं । एतद्व्याख्याभूतेचन्द्रिकाग्रन्थे पूर्वंयावानंशोनूद्य निरस्तः तमंशमपहाय इतरांशः प्रदृश्यते एतन्निषेधेत्यादि उक्तानुमाने उक्तश्रुतौ च बुध्यमानं निषेधप्रतियोगित्वमित्यर्थः ।स्वरूपेणेतिस्वम् निषेधप्रतियोगि तस्य यद्रूपसाधारणस्सामान्यधर्मो दृश्यत्वादिः विशेषधर्मो आकाशत्वादिः तेनेत्यर्थः । पारमार्थिकत्वाकारेणपारमार्थिकत्वरूपेण ननुदृश्यत्वादिरूपेणैव (यद्रूपमसाधरण धर्मोदृश्यत्वादिः) प्रतियोगित्वस्य सर्वदृश्येषु संभवे दृश्यादृश्यावृत्तिना पारमार्थिकत्व रूपेण प्रतियोगित्वं कुतो वाच्यं । तत्राहसदसद्विलक्षणस्वरूपानुपमर्देनेतिदृश्यत्वादिविशिष्टस्याधिकरणे दृश्यत्वादिरूपेणाभावो न संभवति । तद्रूपावच्छिन्नप्रतियोगिताकाभावस्य तद्रूपविशिष्टनिरूपिताधिकरणत्वेन सहा विरोधात् अथीक्ताधिकरणत्वं कुत्रापि न स्वीक्रियते किन्तु शशविषाणादेरिव दृश्यमात्रस्य देशकालसंबन्धित्वमे वोच्यते  । अत एव दृश्यत्वसंबन्धस्य दृश्याभावविरोधित्वेऽपि नक्षतिरिति चेन्न । सर्वदेशकालसंबन्धितया प्रतीयमानस्य दृश्यस्य उक्तं संबन्धित्वाभावा संभवात् अन्यथा दृश्यस्यालीकत्वापत्तेः। तस्मादसद्विलक्षणदृश्यस्य दृश्यत्वादिरूपावच्छिन्नाभावविरोधरूपोप मर्दपरिहारेण पारमार्थिकत्वेन ब्रह्ममात्रनिष्ठेन रूपेणाभावस्य निवेश इति भावः ।असद्विलक्षणस्वरूपेति। असत् विलक्षणस्य दृश्यस्य यत् स्वरूपं धर्मः तेनेत्यर्थः ।त्रैकालिकेतिवक्ष्यमाणरीत्या  प्रतियोगिप्रसक्त्यवच्छेदका वच्छिन्नस्यावच्छिन्नवृत्तिकान्यस्यवात्यन्ताभावस्योक्तानुमानश्रुतिबोधितायां वाच्यायां प्रतियोगिमत् कालत्रयसंबन्ध्यभाव एव प्रतियोप्यधिकरणे वाच्यः स च न संभवति उक्तविरोधादिति भावः । ननु दृश्यस्य देशकालसंबन्धित्वमेवास्तु तथा च नासद्वैलक्षण्यंतथा स्वसमानाधिकरणात्यन्ताभावघटितमिथ्यात्वलक्षणं मास्तु सन्मात्रवृत्त्यन्ताभावप्रतियोगित्वं तु स्यात्तत्राहधीकाले विद्यमानेनेति। दृश्यधीकालसंबन्धिनेत्यर्थः कालसंसृष्टतया प्रतीयमानदृश्ये विशेषणतया प्रतीयमानेनेति यावत् । संबन्धित्वस्वीकारे प्रतीतिविरोध इति भावः ।लौकिके परमार्थेतिपरमार्थतया लोकसिध्येद्धेत्यर्थः । व्यावहारिक इति यावत् । वैयधिकरण्यंभिन्न विषयकत्वंअप्रसक्तेति। शुक्तौ व्यावहारिकरूप्यस्य तादात्म्येन ज्ञातत्वरूपप्रसक्तेरभावेन तत्र तन्निषेधे अप्रसक्तप्रतिषेधस्तथाचानुभवविरोधः भ्रमानन्तरमित्यादिना उक्तनिषेधस्य प्रसक्तनिषेधत्वानुभवात् तर्हि प्रपञ्चे शुक्तिरूप्यादौ च स्वरूपेण निषेधप्रतियोगित्वे उक्तप्रमाणसिद्धे तन्त्रं समव्यापकं उत्पपत्त्याद्यसंभव इत्यत्र ह्यनिषिद्धरूपत्वे उत्पत्त्यादि व्यापकत्वादिलाभात् व्यापकाभावेन व्याप्याभावस्य तत्रापादितत्वात् अग्रे व्यभिचारोक्त्या उत्पत्त्यादौ व्यापकतालाभात् । नचोत्पत्त्यादौ व्याप्यताया अदूषणेन न्यूनतेति वाच्यं पूर्वग्रन्थेन तस्यादूषितत्वेन व्यापकतामात्रस्यात्र दूषणात् । अन्यदविद्याद्यनादिषट्क भिन्नद्रव्यत्वं विशेषादीत्यादिपदात् ""यतो वा'' इत्यादिरूपस्य उत्पत्यादिमत्वग्राहकप्रमाणस्य लाभः । मतहानिः-पूर्वाचार्योक्तिविरोधः । प्रतिपन्नोधावभावप्रतियोगित्वमेव मिथ्यात्वं  तच्च बाधकज्ञाने रजतं  प्रतिपन्नोपाधावभावप्रतियोगितायाः अभवासत इति प्रत्यक्षमिति विवरणकारोक्तेः । प्रातीतिकमेव रजतं पुरोवर्तिनिष्ठात्यन्ताभावप्रतियोगित्वेन प्रतीयते तदनुसारोक्तपूर्वाचाचार्योक्तिर्व्याख्येयेत्याशयेनाहअस्याचार्येत्यादिनाननु आपणस्थरूप्यशब्दस्य प्रातीतिक रजते व्यावहारिकरजततादात्म्येन प्रतीतत्वबोधकस्याचार्यवचसि किमर्थमुक्तिः तत्राहएतावदुक्तिरित्यादि। तस्मात् बाधस्य भ्रमवैयधिकरण्यपत्त्यादिना प्रातीतिकस्यैव रजतस्य पुरोवर्तिनिष्ठात्यन्ताभावप्रतियोगितया बाधकधीविषयत्वात् लौकिकेत्यादिवाचो युक्तिरिदं प्रातीतिकरजतं परमार्थ रजतं न भवतीति भेदात्मकनिषेध प्रतियोगितामङ्गीकृत्य नेयमित्यर्थः । ननु प्रातीतिकरूप्ये व्यावहारिकरूप्यस्य तादात्म्येन प्रसक्त्य भावाभ्रमवैयधिकरण्योपत्यादिना निषेधो न युक्तः तत्राहपुर इत्यादि। रजतर्थिनस्सद्रजतपाप्तिर्मे भवतु ति श्तीक्तीच्छावतः लौकिकपरमार्थरजतत्वेन सद्रजतमिदमित्येवं रूपेण  तथाच प्रातीतिकरूप्ये व्यावहारिकरूप्यस्य सद्रजत रूपेण तादात्म्यं प्रसक्तमेव । अन्यथाप्रातीतिकरूप्यं व्यावहारिकरूप्यलिप्सोः प्रवृत्त्यनुपपत्ते न च  व्यावहारिकरूप्यनिष्ठत्वोप लक्षितस्य प्रातीतिकरूप्येपि स्वीकारात् शुक्तिगतस्येदंत्वादेरिव सत्वस्यापि तत्र प्रत्ययाच्च । सद्रजतमिदमिति प्रत्ययोपपत्तेः व्यावहारिकरूप्यस्य प्रातीतिके तादात्म्यारोपस्वीकारो व्यर्थः तं विनाप्युक्तप्रवृत्त्युपपत्तेरिति वाच्यं व्यावहारिकनिष्ठं रजत्वादिकं प्रातीतिकेन स्वीक्रियते प्रातीतिकादपि व्यावहारिकरजतादि कार्यापत्तेः प्रातीतिके रजतत्वादेः प्रातीतिकस्यैव संबन्धः प्रतीयते उक्तञ्च प्रथमपरिच्छेदान्ते मूले तथैव तथाच व्यावहारिकेऽनुभूतं यद्रजतत्वादि तद्धिष्टविषयकेच्छावतां प्रातीतिके प्रवृत्तेरुक्त विशिष्टस्य प्रातीतिके तादात्म्यारोपं विनानुपपत्तेः । तादृशारोपावश्यकत्वं यदि तु व्यावहारिकनिष्ठरजतत्वादेः प्रातीतिके स्वीकारेऽपि ततो व्यावहारिकरजतादिजन्यकार्यस्यनापत्तिः । व्यावहारिकत्वविशिष्टस्यैव कारणस्य कार्यप्रयोजकत्वदर्शनेन तदन्तर्भावेनैव कारणकूटस्य फलोत्पत्तिव्याप्यतास्वीकारात् । अत एव प्रातीतिकं न कुत्रापि कारणं किन्तु तस्य ज्ञानं चिद्रूपं । अत एवव्यावहारिकात् प्रातीतिकविषयकाच्च ज्ञानादेकजातीयं कार्यं । तत्रैकेनैव रूपेण तयोर्हेतुत्वादिति नव्यमतमालंब्यते तदा प्रातीतिके नियमतो व्यावहारिकतादात्म्यारोपतन्निषेधश्चोपेक्षणीय एव । कादाचित्कतामालंब्य प्राचीनोक्तिर्नेया । न हि कदाचिदपि तौ न स्त इति वक्तुं शक्यं । यत्तु प्रातीतिके तदधिष्ठानस्यैतादात्म्यारोपात् व्यावहारिकरजतादेः प्रातीतिके तादात्म्यारोपोक्तिः न युक्तेति तन्न प्रातीतिके तदुत्पत्तिकालोत्तरमुत्पन्नेन दूरत्वादिदोषेणसन्निहितस्यान्यथाधिष्ठानस्यापि व्यावहारिकस्य तादात्म्यारोपदर्श्नात् व्यावहारिकरजतस्येन्द्रियासन्निकृष्टत्वेऽपि तदंशे स्मृतिरूपस्य भ्रमस्य संभवादिति  । परकीयमतस्येह विस्पष्टप्रतिपत्तयेचन्द्रिकायां सिद्धिपङ्क्तिव्याख्यायाभागोऽप्यनूदितः । शुक्तिरूप्यप्रपञ्चादेर्निषेधोऽस्ति स्वरूपतस्तद्वतीति परोक्तं यत्तत्तुच्छमिति कथ्यते यद्यप्यादावेव दोषा बहवोऽत्र निरूपिताः । तथापि बाधधीस्तत्रमानमित्यादिकं वचः कण्ठतो न निरस्तं । यत्तच्च निर्मूल्यतेधुना रूप्यं नास्ति नासीन्नभविष्यतीति शुक्तिरूप्यादेस्वरूपेण निषेधः प्रतीयत इति यदुक्तं तत्तावदुनुपपन्नं । तथाहि तस्यां प्रतीतौ रूप्यमित्यापणस्य व्यावहारिकरजतं विषयः उत प्रातीतिकं शुक्तिरूप्यं उतोभयसाधारण्येन रूप्यसामान्यं । नाद्यः शुक्त्यादौ तदधिकरणे वा विद्यमानस्य आपणिकरजता भावस्य त्वन्मतरीत्या प्रातीतिके मिथ्यात्वानुपपादकत्वात् । तदधिकरणनिष्ठस्तदभावो हि तस्यमिथ्यात्वोपपादक इति त्वन्मतं । न द्वितीयः व्यावहारिकरजतत्वमेव प्रातीतिकसंसर्गप्रतियोगित्वोपहितरूपेण प्रातीतिकमुच्यत इति वदता व्यावहारिकरजतात्यन्तभिन्नस्य प्रातीतिकरजतत्वस्यानभ्युपगमेन तदवच्छिन्ननिषेधोक्तेर युक्तत्वात् नेदं रूप्यमिति रूप्यभिन्नत्वेन निश्चितस्य प्रातीतिकस्य पुनरपि रूप्यत्वेन प्रतीतिविषयत्वायोगाच्च  नेदं रजतमिति बाधानन्तरमेव रूप्यं नास्ति नासीदिति प्रतीतेरनुभवसिद्धत्वात् नहीदं रजतमिति प्रतीतिः नेदं रजतमिति प्रतीतिः नेदं रजतमिति विना बाध्यते ।  न च तस्यामबाधितायां  निषेधप्रतीतिरुदेति तस्मादिदं रजतमिति भ्रमदशायां रजतमत्र वर्तते तत्र तु नास्तीति प्रतीतौ प्रातीतिकस्यापि रजतत्वेन रूपेण नास्तीति प्रतीतौ प्रातीतिकस्यापि रजतत्वेन रूपेण नास्तीति धीविषयत्वं संभवति चेदपि बाधानन्तरं न तत् संभवः अन्यथा घटो नास्तीत्यादिबुद्धेरपि पटादिविषयकत्वप्रसंगात् । न च नेदं रूप्यमिति बाधबुद्धौ शुक्त्यादिरूपाधिष्ठान एव रूप्यभेदो भासते न तु प्रातीतिकरूप्य इति वाच्यं इदं रूप्यमिति भ्रमेऽपि इदं पदार्थ एव रूप्यत्वं भासत इत्यन्यथाख्यातेरेव स्वीकारापत्त्या अनिर्वचनीयख्यातेर्दत्तजलांजलित्वप्रसंगात् । यदिचेदं रूप्यमिति भ्रमे इदं तादात्म्यापन्नतया प्रातीतिकः रूप्यमेव प्रतीयत इति उच्यते तदा नेदं रूप्यमित्यत्रापि प्रातीतिकरूप्यभिन्नतया प्रतीयत इत्यनिवार्यं । ननु प्रातीतिकरूप्ये रूप्यत्वमन्यत् व्यावहारिके च रूप्यत्वमन्यदेवेति नेदं रूप्यमित्यत्र प्रातीतिकावृत्ति यद्रूप्यत्वं तदवच्छिन्नभेद एव भासते न तु प्रातीतिकवृत्तिरूप्यत्वावच्छिन्नस्य बाधज्ञानस्यैव भ्रमत्वप्रसंगात् ।  रूप्यं  नास्तीत्यत्र तु प्रातीतिकवृत्तिरूप्यत्वावच्छिन्नाभाव एव प्रतीयत इति न कश्चिद्दोष इति चेन्मैवं । नेदं रूप्यमिति बाधबुद्धौ यद्रूप्यत्वं भेदप्रतियोगितावच्छेदकतया भासते रूप्यं नास्तीति बाधबुद्धावपि तद्धर्मावच्छिन्नात्यन्ता भावविषयकतायास्सर्वानु भवसिद्धत्वात् । अन्यथा नायं घट इति पटो नास्तीति बुध्योरिव उक्त्योर्द्वयोरपि बाधबुध्योरेकभ्रमबाधकत्वाभावप्रसंगात् नेदं रूप्यमित्यत्रार्थिकमिथ्यात्वं रूप्यं नास्तीत्यत्र साक्षादेव मिथ्यात्वं सिध्यतीत्युपपादयता त्वद्गुरुणैव द्वयोरपि बाधबुध्योरेकरूप्यत्वावच्छिन्न विषयकत्वस्यङ्गीकृतत्वाच्च । अतो नेदं रूप्यमिति बुद्धेर्लौकिक  परमार्थिरजतभेदविषयकत्ववत् रूप्यं नास्तीति बुद्धेरपि लौकिकपारमार्थिकरजताभाव विषयकत्वमेव स्वीकर्तव्यमिति । अनयाप्रतीत्या प्रातीतिकरजताभावो नसिध्यत्येव । अतएव न तृतीयः व्यावहारिकरजतत्वस्यैव प्रातीतिकसाधारणाभ्युपगमपक्षेपि नेदं रूप्यमित्यत्र यादृशरूप्यभेदो भासते रूप्यं नास्तीत्यत्रापि तादृशरूपान्ताभाव विषयकत्वस्य वक्तव्यत्वात् । कालत्रयेऽपि लौकिकपरमार्थरजतं न भवतीति त्वद्गुरूक्त्यानुसारेण नेदं रूप्यमिति बुद्धेर्व्यावहारिकरूप्यभेद विषयकत्वस्यावश्यकतया नास्तीति बुद्धेरपि तन्मात्राभावविषयकतायाः पर्यवसानात् । नन्वेवं सति भ्रमे प्रातीतिकं रजतं भासते बाधे च व्यावहारिकमिति भ्रमबाधयोर्वैयधिकरण्यप्रसङ्गः अप्रसक्तप्रतिषेधापत्तिश्च न च भ्रमे प्रातीतिकं व्यावहारिकरजततादात्म्यापन्नतयापि प्रतीयत इत्यभ्युपगमात् नाप्रसक्तप्रतिषेधः । अत एव भ्रमबाधयोर्नवैयधिकरण्यप्रसङ्ग इति वाच्यं । व्यावहारिकरजतत्वस्यैव प्रातीतिकरजतसाधारण्य पक्षे भ्रमे प्रतीतिकरजते व्यावहारिकरजततादात्म्यभानं नाङ्गीकर्तव्यं । तदनङ्गीकारेऽपिइष्टता वच्छेदकप्रकारकज्ञानस्यैव प्रवर्तकतया भ्रमानन्तरं प्रवृत्त्याद्युपपत्तेश्चन्द्रिकायामुपपादितत्वात् । व्यावहारिकरजततादात्म्यभानवादस्य प्रातीतिके रजतत्वमन्यत् व्यावहारिके च रजतत्वमन्यदिति पक्षाभिप्रायकत्वात् इति चेत्तर्हि भ्रमबाधयोर्वैयधिकरण्यप्रसंगादेव व्यावहारिकरजतत्वं प्रातिभासिक साधारणमिति पक्षस्त्यक्तव्यः । न चास्मिन्नेव पक्षे  न वैयधिकरण्यप्रसक्तिः रूप्यं नास्तीति बुद्धौ रजतसामान्यस्य भानेन प्रातीतिकरजताभावस्यापि सिद्धेरिति भ्रमितव्यम् । नेदं रूप्यमिति यादृशरूपत्वावच्छिन्नभेदो भासते । रूप्यं नास्तीत्यत्रापि तदवच्छिन्नाभाव एव भासत इत्यर्थस्योपपादितत्वात् । नन्वेतद्दोषपरिहारार्थमेव व्यावहारिकरजतत्वस्य प्रातीतिकसाधारणपक्षेऽपि व्यावहारिकरजत तादात्म्यज्ञानमभ्युपगम्यते भ्रमबाधयोरेतावद्वैयधिकरणं न दोष इति वा स्वीक्रियत इति चेत् आस्तामेवं कः प्रकृतोपयोगः रूप्यं नास्तीति बुद्धेर्व्यावहारिकरजताभावविषयकतयैव पर्यवसानात् प्रातीतिकरजतस्य स्वरूपेणाभाव  प्रति उक्तप्रतीतेरसाधकत्वात् । वस्तुतस्तु  अनिर्वचनीयाभ्युपगमेऽपि व्यावहारिक रजतत्वमेव प्रातीतिकसाधारणमिति नव्यपक्षोनुऽपपन्न एव । रजतादीनां यत् । कार्यं तत् कारणातावच्छेदककोटौ व्यावहारिकत्वस्य प्रवेशे कारणकूटनिष्ठफलोत्पत्ति व्याप्यतावच्छेदककोटौ तत् प्रवेशे वा गौरवात् । व्यावहारिकत्वादि  विशिष्टरजतत्वादि प्रकारकज्ञानस्यैव प्रवृत्त्यादिहेतुत्वापत्तेश्च । नचेष्टापत्तिः अनुभवविरोधात् । ब्रह्मज्ञानेतराबाध्यत्वचरमवृत्तिपूर्वकालाबाध्यत्वादिरूपव्यावहारिकानुपस्थितावपि प्रवृत्त्यादिकार्यस्य सर्वानुभवसिद्धत्वात् । न च व्यावहारिकत्वं स्वरूपयोग्य साधारणकारणतायां  ना वच्छेदकं किन्तु फलोपाधायकतायामेवेति न तत्ज्ञानापेक्षेति वाच्यं । संशयसाधारण्येन फलोपाधायकता ज्ञानस्यैव प्रवर्तकत्वात् अन्यथा फलानुपधायकनिश्चयेऽपि प्रवृत्त्याद्यापत्तेः । व्यवस्थापितञ्चैतदन्यत्र । नच फलोपाधायकत्वं तदवच्छेदकरूपा निश्चये गृहीतुं शक्यं । तस्माद्व्यावहारिकत्वस्य फलोपाधायकता प्रयोजकत्वे अनुभवविरोधो दुर्वार इति व्यावहारिकरजतत्वं प्रातीतिकरजते नास्तीति पक्ष एव श्रेयान् । अत एव प्रातीतिके नियमतो व्यावहारिकतादात्म्यारोपस्तन्निषेधश्चोपेक्षणीय एवेतिचन्द्रिकोक्तमयुक्तमेव । नेदं रजतमिति बाधबुद्धेरप्रसक्त प्रतिषेधत्वप्रसंगाच्च । व्यावहारिकरजतत्वस्य प्रातीतिकसाधारण्यपक्षे तादृशप्रतीतेस्तदच्छिन्नभेद विषयकत्वासंभवात् भ्रमे व्यावहारिकतादात्म्यभानानभ्युपगमे तस्य पूर्वमप्रसक्तत्वात् । ननु प्रातीतिके व्यावहारिकरजतत्वानभ्युपगमे तत्र रजतमिति व्यावहारो न स्यात् तदभ्युपगमे तु शक्यतावच्छेदक प्रकारकज्ञानस्य निष्प्रत्युहत्वात् नानुपपत्तिरिति  चेन्ननेदं रजतमिति वाक्यस्य ह्रदो वन्हिमानित्यादि वाक्यस्य च प्रामाण्यप्रसंगात्तत्रापि प्रसिद्धरजतत्वस्य प्रसिद्धवन्हित्वावच्छिन्नस्य प्रातीतिकवन्हेश्च सत्वात् । यदि च वन्ह्यादिपदं रजतादिपदञ्चोत्सर्गतो व्यावहारिकत्वविशिष्टमेव बोधयतीति न तस्याप्रामाण्यमित्युच्यते तदा इवं रजतमिति व्यवहारोऽपि व्यावहारिकरजतज्ञानादेवेति  आपणिकरजतादितादात्म्यभानं सिद्धमेवेति । तत  एव व्यवहारोपपत्त्या प्रसिद्धरजतत्वजातेस्तत्राभ्युपगमो व्यर्थ एव । न च प्रातीतिके प्रसिद्धरजताभ्युपगमे भ्रमदशायां तत्र रजतज्ञानमिदंपदार्थनिष्ठसत्वस्यारोपात्  व्यावहारिकत्वज्ञानञ्च निष्पन्नमेवत्यापणकरजतादितादात्म्यभानं न स्वीक्रियत इति वाच्यं । येन पुरुषेण कदाचिदपि रजतं नानुभूतं तस्येदं रजतमिति भ्रमो नोदेतीत्यस्य सर्वानुभवसिद्धतया रजतस्मृतेस्तत् विषयकोद्बुद्धसंस्कारस्य वा सहकारित्वे  सति तत्तादात्म्यभानाभ्युपगमादेव कृत्स्ननिर्वाहेतत्र  प्रसिद्धरजत त्वकल्पने रजतादिपदस्य व्यावहारिकत्वादि विशिष्टपरत्वकल्पने च महा गौरवात्  । प्रसिद्धरजतत्वादेस्तत्रानभ्युपगमपक्षे रजतत्वादिपदे व्यावहारिकत्वादि विशिष्टपरताया अकल्पनीयत्वात् । अधिकञ्चात्र वक्तव्यं बुद्धिमद्धिस्स्वयमेवोह्यं । इत्थं च नेदं रूप्यं नास्ति प्रतीतिद्वयेऽपि प्रसिद्धरजतत्वाद्यवच्छिन्नस्यैव भेदोऽत्यन्ता भावश्च विषयः । प्रातीतके  तदभ्युपगमपक्षेऽपि रूप्यं नास्तीत्यत्र व्यावहारिकरजतात्यन्ताभाव विषयकत्वमेव युक्तं  नेदं रूप्यं रूप्यं नास्तीति बुध्योर्भिन्न विषयकताकल्पने मानाभावात् । तस्मात् प्रातीतिक रजतस्यैव प्रतिपन्नोपाधौ स्वरूपेण निषेधे मानाभावादिरेषां प्रतिपन्नोपाधौ स्वरूपेण निषेधो न संभवतीत्येतत् कैमुत्यन्यायसिद्धमिति वेदितव्यं । यच्च नह्य निषिद्धस्वरूपत्वमुत्पत्त्यादिमत्वे तंत्रां  परैरनिषिद्धस्वरूपत्वेनाङ्गीकृतस्य विषयतादेरुत्पत्त्यनंगीकारादि तिसिद्धावुक्तं  तदसत् । सर्वदेशकालनिषिद्धस्वरूपस्य देशकालविशेष  संबन्धित्व रूपोत्पत्त्याद्यसंभवे नानिषिद्ध स्वरूपत्वमुत्पत्यादिव्यापकामिति तदभावेसत्युत्पत्त्यादिकं न स्यादिति सत्यवादिभिरापादितोत्पत्यादेर निषिद्धस्वरूपत्वव्यापकत्वाभावप्रतिपादनस्य सर्वथैवासंगतत्वात् । यत्तुचन्द्रिकायामुक्ता सांगत्यपरिहारार्थं तन्त्रमित्यस्य समव्यापकमित्यर्थ इति उत्पत्त्यादिनिष्ठव्यापकता विरोधिव्यभिचारप्रदर्शनस्य सांगत्यकमुपपादितं तेनापि स्वमूलस्यासांगत्यान्तरमेव दृढीकृतं मूलवाक्यस्यानुक्तोपालंभरूपतया स्वयमेव व्याख्यातत्वात् ।  नह्यनिषिद्ध स्वरूपत्वव्यापकमुत्पत्यादिकमिति सत्यवादिना केनाप्युक्तं नच वियदादेस्सर्वतो निषिद्धस्वरूपत्वे उत्पत्त्यादिकं न स्यादित्यापादने उत्पत्त्यादेर निषिद्धस्वरूपत्वमपेक्षितं येनैवमभिप्रायः कल्पयेत यदि चैवमुत्तरं संगतं स्यात् तद्दा अद्रव्यत्वे गन्धवत्वं न स्यादित्युक्ते गन्धशून्यमपि द्रव्यमस्तीति उत्तरमपि संगतं स्यात् यदपि मूलस्य न्यूनतापरिहारार्थं अनिषिद्ध स्वरूपत्वे उत्पत्यादि व्यापकताविरोधिव्यभिचारेपि तात्पर्यकल्पनं तदप्ययुक्तं  । शुक्ति रजताद्युत्पत्तेर्लोकसिद्धत्वाभावेन तत्र व्यभिचारस्य त्वन्मतमात्रसिद्धतया परं प्रति वक्तुं शक्यत्वात् । शुक्तिरजतादेरुत्पत्यभ्युपगमेपि तस्यापि तद्वति स्वरूपतो निषेधप्रमाणं नास्तीत्यर्थस्योपपादितत्वाच्च । श्रुतेरन्यपरत्वं वदन्तं प्रति अनुमानेन मिथ्यात्वसाधनदशायां श्रुत्यादिनिषेधोक्तेरयुक्तत्वाच्च । न च घटादेरनिषिद्धस्वरूपत्वस्य सन्दिग्धतया उत्पत्यादिमत्वे तद्व्यभिचारसन्देहोऽस्तीत्यत्र तात्पर्यमिति वाच्यम् घटादौ यद्देशकालसंबन्धित्वं येषानिश्चितम् तद्देशकालयोर्निषेधाभावस्यापि तत्र तैर्निश्चितत्वाच्च । नह्यस्मिन् काले

अनिषिद्धस्वरूपत्वमस्त्येव । अनिषिद्धस्वरूपाभावे च उत्पत्यादिमत्वरूपत्वमपि नास्तीति निश्चयस्य निष्प्रत्यूहतया अनिषिद्धस्वरूपत्वे उत्पत्यादिमत्व व्यापकता निराबाधैव । न हि घटादेर्यदा यस्मिन्नधिकरणे समवायादिसंबन्धावच्छिन्नाभावप्रतियोगित्वं सन्दिग्धं तत्रैव तस्मिन्नधिकरणे तस्य समवायसंबन्धेन विद्यमानत्वं निश्चितमिति उन्मत्तोऽपि ब्रूयात् । नचैतावता आपाद्यापादकयोरैक्यमिति भ्रमितव्यम्  । सर्वदेशकालवृत्यभावप्रतियोगित्वाव्यापादकत्वेऽपि व्यतिरेकव्यभिचारसंशयस्य तत्तदघिकरणे विशेषान्तर्भावेनैव सत्भावात् भावाभावसन्देहयोश्च परस्परनियतत्वात् तत्तदधिकरणे उत्पपत्यादिमत्वमपि सन्दिग्धमेवेति न व्यभिचार इत्येतावन्मात्रस्य विवक्षितत्वात् । नन्वेवमपि उत्पत्यादीत्यत्र विवक्षिषूत्पत्तिस्थितिध्वंसेषु उत्पत्तिस्थित्योर्देशकाल संबन्धविशेषरूपत्वेन तत्तत् संबन्धेन निषेधसन्देहस्य तेन तेन संबन्धेन तत्तत् सन्देहपर्यवसायितया तयोस्सन्दिग्धत्वसंभवेऽपि तत्तदधिकरणे निषिद्धस्वरूपत्व संदेहस्य ध्वंसप्रतियोगित्वसन्देहपर्यवसायित्वाभावात् । निषिद्धस्वरूपत्वसंशये सत्यपि ध्वंसप्रतियोगित्व निश्चयस्संभवतीति अनिषिद्धस्वरूपत्वे ध्वंसप्रतियोगित्वव्यापकता न सिध्यति चेत् सत्यं तथापि ध्वंसप्रतियोगित्वं प्रतिध्वंसाधिकरणं देशसंबन्धित्वं ध्वंसपूर्वकालसंबन्धित्वं च व्यापकत्वमिति तत्तद्देशकालयोर्निषधसन्देहस्य तद्व्यापकसंशयपर्यवसायितया तदायत्तध्वंसप्रतियोगित्वसन्देहोऽपि आवश्यक इति उक्तापत्तिभूलव्याप्तिनिर्वाहकतर्क पर्यवसायिनी स्वत एव तन्मूलभूता वा अनिषिद्धस्वरूपत्वे उत्पत्यादिव्यापकतानिर्व्याघातेति वियदादिप्रपञ्चस्य शशश्रृङ्गादिवत् सर्वदेशकालनिषिद्धस्वरूपत्वे उत् पत्यादिमत्वम् न स्यादित्यापत्तिर्द्दुर्वारेति ज्ञेयं । एवमुत्पत्यादित्यादिशब्देन कारणत्वमपि विवक्षितं । तस्यकार्यदेशावच्छेदेन कार्याव्यवहितपूर्वकालसंबन्धित्वरूपत्वादिति बोध्यं ननु भावाभावयोर्विरोधे सत्येव उक्तापादनं सर्वमुपपद्यते स एव नास्तीति कथमुक्तापादनमिति चेदेवं वदतः कोभिप्रायः- किमुक्तानुमानेन साध्यसिद्धेः पूर्वमेव  भावाभावयोर्लोके विरोधनिश्चयो नास्तीति किं वा साध्यसिध्यनन्तरं लोकानुभवसिद्धोऽपि विरोधस्त्यज्यत इति  नाद्यः स्वपरानुभवविसंवादात् ।  न द्वितीयः उक्तरीत्या प्रतिकूलतर्केषु जाग्रत्सु साध्यसिद्धेरेव वन्ध्यापुत्रकल्पत्वात् वक्ष्यते च मूलेपि स्वव्याघातादिकं तत्रैव । तद्व्यक्तीभविष्यति । यदपि स्वमतरीत्या अविद्यानादिषट्कभिन्नदृश्यत्वमुत्पत्यादिमत्वस्य समव्यापकमित्युक्तं तदप्यविचारित रमणीयं  । त्वन्मते चरमक्षणस्य उत्पत्तेर्वक्तुमशक्यतया त्वदुक्तरूपस्य उत्पत्तिमत्वव्यभिचारित्वात् । उत्पत्तिर्हि स्वाधिकरणक्षण ध्वंसानधिकरणक्षणसंबन्धो वा स्वाधिकरणे क्षणवृत्तिप्रागभावाप्रतियोगिक्षणसंबन्धो वा तदधिकरणक्षणावृत्तित्वव्याप्य स्ववृत्तिध्वंसप्रतियोगिताकसत्ताको यस्समयस्तत् संबन्धो वा । नाद्यः चरमक्षणध्वंसस्य अनवस्थापत्यात्वया (न)गीकारेण तस्य स्वपदेनोपादाने स्वाधिकरणक्षणध्वंसा प्रसिद्धेः  । स्वस्यैव ध्वंसत्वत्वाश्रयेणेऽपि स्वोत्पत्तिक्षणस्यैव तध्वंसाधिकरणतया तदनधिकरणक्षण संबन्धासंभवात् । अत एव न द्वितीयः चरमक्षणस्य स्पदेनोपादाने स्वाधिकरणक्षणवृत्तिप्रागभावाप्रसिद्धेः  । नापि तृतीयः चरमक्षण एव स्वस्यापि ध्वंसरूप इति पक्षे तद्वृत्तिध्वंसप्रतियोगिताया स्ताधिकरण क्षणावृत्तित्वव्याप्यत्वाभावात् । किञ्च निरुक्तरूपं उत्पत्त्यादित्रितयं प्रति समभिव्यापकतया विवक्षितं उत प्रत्येकं त्रितयं प्रति अथवा उत्पत्तिमत्वमात्वं प्रति नाद्यः प्रत्येकाभावस्य पूर्वमापादितत्वेन त्रितयं प्रति समभिव्यापकस्य जिज्ञासिततया किन्त्वित्यादिना तत् कथनस्यायुक्तत्वात् । न द्वितीयः अविद्याद्यनादिषट्कस्योत्पत्यभावेऽपि स्थितिध्वंसयोस्संभवेन तत्भिन्नत्वघटितस्य निरुक्तरूपस्य स्थित्यादिमत्वव्यापकताभावात् । न तृतीयः उत्पत्यादौ किं तन्त्रमिति जिज्ञासायां सत्यामुत्पत्तिमात्रे तन्त्रप्रतिपादनस्य न्यूनतापादकत्वेनासंगतत्वादिति बोध्यं ।
यदपि स्वगुरूक्तीनां मिथो व्याघातशान्तये । सिद्धिचन्द्रिकयोस्तेषामभिप्रायप्रकाशनं ।।
कृतं तत्रापि दोषाषाणां विस्पष्टप्रतिपत्तये । मूलव्याख्यात्मकग्रन्थपङ्क्तिरेवप्रदृश्यते ।।
यद्यप्यनुपदाप्रोक्तं दूष्यं यच्चापि दूषणं । तदेव भूयोवक्तव्यमथापि पुनरुक्तता ।।
न शंकनीय । व्युत्पन्नै र्विशेषोऽस्तीह यद्वयोः । विवक्षितं तु तत्प्रोक्तं मिथ्यात्वाध्यक्षरखण्डनम् ।।
अत्रसिद्धिःयमाशयः । एक विभक्त्यन्तपदोपस्थापिते धर्मिणि प्रतियोगिनि च नञोन्योन्याभाव बोधकत्वनियमस्य व्युत्पत्तिबलसिद्धत्वात् घटः पटो न भवतीति वाक्यवदिदं रजतं न भवतीति वाक्यस्य अन्योन्याभावबोधकत्वे स्थिते अभिलापजन्यप्रतीतितुल्यत्वादभिलप्यमानप्रतीतेर्नेदं रजतमिति वाक्याभिलप्यप्रतीतेरन्योन्याभावविषयत्वमेव । तथा चेदंशब्दनिर्दिष्टे पुरोवर्तिप्रातीतिकरजते रजतशब्द निर्दिष्टव्यावहारिकरजतान्योन्याभावप्रतीतेरार्थिकं मिथ्यात्वं नात्र रजतमिति वाक्याभिलप्या तु प्रतीतिरत्यन्ताभावविषयाभिन्नविभक्त्यन्तपदोपस्यापितयोरेव धर्मिप्रतियोगिनोर्नञः संसर्गाभावबोधकत्वनियमात् । सा च पुरोवर्ति प्रतीतरजतस्यैव व्यावहारिकमत्यन्ताभावं विषयीकरोतीति कण्ठोक्तमेवमिथ्यात्वम् । अतो नापसिद्धान्तो नान्यथाख्यात्यापत्तिः न वा ग्रन्थविरोध इत्यनवद्यमिति । अत्रचन्द्रिकाग्रन्थः नेदं रजतमिति बाधोऽपि रजतस्य मायामयत्वं सूचयतीतिपञ्चपादिकावाक्यं प्रतिपन्नोपाधावभावप्रतियोगित्वमेव  मिथ्यात्वं तच्च बाधकज्ञाने रजतं प्रतिपन्नोपाधावभाव प्रतियोगितयावभासत इति प्रत्यक्षमिति विवरणवाक्येन व्याख्यातं । तथा च तादृशबाधज्ञानस्यात्यन्ताभाव विषयकत्वेनैव विवरणे व्याख्यानात् कथं प्रातीतिक व्यावहारिकभेदविषयकत्वं भवद्धिरुच्यते । न च समानविभक्तिकनामद्व्ययुक्तनञा भेदस्यैवबोधनात् उक्तबाधज्ञानस्य भेदविषयकत्वमेव युक्तमिति वाच्यं  । प्रत्यक्षविषये शब्दस्वारस्येनार्थकथनस्यायुक्तत्वात् । अथ विवरणकारैरेव पश्चादुक्तबाधस्य भेदविषयकत्वमुक्तं तधाहिप्रतिपन्नोपाधौ स्वरूपेण रजतस्यात्यन्ताभाव स्वीकारेऽपि कालभेदेनैव रजततदभावयोर्व्यवस्या  स्यात्  । अन्यथा रजतस्य शून्यतारूपमलीकत्वं स्यादित्याशंक्य लौकिकपरमार्थरजतस्य कालविशेषमनन्तर्भाव्यैव निषेधात्  तादृशनिषेधसामर्थ्याच्च  प्रतिपन्न प्रातीतिकरजतं मिथ्येति तैरुक्तं । तथाच बाधकज्ञानस्य उक्तभेदविषयकत्वं तेषां संमतमित्युच्यते । तथापि पूर्वापरविवरणवाक्ययोर्विरोध इत्याशंक्य उक्तविरोधं परिजिहीर्षुराहअयमाशयइत्यादिपदेति प्रातिपदिकेत्यर्थः । चैत्रो नपचतीत्यादौ एकविभक्त्यन्तोपस्याप्यस्यान्योन्याभाव बोधकत्वादभिलापेति नञ्युक्तवाक्यरूपाभिलापेत्यर्थः । पर्वतादौ वन्ह्यादिप्रकारकानुभितेः पर्वतो वन्हिमानित्यनेन तादात्म्येन वन्हिमदादिप्रकारकधीजक वाक्येनाभलप्यमानत्वात्  उक्तवाक्यस्यापि संयोगेन वन्ह्यादिप्रकारकधीजनकत्वमिति । प्राचीनमते तु यथाश्र्रुतमेव साधु । आर्थिकमिति तथाचोक्तपञ्चपादिकावाक्येन तादृशभेदप्रतीतिरूपमेव बाधकप्रत्यक्षमभिलपितं तदभिप्रायेणैव पश्चाद्विवरणेऽपि तथोक्तं । अत एव पञ्चपाद्यां सूचयतीत्युक्तं । तेन हि तस्य निरुपाख्याताबोधनपूर्वकं मिथ्यात्वं ज्ञापयति नेदं रजतं मिथ्यैवाभासिष्ठेति च हेतुवाक्यं पश्चा दुक्तं  । परमार्थत्वनिरुपारन्याताबोधनद्वारा अर्थान्मिथ्यात्वं ज्ञापयतीति हेत्वर्थः । अर्थापत्तिप्रकारो नेदमित्यादिनोक्तः । यतो नेदं परमार्थरजतमतो मिथ्यात्वेन प्रतिपन्नोपाधिनिष्ठात्यन्ताभाद्वप्रतियोगित्व रूपेणेदमभासिष्ठेति तदर्थः । एवं चार्थिकमुक्तं मिथ्यात्वं बाधकोक्तधीलभ्यमित्याशयेन पूर्वविवरण वाक्यमविरुद्धं । अत एवोक्तनिषेध सामथ्या प्रतिपन्नरजतं मिथ्येति तत्रोक्तमिति भावः । प्रतीति  र्हि  भ्रमबाधकाले  सर्वानुभवसिद्धधीः । प्रतीतरजतस्य  प्रतीतरजतसाधारणरजतमात्रस्य रजतत्वेन पारमार्थिकत्वेन चेति शेषः । ननु रजतत्वं प्रातीतिकं निषेध्यतावच्छेदकं व्यावहारिकं वा । आद्ये तादृशबाधोत्तरं व्यावहारिकरजतत्वमादायेह रजतमिति विशिष्टबुध्यापत्तिः द्वितीये प्रातीतिकं तदादायोक्तापत्तिः  न च प्रमाबाधयोर्वैयधिकरण्याद्यापत्तेश्च द्वाभ्यां रजताभ्यां द्वे बाधबुद्धी जायेते अनुभवविरोधादितिचेन्नव्यावहारिक रजतत्वरूपेणैव रजतस्य भ्रमे  भानात् तेन रूपेण निषेधेवैयधिकरण्याद्यभावात् । भ्रमे हि व्यावहारिकरजतत्वस्य प्रातीतिकस्संसर्गः प्रातीतिकरजते यो भासते तत् प्रतियोगित्वोपहितरूपेण प्रातीतिकं रजतत्वमित्युच्यते न स्वरूपेण । अत एवाहं कर्ता इत्यादि भ्रमे आत्मनि प्रतीयमानप्रातीतिकसंसर्गविशिष्टरूपेण  मनोनिष्ठव्यावहारिककतृकत्वादिकमेव प्रातीतिकमुच्यते तादात्म्येन धर्माध्यासे धर्मिमसंसर्गस्यैवाध्यासेन स्वरूपेण धर्माध्यासे मानाभावात् अध्यस्तधर्मस्वरूपस्य अध्यस्तधर्मिधर्मत्वाभावेन धर्माध्यासत्वोक्तविरोधाच्च । न च तथापि व्यावहारिकं रजतत्वस्य संसर्गमादाय इहरजतमिति विशिष्टबुध्यापत्तिरिति वाच्यं । रजतत्वीयप्रातीतिकसंसर्गस्यापि तादात्म्यत्वस्वरूपेणैव प्रातीतिकरजतोपरि भ्रमे बाधे च  भानेन ताद्वशबाधे सति तादात्म्यत्वरूपेण व्यावहारिकतादात्म्यावगाहिन्या अपि उक्तविशिष्टबुद्धेर संभवात् । व्यावहारिकमिति तदन्यूनसत्ताकमित्यर्थः । स्वाप्नभ्रमस्य स्वाप्ने बाधे प्रातीतिकात्यन्ताभाव विषयकत्वस्य पूर्वमुक्तत्वात् । अथवा मिथ्यात्वं व्यावहारिकात्यन्ताभावघटितमेव । बाधस्तु प्रातीतिकमेवाभावं व्यावहारिकत्वेन भासमानमवगहते । तथाच व्यावहारिकमित्यस्य व्यावहारिकत्वेन भासमानमित्यर्थः  । व्यावहारिकत्वं च व्यवहारकालाबाध्यत्वं । तच्च प्रातीतिकत्वेन उक्तबाध्यत्वरूपेणागृह्यमाणे प्रातीतिकेऽपि बाधज्ञानेन गृहीतुं शक्यत एवेति भावः । कण्ठोक्तम् बाधकधीविषयः । ननु स्वसमानाधिकरणान्यून सत्ताकात्यन्ताभावप्रतियोगित्वरूपमिथ्यात्वं  बाधकज्ञानेन नियमतो गृह्यत इति वक्तुमशक्यं स्वाधिकरणत्वस्य भ्रमरूपोपस्थिते पूर्वं सत्वेपि अन्यूनसत्ताकत्वस्य पूर्वमनुपस्थितत्वात् । चक्षुरादिमानयोग्यत्वादनुमानाद्यनवतारेऽपि बाधबुध्युदयाच्चेति चेत्तत्रोच्यतेन्यूनसत्ताकत्वेन रूपेण व्यवहारकाले यदज्ञातं तादृशाभावस्यैव मिथ्यात्वघटकता स्वीकारेण ज्ञातत्वेन सर्वं साक्षिभास्यमिति विवरणाद्युक्तेः । स्वसमानाधिकरण्यादेश्च बाधकप्रतिष्ठानविषयत्वात् । उक्तमिथ्यात्वस्य बाधकवृत्तिज्ञानावच्छिन्न साक्षिणा नियमेन ग्रहणं । एवं व्यावहारिकाभावघटितमिथ्यात्वपक्षेऽपि व्यवहारकालीनज्ञाननिवर्त्यत्वेनाज्ञाता भावस्य मिथ्यात्वघटकत्वं स्वीकृत्य निर्वहणीयमीति नापसिद्धान्त इत्यादिस्वरूपेण प्रातीतिकरूपस्य न निषेध इति सिद्धान्तहानिर्नदोषः । तादृशसिद्धान्तस्यैव अस्मदाचार्यानभिमतत्वात् । अत एव व्यावहारिक रजतस्यैव स्वरूपेण निषेधस्वीकारे भ्रमबाधयोर्वैयधिकरण्यादिवारणाय तस्यैव भ्रमे भानस्य वाच्यत्वे अन्यथाख्यात्यपत्तिरिति दोषोऽपि न  । एवं उक्तपञ्चपादिविवरणग्रन्थविरोधोऽपि नेत्यर्थ इति तदेतत् सत्यमापातरमणीयं । तथा हि नेदं रूप्यमिति प्रतीत्या परमार्थान्यत्वरूपनिरूपाख्याताबोधनद्वारा मिथ्यात्वं ज्ञाप्यत इति वदतः कोभऽिप्रायः । तादृशप्रतीति व्यवहारकालाबाधाध्यत्वरूपपरमार्थत्वविशिष्टरजतत्वावच्छिन्न प्रतियोगिताकभेदो विषय इति किं वा तादृशपरमार्थत्वमात्रावच्छिन्न प्रतियोगिताक भेदः अथवा केवलंरजतत्वावच्छिन्नप्रतियोगिताकभेद इति । आद्येऽपि किं प्रातीतिकस्वारस्यादेव तादृश भेदो विषय इत्युच्यते किं वा तदस्वारस्येऽपि रजतत्ववत्तानिश्चयस्य पूर्वं विद्यमानतया तद्वतावच्छिन्नभेदप्रतीत्यसंभवात् विशिष्टरजतभेदो विषय इति अथवा रजतत्ववति रजतसामान्य भेदस्य प्रत्यक्षजनकलौकिकसन्निकर्षाभावात् विशिष्टभेदस्य तत् संभवाच्च स एव विषय इति । तत्र तावदाद्यपक्षे प्रथमकल्पो न युज्यते अभिलप्यमानप्रतीतेर भिलापप्रतीतिसमानविषयत्वस्य त्वयैवोक्ततया तादृशप्रतीतेः रजतसामान्यभेदविषयकत्वस्यैव स्वारसिकत्वात् । नहि रजतादिशब्दानां परमार्थरजतत्वावच्छिन्ने शक्तिः रजतत्वस्यापिपरमार्थवृत्तित्वाभावपक्षे तादृशविशेषणस्याव्यावर्तकत्वात् । तत्सद्भावपक्षे तु  अपरमार्थोऽपि शक्तेरावश्यकतया शक्यतावच्छेदककोटौ तद्व्यावर्तकविशेषणप्रवेशायोगात् ।  इदं रजतमिति भ्रमरूपप्रतीति   तज्जन्यव्यवहाराभ्यामेव तत्र रजतत्वजातेः कल्पनीयतया तदन्यथासिद्धौ ततरजतत्वजातेरप्यसिद्धिप्रसंगात् ।  नचाभ्रान्तानां नेदं रजतमिति व्यवहारानुरोधादेव परमार्थत्वमपि शक्यतावच्छेदककोटि प्रविष्टमिति कल्पनम् युज्यते । अभ्रान्तानामिदं रजतमिति व्यवहाराभावेन रजतत्वजातेस्तत्राकल्पनादेव नेदं रजतमिति व्यवहारस्याप्युपपत्तेः । भ्रान्तव्यवहारस्यापि साधकत्वे तु तद्विरोधादेव परमार्थत्वस्यापि शक्यताविशेषणत्वा  संभवात् । नाप्यापाद्यपक्षे द्वितीयः कल्पः । अधिष्ठानतत्वसाक्षात्कारादिना इदं रजतमिति भ्रमे अप्रामाण्य ज्ञानशून्यस्य तदुत्तरं नेदं रजतमिति ज्ञानस्यैवानुदयात् । तत्सत्वे तु तादृशभ्रमस्याप्रतिबन्धकतया  रजतसामान्यभेदस्यैव प्रतीतिसंभवादप्रामाण्यस्यापरमार्थविषयकतारूपत्वेऽपि अनुभवानुरोधेन  तत्  ज्ञानानास्कंदितनिश्चयस्याप्रति प्रबन्धकताया आवश्यकत्वात् । विपरीतनिश्चयस्य प्रतिबन्धकत्वानंगीकारे   तु  सामान्यतोऽपि रजतभेदप्रत्यक्षं संभवत्येव । नाप्याद्यपक्षे तृतीयः कल्पः । अनन्यथासिद्धप्रमारूपबाध प्रतीतिबालादेव तत्र रजतभेदरजतस्यापि स्वीकर्तव्यतया लौकिकसन्निकर्षस्यापि निर्बाधत्वात् । न च प्रतियोगितावच्छेदकंवेति कथम् भेद इति वाच्यं । अनिर्वचनीयस्वीकतृणां परमार्थत्वविशिष्टं प्रतियोगितावच्छेदकमेव भेदविरोधीत्यभ्युपगमस्य युक्तत्वात् । अन्यथानेदं रजतमिति प्रतीतिस्वारस्यभङ्गापत्तेः ।  शुक्तयादिघटितसन्निकर्षादेव भेदप्रतीत्यु पपत्तेश्च  । विशेषाघटितसन्निकर्षत्वेन सन्निकर्षो न कारणमित्यर्थस्यान्यत्र व्यवस्थापितत्वात् । न च तथा सत्यपि भेदप्रत्यक्षस्याप्रमात्वापत्तिः लोकानामप्रमात्वग्राहकाभावात् त्वदीयकुयुक्तयनु सन्धानेनाप्रमात्वग्रहस्याकिञ्चित्कारत्वात् । वस्तुतस्तु व्यावहारिकरजतस्यैव प्रातीतिकस्संसर्गः प्रातीतिके  व्यावहारिक संसर्गाभावात्भासत  इति  त्वदुक्तरीत्या  व्यावहारिकरजतत्वस्य प्रातीतिके व्यावहारिकसंसर्गेण व्यावहारिकरजतत्वावच्छिन्नप्रतियोगिताकभेदः प्रातीतिके वर्तत इति तद्विषयकत्वेन काचिदनुपपत्तिः । किञ्च रजतत्वजातेस्तत्र सद्भावात् रजतसामान्याभावो न  संभवतीत्युक्तौ पदार्थनिष्ठव्यावहारिक इदं स्यापि आरोपितस्य त्वन्मतरीत्या तत्र सद्भावात् व्यावहारिकत्वविशिष्ट रजतत्वावच्छिन्नभेदोऽपि तत्र न संभ वत्येव । व्यावहारिकव्यावहारिकत्वस्य तथात्वे चा नवस्थेति स्पष्टं । अत एव न द्वितीयः । उक्तरीत्या व्यावहारिकत्ववति तद्वत्सामान्यभेदासंभवात् व्यावहारिकं । न च प्रातीतिकं व्यावहारिकत्वमन्यत् इति न दोष इति वाच्यं । तथासति व्यावहारिकत्वमप्यत् रजतत्वस्यापि भिन्नत्वेन रजतभेदस्यैव भानसंभवे प्रतीतिस्वारस्यविरोधिनः परमार्थभेदभानकल्पनस्यायुक्तत्वात् । नेदं रूप्यं किन्तु शुक्तिरिति बाधबुद्धेरनुभवसिद्धतया शुक्त्यभिन्नतया प्रतीयमाने तत्र शुक्तिगतव्यावहारिकव्याव हारिकत्वस्याप्यनुभूयमानत्वेन तदवच्छिन्नभेदप्रतीतेरसंभवाच्च । नापि तृतीयः । शुक्त्यादिसाधारणस्य रजतत्वावच्छिन्नभेदमात्रस्य मथ्यात्वसाधकत्वाभावेन नेदं रजतमिति बाधोऽपि रजतस्य मायामयत्वं सूचयति पञ्चपाद्युक्तेस्तद्विवरणस्य च निर्वाह तादवस्थ्यात् परमार्थान्यत्वरूप निरुपाख्यता बोधनद्वारेत्युक्तिविरोधाच्च । यदपि नात्र रजतमिति प्रतीतेस्साक्षादेव मिथ्यात्वं वेद्यमित्युक्तं तदप्यनुपदमेव निरुस्तं नेदं रजतमित्यत्र भेदप्रतियोगितया यद्रजतं भासते तदेव नात्र रजतमित्यत्राप्यन्ताभावप्रति योगितयेप्यर्थस्योपपादितत्वात् त्वयैव प्रातीतिकस्य भेदप्रतियोगितया भानानद्युपगमे नात्यन्ताभावप्रतियोगितया तत्भानाभ्युपगमस्यायुक्तत्वात् एकभ्रमबाधधीरूपयोरेकस्मिन् काले अनुभूयमानयोर्द्वयोरपि  निषेधबुध्योर्भानविषयकत्वे मानाभावात् । ननु पूर्वं यद्रजतत्वेनोपस्थितं तदपहायान्यदेव निषिध्यत इति कल्पनमयुक्तं मम रूपप्रतीतेः प्रतियोगिज्ञानरूपतया तन्निषेधधीहेतुत्वादिति चेत्तर्हि नेदं रजतमिति निषेधे सा सामग्रीक्वगता येन प्रातीतिकभेदमानं नाभ्युपैषि । तस्मिन् तत्भेदस्य बाधादिति चेत्तर्हि तदत्यन्ताभावस्यापि  बाधितत्वं समानमेवअन्योन्याभावे प्रतियोग्यवृत्तित्वस्यैव अत्यन्ताभावे तद्वदवृत्तित्वस्यापि सर्वानुभवसिद्धत्वात् न हि प्रतियोगिमति तद्वत्तावच्छेदक देशकालावच्छेदेनान्यत्र क्वचिदत्यन्ताभावस्सिद्धः येनैवं (सिद्धः) विशेषः कल्प्येत । तस्मात् साच पुरोवर्तिप्रतीतिरजतस्यैव व्यावहारिकमत्यत्यन्ताभावं विषयीकरोतीतिसिध्युक्तिरसंगतैव। यदपि प्रतीतरजतस्यैव प्रतीतरजतसाधारणरजतमात्रस्य रजतत्वेन पारमार्थिकत्वेन वेति शेष इति तद्व्याख्यानं तदप्यत्यन्तमनुपपन्नं । पारमार्थिकत्वेनेति शेषपूरणपक्षे रजतस्येत्यस्यानन्वयप्रसंगात् न हि रजतसामान्य निष्ठप्रतियोगिताया व्यवहारकालाबाध्यत्वरूपं पारमार्थिकत्वं व्यधिकरणं । न च समानाधिकरणधर्मावच्छिन्नाभाव एव विवक्षातः प्रातीतिकरजतस्य तदप्रतियोगितया पुरोवर्तिप्रतीत रजतस्येत्युक्तिविरोधात् । नहि परमार्थिकत्वेनेति पक्षे रजतपदं यथाश्रुतमेव । रजतत्वेनेति पक्षे तु रजतसामान्य परमित्याशय इति  चेन्नएकस्मिन्नेव वाक्ये एकस्य रजतशब्दस्य अर्थद्वयपरताया अप्ययुक्तत्वात् । किञ्च यदि रजतसामान्यस्याभावं बाधधीविषयीकुर्यात् तदा बाधधीर्वेद्यतया त्वदभिमतं मिथ्यात्वमपि रजतसामान्यस्यैव स्यात् । न च तथात्वमभ्युपैषि यतो नेदं परमार्थरजतं । अतो मिथ्यत्वेन प्रतिपन्नोपाधिनिष्ठात्यन्ताभावप्रतियोगित्वरूपेण इतमभासिष्टेति तदर्थ इति पूर्ववाक्येना परमार्थरजतमात्रे अभावप्रतियोगित्वभानस्य उक्ततया रजतशब्दस्य रजतसामान्यपरतया व्याख्यानस्य स्वगुरुक्तिस्वोक्त्युभयविरुद्धत्वाच्च । ननु रजतसामान्यस्य अभावत्वप्रतीतावपि प्रतीतिकरजत एव मिथ्यात्वरूपं तस्यैव प्रतिपन्नोपाधावभावप्रतियोगित्वात् आपणिकरजतादिकं प्रति शुक्तादिदेशो न प्रपन्नोपाधिरिति न तस्य मिथ्यात्वमिति चेदेवं वदतः काेऽभिप्रायः अभावप्रतियोगित्वमात्रं रजतसामान्ये प्रतीयमानं यदभावप्रतियोगित्वं तदेव प्रातीतिकमात्रे मिथ्यात्वरूपतया पर्यवस्यतीति । नाद्यः -नात्र रजतमित्यादिप्रतीतौ धर्मितावच्छेदकद्वयस्य विधेयद्वयस्य चा  भानात् तत् कल्पने चानुभवविरोधात् । न द्वितीयः परमार्थत्वाभावं हेतुकृत्य प्रतिपन्नोपाधावभावप्रतियोगित्वरूपं मिथ्यात्वभावप्रतिपादनविरोधात् अत इत्युक्तं हेतुत्वं हि अभासिष्टेत्युक्ते भानेन्वेति मिथ्यात्वं बाधकधीवेद्यमिति बाधकधिय एव मिथ्यात्वे प्रमाणतयोपन्यासविरोधश्च । बाधकधियस्तदेकदेशविषयत्वेऽपि  तद्विषयकत्वाभावात् । नह्यनन्यथासिद्धनियत पूर्व वृत्तितावच्छेदकधर्मवत्वरूपाकारत्वैकदेशभूतदण्डत्वाद्यवगाह्यायं दण्डइत्यादिप्रत्यक्षं कारणमिति वक्तुं शक्यं । किं बहुना यद्येकदेशभानमात्रं विवक्षितं तर्हि  अन्यूनसत्ताकत्वादेरभानात् कथ मिथ्यात्व भानमित्याक्षिप्य महतायत्नेन तत्समर्थपर स्वग्रन्धविरोधश्च । यदपि तादात्म्येन धर्मध्यानस्य धर्मसंसर्गस्यैव अध्यास इत्यभ्युपगम्यते अतो व्यावहारिकरजतत्वस्य शुक्तिरजतादौ प्रातीतिक एव संसर्गः तस्य च तादात्म्यत्व रूपेणैव भ्रमे बाधे च भानात् बाधबुध्यनन्तरं प्रातीतिकं व्यावहारिकं वा तादात्म्यमादाय न विशिष्ट बुध्यापत्तिरित्युक्तं तदप्ययुक्तं । धर्मसंसर्गाध्यासापेक्षया लाघवेन धर्माध्यासस्यैव युक्तत्वात् । प्रातीतिक व्यावहारिकतादात्म्ययोरनुगततादात्म्यत्वाभ्युपगमे समवायस्थानीयतादात्म्येन रजतत्ववत्तायाः प्रातीतिकेऽप्यक्षततया ततोऽपि रजतादिकार्यापत्तेगस्तत् परिहारार्थं मार्गान्तरान्वेषणस्यावश्यकत्वे च व्यावहारिक रजतत्वं प्रातीतिकसाधारणमिति पक्षस्यैव लाघवेन युक्ततया व्यावहारिक रजततादात्म्यभावदस्य निरुत्थानत्वापत्या  त्वत्गुरूक्तीनामत्यन्तमसामञ्जस्यापातात् न चोक्तरीत्यनंगीकारे प्रातीतिकरजतत्वमादाय विशिष्टबुद्धिः कथं वरणीयेति वाच्यं । व्यावहारिकरजतनिषेधबुद्धेरेव रजतोपादानभूतज्ञाननिवर्तकतया तादृश ज्ञानघटितकारणाभावादेव त्वन्मते बाधानन्तरं विशिष्टबुद्धेर्वारपीयत्वात् । तथासत्येव त्वत्गुरूक्तीनां सामञ्जस्यात् । अतस्तत् कल्पनं त्वत् गुरूक्तिविरुद्धमेव । यदपि व्यावहारिकमित्यस्य तदन्यूनसत्ताकमित्यर्थ इति व्याख्यानं तदपि न शोभते प्रातीतिकरजतत्वस्यैव तच्छब्देन ग्राह्यतया तदन्यूनसत्ताकाप्रसिद्ध्या तद्भिन्नस्यापि वक्तुमशक्यत्वात् मिथ्यात्वस्य तत्रैवोपपादनीयतया तच्छब्देन तस्यैव ग्राह्यत्वात् । क्लेशेन कथञ्चित्   समर्थनेऽप्युक्त व्याख्यानंनिष्फलमेव । न्यूनसत्ताकत्वेनाज्ञातत्वस्यैव मिथ्यात्वोपपादकतायास्स्वयमनुपदं वक्ष्यमाणतया तादृशाज्ञातत्वौपयिकतया वस्तुगत्या व्यावहारिकत्वावच्छिन्नपरत्वेऽपि बाधकाभावात् । न च प्रातीतिकरजतस्या भावः प्रातीतिक एवेति वक्तुं शक्यं । स्वाप्नाभावस्य कथञ्चित्प्रातीतिकवाचोयुक्तिसंभवेऽपि व्यवहारकाले सर्वथैवाबाधितस्य जागरकालेऽनु भूयमानस्य प्रातीतिकाभावस्य प्रातीतिकत्वायोगात् । अत एव व्यावहारिकमित्यस्य व्यावहारिकतया भासमानमित्यर्थान्तरकरणमप्य युक्तमेव  । व्यवहारकालाबाध्यत्वादिरूपव्यावहारिकत्वस्यानुपस्थितावपि मिथ्यात्वस्य बाधकधीवेद्यतायाःस्वयं वक्ष्यमाणतया नियमतो बाधकधीविषयो योऽर्थः तत्परस्य व्यवहारिकशब्दस्य वस्तुगत्या व्यावहारिकपरत्वस्यैव वक्तव्यत्वात् व्यावहारिकत्वेन भासमानतायाः कादाचित्कत्वात् । यद्यपि न्यूनसत्ताकत्वेन व्यवहारकालाबाध्यत्वेन वा अज्ञातो यस्स्वाधिकरणवृत्त्यभावः तत्प्रतियोगित्वमेव मिथ्यात्वं तच्चोक्तबाधकधीवृत्तिसहितेन साक्षिणा नियमतो गृह्यते अज्ञातत्वेन भानं सर्वं साक्षिभाव्यमिति विवरणाद्युक्तेरिति  तदप्यनुपपन्नं । चैत्रस्य घटादौ स्वसमानाधिकरण प्रातीतिकाभावप्रतियोगित्व ज्ञानदशायामपि व्यवहारकालबाध्यत्वेन चैत्राज्ञानविषयतादृशाभाव प्रतियोगित्व ज्ञानसंभवेन घटादौ मिथ्यात्वव्यवहारापत्तेः स्वस्यापि पूर्वकालिकं यत्तादृशाज्ञानं तद्विषयत्वमादाय तादृशव्यवहारापत्तेश्च । वस्तुतः स्वाधिकरणवृत्त्यभावप्रतियोगित्वरूपं मिथ्यात्वं बाधकधीवेद्यमित्युक्तिस्साहसमात्रमेव । नात्र रजतमित्यादि प्रतीतौ पूर्वं रजतवत्तयाऽनुभूते देशविशेषे रजताभावभानेऽपि किञ्चिद्धर्मिणि स्वादिकरणवृत्त्यभाव प्रतियोगित्वज्ञानस्याहार्यज्ञानमात्ररूपतया इच्छादिघटितसामग्रीं बिना तदसंभवाच्च । न हि वन्हिः वन्हिमन्निष्ठाभावप्रतियोगि  वन्हिमान् निर्वन्हिरित्यादिरूपमनाहंहार्यज्ञानं केनाप्यभ्युपगम्यते । तस्मात् परोक्तार्थानां सर्वथैव परस्परव्याहतत्वात् । तद्रीत्या मिथ्यात्वप्रत्यक्षं दुरुपपादमिति सिद्धं । नन्वेवं सति बाधधीसमनन्तरं मिथ्यैवरजतमभासिष्टेति व्यवहारः कथमुपपद्यत इति चेन्नसिद्धान्त्यभिमतं तत्तद्वस्तूनां तत्तदधिकरणदेशकालयोर्यन्मिथ्यात्वं तत् स्वरसत एव बाधकधीगम्यमित्यस्य स्पष्टत्वात् । वक्ष्यते चेदमुपरिष्टात् मूलव्याख्यावसर इति ज्ञेयं । किञ्च स्वाधिकरणं विनान्यत्रावर्तमानानां तत्तद्वस्तूनां यदि स्वाधिकरणदेशकालयोरप्यभावस्स्यात् तदा शशश्र्रृङ्गादिवदत्यन्तासत्वापत्तिः । यदत्रोक्तंसिद्धौनन्वेवं अत्यन्तासत्वापातः प्रतिपन्नोपाधौ त्रैकालिकनिषेध प्रतियोगित्वं हि अन्यत्रासत्वेन संप्रतिपन्नस्य घटादेस्सर्वत्र त्रैकालिकनिषेधप्रतियोगित्वपर्यन्तमन्यथा तेषामन्यत्र सत्वापातात् । न हि तेषामन्यत्र सत्वं संभवतीति त्वदुक्तेश्च कथमसद्वैलक्षण्यं नहि शशश्रृङ्गादेरितोऽन्यदसत्वं । न च निरूपाख्यत्वमेव तदसत्वं । निरुपाख्यपदेनैवाख्यायमानत्वात् । नाप्यप्रतीयमानत्वमसत्वमसतो  प्रतीतावसद्वैलक्षण्यज्ञानस्यासत्प्रतीति निरासस्यासत्पदप्रयोगस्य चायोगात् । न चापरोक्षतया प्रतीयमानत्वं तन्नित्यातीन्द्रियेष्विति व्याप्तेरिति चेत् मैवंसर्वत्र तैकालिकनिषेधप्रतियोगित्वं यद्यपि तुच्छानिर्वाच्ययोस्साधारणम् तथापि क्वचिदप्युपाधौ सत्वेन प्रतीत्यनर्हत्वमत्यन्तासत्वं तच्च शुक्तिरूप्ये प्रपञ्चे च बाधात् पूर्वं नास्त्येवेति न तुच्छापत्तिः न च बाधात् पूर्वं शुक्तिरूप्यं प्रपञ्चो वा सत्वेन न प्रतीयत । एतदेव सदर्थकेन उपाधिपदेन सूचितं । शून्यवादिभि सदधिष्ठानकभ्रमानंगीकारेण क्वचिदप्युपाधौ प्रतीत्यनर्हत्वरूपा सद्वैलक्षण्यस्य क्वचिदप्यपाधौ सत्वेन प्रतीत्यर्हत्वरूपस्य शुक्तिरूप्ये प्रपञ्चे चानंगीकारादिति । अत्रचन्द्रिकाअत्यन्तासत्वापात इति अवच्छिन्नवृत्तिकान्यस्य सर्वदेशवृत्तित्वस्यात्यन्ताभावस्य प्रतियोगित्वमत्यन्तासत्वं तदादाय प्रपञ्चेऽर्थान्तरापत्तिरुक्त्वानुमाने स्यादित्यर्थः । ननु प्रतिपन्नोपाधिमात्रनिष्ठात्यन्ताभाव प्रतियोगित्वमुक्तानुमानेन सिद्धं न तूक्तात्यन्ताभासत्वं अतः कथमर्थान्तरं तत्राहप्रतिपन्नेत्यादि त्रैकालिकनिषेधेतिअवच्छिन्नवृत्तिकान्यात्यन्ताभावेत्यर्थः अन्यत्रासत्वेन प्रतिपन्नस्योपाधिभिन्न निष्ठानवच्छिन्नवृत्तिकान्यात्यन्ता भावप्रतियोगित्वेन संप्रतिपन्नस्य प्रतियोगित्वपर्यन्तं तन्निश्चयप्रयोजकं तथाचोक्तानुमानेनान्यत्रा सत्वनिश्चयसहकृतेन उक्तात्यन्तासत्त्वनिश्चयसंभव इति भावः । ननु तथापि सर्वत्रेत्ययुक्तं यत्किञ्चित् प्रतिपन्नोपाधेरेव उक्त मिथ्यात्वे यत् किञ्चित् प्रतिपन्नोपाधेरेव निवेश इत्यर्थः  ।अन्यत्रेतिप्रतिपन्नोपाध्यन्तर इत्यर्थः । सत्वापातात्सत्वमादायार्थान्तरात् । किं चित् प्रपन्नोपाधिमात्रनिष्ठव्याप्यवृत्त्यभावप्रतियोगित्वमादाय अर्थान्तरापत्तिरिति यावत् । ननु प्रतिपन्नोपाधिभिन्नदेशसत्वस्य सन्दिग्धत्वेन प्रपञ्चस्याप्यन्तासत्वापत्तिः तत्राहनहीत्यादित्वदुक्तेः त्वदाचार्योक्तेः । तथा च निश्चितमेव तदिति भावः । इतः=सर्वदेश निष्ठव्याप्यवृत्त्यत्यन्ताभावप्रति योगित्वात्  । असत्वंअसत्वशब्दार्थः । निरुपाख्यत्वंशब्दवृत्त्यविषयत्वं ख्यायमानत्वात् वृत्तिसंबन्धेन संबन्ध्यमानत्वात् निरुपाख्यादिपदानां लोके आनुभावकत्वरूपशक्तिविरहेऽपि अननुभवरूपमलीकविषयकत्वं विकल्पं प्रति योगेन लक्षणया संकेतविशेषेण वा लोकोपस्थिति द्वारा जनकत्वमावश्यकं । तादृशविकल्पस्य साक्षिसिद्धत्वात् । ""शब्दज्ञानानुपाती वस्तुशून्यो विकल्प'' इति पातञ्चलसूत्रेण तादृशविकल्पसद्रूपवस्त्वविषयकस्य शब्दज्ञानजन्यस्योक्तत्वात् । अत एव ""वृत्तयः पञ्चथ्यः प्रमाणविपर्ययविकल्पनिद्रास्स्मृतय'' इति वृत्तिज्ञानानां पञ्चधा विभागेन विपर्ययरूपात् सद्रूपाधिष्ठानविषयकत्वात् भ्रमात् पार्थक्येन ""विकल्पः'' पातञ्जलसूत्र एवोक्तः । निद्रा सौषुप्तिवृत्तिः । नच निर्धर्मकत्वादलीके निरूपाख्यादिपदानां योगादिवृत्त्यसंभव इति वाच्यं । तस्येतरधर्मशून्यत्वेऽप्यभावस्य विकल्पविषयत्वादेश्च धर्मस्य तत्र स्वीकारेण योगेन वाचकशब्दरूपोपाक्याविरहोपस्थित्या उक्तविरहाश्रयालीकोपस्थिति संभवेन लक्षणसंभवात् । अनेन पदेनालीकत्वं बोध्यमिति संकेतसंभवाच्च तथाच वृत्तिविषय एवालीकमिति भावः । अपरोक्षतया प्रतीयमानत्वं प्रमाणजन्मप्रत्यक्षाविषयत्वं यथा नित्यादतीन्द्रियस्यापीश्वरं प्रत्यपरोक्षत्वात् नित्येत्याद्यसंगतेः नास्त्येव तथाच सामान्यानुमाने सत्वेन प्रतीत्यर्हमित्यस्य पक्षे विशेषणस्योक्तत्वेन तादृशविशेषण विशिष्ठप्रपञ्चे प्रतिपन्नेत्यादिमिथ्यात्वसिद्धावपि नालीकत्वमादायार्थान्तरमिति भावः । ननु शून्यवादिनो माध्यमिकस्यमते सर्वं मिथ्येति  स्वीकारेऽपि घटस्सन् इत्यादि धीस्स्वीक्रियते सर्वानुभव सिद्धायास्तस्यापलापासंभवात् । तत्राबाध्यरूप सत्तादात्म्यं न भाति  । किन्तु  अर्थक्रियाकारित्वमिति तैस्स्वीक्रियते । तथाचान्यैरपि तथवोच्यतां तत्राहन च बाधादित्यादिसत्वेन अबाध्यरूपसत्तादात्म्येन माध्यमिकान्यैस्सर्वैरपि वादिभिरिति शेषः । तथाच माध्यमिक भिन्नानामनुभवस्तादृश इति भावः । ननु विशेषानुमानेषुक्तविशेषणस्य पक्षेऽनुक्तत्वादर्थान्तरं मिथ्यात्वमिथ्यालक्षणत्वासंभवश्च अलीकेति व्याप्तेस्तत्राह -एतदितिप्रपञ्चस्य सत्तादात्म्येन  प्रतीयमानत्वेन सदर्थकेन अबाध्यार्थकेन प्रतिपन्नपदयुक्तेनेति शेषः । सूचितमिति प्रतिपन्नपदस्य स्वतादात्म्यधीविशेषयार्थकतया उपाधिपदार्थे प्रपञ्चरूपस्वतादात्म्यधीविशेष्यत्वस्य शब्दतो लाभेन  प्रपञ्चे सत्तादात्म्येन प्रतीयमानत्वस्याप्यर्थतो लाभ इति भावः । ननु सदर्थकोपाधिपदेनापि प्रपञ्चस्या लीकत्वमादायार्थान्तरं दुर्वारं । उक्तालीकत्ववादिना माध्यमिकेन प्रपञ्चे क्षणिकत्वादिभावनानिवर्त्य स्थिरत्वादेरिवाबाध्यत्वस्यापि शून्यत्वभावनानिवर्त्यस्य व्यावहारिकत्व स्वीकारेणाबाध्यत्वोपहित प्रपञ्चे प्रपञ्चतादात्म्यधीविशेष्यत्वस्वीकारात् तत्राह-शून्येत्यादि। शून्यवादिभिः माध्यमिकमतानुयायिभिः अबाध्यत्वोपहितास्वीकारादिति शेषः ।सदधिष्ठानष्ठेति। अबाध्यत्वोपहितविशेष्यकेत्यर्थः । आवश्यकेनार्थ क्रियाकारित्वेनालीकव्यावृत्तेन सन् घट इत्यादि प्रत्ययोपपत्तेरुक्ताबाध्यत्वं माध्यमिकेन न स्वीक्रियते । नचैवं तन्मते शून्यभावना व्यर्थेति वाच्यं तस्याः परमकाष्ठापन्नवैराग्यहेतुत्वेन प्रपञ्चस्वरूपबाधत्वेन चात्महानरूपमोक्षसंपादकत्वेन तन्मते स्वीकारात् ।अनंगीकारादितिअबाध्यविशेष्यक प्रपञ्चभ्रमस्वीकारे प्रपञ्चेप्यबाध्यतादात्म्यभ्रमोऽवश्यं स्वीकार्यः । परस्पराध्यसानुरोधात् । अन्यथातु तत्र मानाभाव इति । भाव इति ।।
उक्तव्यख्या स्वसांगत्यमत्रभूयः प्रदृश्यते -।
कृत्स्न व्याख्यानवादस्य फलं तत् बुध्यतां बुधैः-।।
अत्यन्तासत्वापातइत्यादि वाक्यस्य उक्तानुमानेन साध्यसिद्धिमभ्युपगम्य अर्थापत्तिपरतया व्याख्यानं तावदयुक्तं । स्वाधिकरणवृत्त्यभावप्रतियोगित्वरूपसाध्यस्यासद्व्यावृत्ततया  तत्  सिद्धौ अर्थान्तरा संभवात्  । न हि देशकालासंबन्धेत्वेनाभिमतस्यासतः किञ्चिदधिकरणमस्ति । न च प्रतिपन्नपदस्य तादात्म्य संबन्धेन स्वप्रकारकधीविशेष्यपरतया  उपाधिशब्दस्य च सदर्थकतया अत्रैव व्याख्यानात् । प्रतिपन्नोपाधौ निरवच्छिन्नवृत्ति कात्यन्ताभावप्रतियोगित्वस्य साध्यत्वमभिप्रेत्यार्थान्तरोक्तिर्युज्यत इति वाच्यं । विशेषपक्षकानुमाने सत्वेन प्रतीत्यर्हत्वस्य पक्षतात्वच्छेदककोटान प्रवेशात् । सत्वेन प्रतीत्यास्तत्वरूपासद्व्यावर्तकाकरस्य कथं लाभइति शंकावारणार्थं प्रतिपन्नोपाधाविति साध्यनिर्देशपरवाक्येनैव तल्लाभ इत्याशयेन तथा व्याख्यानेऽपि स्वाधिकरणवृत्त्यभावप्रतियोगित्वं साध्यमित्यर्थस्यापरित्यक्तत्वात् । स्वात्यन्ताभावाधिकरण एव प्रतीयमानत्वमिति वक्ष्यमाणसाध्यस्य स्वप्रकारकधीविशेष्यताव्यापकाभावप्रतियोगित्वरूपतया प्रतिपन्नोपाधावित्यादि साध्यस्य च स्वाश्रय निष्ठाभावप्रतियोगित्वरूपतया पौनरुक्त्य परिहारस्य स्वयमेव करिष्यमाणत्वाच्च । तार्किकादीन् प्रति स्वप्रकारकधीविशेष्यनिष्ठाभावमात्रसाधने  सिद्धसाधनापत्या तादृश भावे व्यापकतायाः अप्यवश्यन्निवेशनीयत्वेन उक्तवाक्यस्य तादृशसाध्यपरत्वे साध्यनिश्चयस्यैवा सत्वनिश्चयरूपतया तन्निश्चयजनकत्वोक्तेरसांगत्यापाताच्च । यावत्  सदधिकरणकेत्यादि  वक्ष्यमाणरीत्याश्रयणेऽपि सत्वव्यापकता निवेश एव पर्यवसानात् । अत एव स्वाधिकरणत्वेनाभिमते देशेप्यभावाभ्युपगमे स्वाधिकरणत्वस्यैवासंभवात् स्वाधिकरणताघटितसाध्यस्य निश्चय एव न संभवतीत्यभिप्रायकतया त्वदीयार्थान्तरोक्तिसमर्थनस्यापि नावकाशः । साध्यनिश्चयस्यात्यन्ता सत्वनिश्चयजनकत्वोक्ति विरोधतादवस्प्यात् । अथ माध्यमिकमतरीत्या साध्यसिद्धिमादायार्थान्तरशंकापरिहारार्थमयं ग्रन्थः प्रवृत्तः न तु सत्यवादिनामभिमतं यच्छशश्रृङ्गादिनिष्ठमसत्वात्तदादायार्थान्तरवारणार्थंः उतरवाक्ये माध्यमिकानां सत् पदार्थानंगीकारप्रतिपादनात् अत उक्तरीत्या व्याख्यानं युज्यत एव माध्यमिकमते प्रपञ्चस्यैवालीकतया तस्यैव देशकालसंबन्धाभ्युपगमात् इति चेत्मैवं माध्यमिकैः कृत्स्नमिथ्यावाभ्युपगमेऽपि प्रपञ्चे अत्यन्ता सत्वस्यानभ्युपगमात् । न चात्यन्तासत्वशब्देन मिथ्यात्वमेव विवक्षितमिति वक्तुं शक्यं । नहि शशश्रृङ्गादेरितोन्यदसत्वमिति शशश्रृङ्गादेरेवासत्वेन प्रतिपादनासंगतेः । नच निरूपाख्यत्वमसत्वं । नचापरोक्षतया प्रतीयमानत्वम सत्वमित्याद्युत्तरवाक्यासंगतेश्च । माध्यमिकमते विश्वस्यैवालीकत्वेन निरूपाख्यत्वस्य अपरोक्षतया अप्रतीयमानत्वस्य वा अलीकत्वरूपतया शंकितुमशक्यत्वात् । अतः प्रपञ्चस्य सर्वदेशकालवृत्त्यभावप्रतियोगित्वे शशश्रृङ्गादिवत् देशकालसंबन्धित्वस्यैवासंभवात्  स्वाधिकरणेत्यादि साध्यं परित्यज्य सर्वदेशकालवृत्यभावप्रतियोगित्वमेव साधनीयं । तच्चासत्वमेवेति साक्षादर्थान्तरपरत्वमेवास्य वाक्यस्य वक्तव्यं । माध्यमिकैकरप्युक्तरूपस्यैव मिथ्यात्वस्याभ्युपगमात् तन्मतवैलक्ष्ण्यं च नस्यादित्युक्तावपि साक्षादेवार्थान्तरं भवतीति परंपरया तत्परत्वं व्याख्यानमनुचित मेव । न च वस्तुतस्वाधिकरणीभूतो यो देशस्तद्देशनिष्ठाभावप्रतियोगित्वसिद्धौ विवक्षितायां परंपरया अर्थान्तरपर्यवसानं संभवतीति वाच्यं । विशेषानुमाने तथा वक्तुं शक्यत्वेऽपि सामान्यानुमाने तत्तद्देशानामनन्ततया तत्तद्देशत्वेन निवेशासंभवात् । सामान्यानुमानेऽपि परंपरया अर्थान्तरपरत्वासंगति तादवस्प्यात् । निरूपाख्यतया ख्यायमानत्वादिति वाक्यस्य अलीके आनुभावकत्वरूपशक्तिविरहेऽपि भ्रमप्रमान्य भूतालीकविषयिणी या वृत्तिस्तत् प्रयोजकयोगशक्त्यादि रूपवृत्तिविषयत्व मलीकेऽप्यावश्यकमिति तात्पर्यवर्णनमप्यसत् । न च निरूपाख्यत्वमित्यादिवदतः शंककस्यासद्विषयक वृत्तेर्भ्रमान्यत्वादेरभिमतत्वे आनुभवकत्वलक्षणशक्त्यविषयत्वमेवासत्वमिति वक्तुं शक्यतया सद्वैलण्यासिद्धिप्रतिपादनस्यालग्नकत्वापातात् । वृत्तिविभाजकसूत्रेण तथा प्रतिपादनेऽपि शंककस्य तन्मताभ्युपगन्तृताया वक्तुमशक्यत्वत् । अत एव प्रमाणजन्येत्यादि व्याख्यामप्ययुक्तं सामान्यतोऽ पराेक्षप्रतीत्य विषयत्वमित्युक्तेर्निर्दोषतायाश्श्रंककेनाभ्युपगमे असद्वैलक्षण्यासिद्धि प्रतिपादनासांगत्यात् ईश्वरानभ्युपगन्तृमतसाधारण्येन असत्वं निर्वक्तव्यमित्यभिप्रायस्यैव वाच्यत्वात् । अस्तुनामेदं सर्वमपि यथा कथं चित् माध्यमिकमत वैलक्षण्यप्रतिपादनसंरंभस्तु तव सर्वथैव निष्फलः माध्यमिक मतेऽप्यारोपितस्याबाधात्वस्य संभवेन बाध्यत्वोपहिततादात्म्यरूपस्य सत्वेन प्रतीत्यर्हत्वस्य प्रपञ्चे तन्मतरीत्यापि वक्तुं शक्यत्वात् । नच  वस्तुगत्यायदबाध्यं तत्तादात्म्यं तन्मते न संभवति । तादृशस्य वस्तुनः तैरनंगीकारादिति वाच्यं । वस्तुगत्या यदबाध्यमित्यस्य यत्राकल्पितं स्वाभाविकमबाध्यत्वमस्ति तदर्थकत्वे भवन्मते प्यप्रसिद्धेः । ब्रह्मणि बाध्यत्वरूपधर्मस्य त्वन्मतेऽपि कल्पितत्वात् । अबाध्यत्वोपलक्षितार्थकत्वे उपहितकेवलयोर्भेदाभ्युपगमे नारोपिताबाध्यत्वेनापि प्रपञ्चस्योपलक्षितत्व संभवात् । त्वन्मतरीत्यापि तथैव तदुपलक्षित तादात्म्यस्य वक्तव्यत्वात् । न च मन्मते अभावस्याधिकरणात्मकत्वपक्षाश्रयणे ब्रह्मण एवाबाध्यत्वस्वरूपत्वमस्ति माध्यमिकैस्तु तथा नाभ्युपगम्यत इति विशेष इति वाच्य ं।  उक्तरीत्या अबाध्यस्वरूपत्वस्य । माध्यमिकमतरीत्या अलीकेऽपि बाध्यत्वाभावे संभवेन कल्पितस्य तत्तादात्म्यस्य घटादावपि संभवात् । न हि माध्यमिकैरबाध्यो घट  इत्यादिभ्रमो नास्तीति वक्तुं शक्यं । अनुभवविरोधात् । अतएव माध्यमिकमते अबाध्याधिष्ठानकभ्रमानंगीकारात् अबाध्यतादात्म्यं नास्तीत्युक्तिरपास्ता भ्रमाधिष्ठानत्वेन यदभिमतं तत्रापि कल्पिताबाध्यत्वसंभवात् । यत्तु माध्यमिकभिन्ननानां सर्वेषामपि सन् घट इत्यनुभवो बाध्यतादात्म्यविषयकः । माध्यमिकानां तु अर्थक्रियाकार्यत्वविषयक  इत्युक्तं । तदपि तुच्छं । तार्किकादिमते सन् घट इत्यनुभवस्य सत्ताजातिविषयकत्वात् तादृशजातिमनभ्युपगच्छतामपि  सत्यवादिनां मते  प्रामाणिकत्वादेरपि सत्वरूपताया वक्ष्यमाणत्वात् माध्यमिकमते । अर्थक्रियाकार्यत्वस्यापि कल्पिततया अबाध्यत्वस्य च तस्य च विशेषाभावेन अर्थक्रियाकार्यत्वमेव तद्विषयः न त्वबाध्यत्वमिति कल्पने नियामकाभावाच्च । न हि माध्यमिकस्त्वमेव सच्छिष्य इति बुध्या स्वमतरहस्यं तवोपदिदेश । तव वस्तुगत्या सच्छिष्यत्वेऽपि तदाच्छानेद प्रवर्तमानतया तच्छिष्येत्वप्यसच्छिष्यत्वात् ननु कदाचिदप्यनुच्छिद्यमानं ब्रह्मरूपं वस्तु मयाभ्युपगम्यते माध्यमिकस्तु सर्वोच्छेदवादीति कथं न वैलक्षण्यमिति चेन्न माध्यमिकमते त्वन्मते च चिद्रूरूपवस्त्वभ्युपगमे समाने सति अनुच्छिद्यमानं वस्तु त्वयाभ्युपगम्यते तैस्तु नाभ्युपगम्यते इत्युक्ते हि अनुच्छिद्यमानत्वरूपधर्माभ्युपगमतदभावाभ्यां विशेषतात्पर्यं वक्तव्यं तच्च पूर्वमेव निरस्तप्रायं कल्पितस्यानुच्छिद्यमानत्वस्य तन्मतेपि संभवात् अकल्पितस्य तस्य त्वन्मतेप्यसंभवात् अथञ्चार्थः प्राचामाचार्याणां सूक्तिष्वेव स्पष्ठ इति नास्माभिः किञ्चिदपूर्वं वक्तव्यमस्ति । किञ्च दृश्याधिकरणकाल निष्ठः दृश्याधिकरणकालपूर्वत्वाभव एव दृश्योच्छेद इति त्वयाभ्युपगम्यते तादृशोच्छेदश्च ब्रह्मणोऽप्यविशिष्टः ।  मायाचित्संबन्धरूपतया त्वदभिमतस्य दृश्यान्तर्गतस्य कालस्याप्युच्छिद्यमानतया ब्रह्मधिकरणकाले ब्रह्माधिकरणकालपूर्वत्वाभावस्याप्यावश्यकत्वादिति वक्ष्यामः । यदपि माध्यमिकमते शून्यभावनाया अबाध्यत्वभ्रमनिवर्तकत्वं नास्ति किन्तु वैराग्यं प्रति आत्महानरूपमोक्षहेतुत्वमेवेत्युक्तं तदप्यसत् । अबाध्यत्वस्य भ्रमानिवृत्तौ वैराग्यस्यैव सिध्यसंभवात् घटादौ सत्वारोपस्यानादेः सद्धावेऽपि माध्यमिकानां तादृशारोपोर्थकार्यत्व विषयकः इतरेषान्त्वबाध्यत्यविषयक इति त्वदीयकल्पनस्य निर्बीजत्वात् । माध्यमिकैर बाध्यत्वानुभवापलापस्य कर्तुमशक्यत्वात् शून्यभावनायः अबाध्यत्ववासनानिवर्तनद्वारैव वैराग्यं प्रत्यात्महानरूपमोक्षं प्रति च हेतुत्वस्य तैरभ्युपगतत्वात् त्वन्मतेऽप््यात्महानमेव मोक्षतया पर्यवस्यतीति च वक्ष्यते । अतो मृषावादिमतं मतं माध्यमिकञ्च यत् द्वयमप्येकमेवेति विपश्चिद्धिर्विभाव्यतां । भावाभावविरोधस्य सर्वलोकसिद्धत्वात् सर्वदेशकवलयोरभावाभ्युपगमे देशकालसंबन्धित्वं न स्यादिति दूषणं च दुर्वारमित्युक्तमेव । अत्र स्वाधिकरणेत्यादिसाध्ये समवायसंबन्धे न घटाद्यधिकरणे संयोगादिसंबन्धेन घटाद्यभावमादाय सिद्धसाधनार्थान्तरयोर्वारणार्थम् येन संबन्धेन यद्यस्याधिकरणं तत्संबन्धावच्छिन्न प्रतियोगिताकतन्निष्ठाभाव प्रतियोगित्वं तस्य मिथ्यात्वमितिसिध्यादावुक्तु। तच्च तादृशविवक्षायामपि मूलोक्तसिद्धसाधनादि दोषस्य दुष्परिहरतया पूर्वमेव निरस्तं । न च येन संबन्धेनेतिवत् येन रूपेणेति विवक्षणस्याप्युक्तत्वात् स्वावच्छेदकदेशकालावच्छेदेनैन स्वाधिकरणवृत्त्यभावप्रतियोगित्वं साध्यमिति न पूर्वोक्तसिद्धसाधनादिकमिति वाच्यं । उक्तविवक्षायां सत्यवादिमते साध्याप्रसिद्धिप्रसंगात् स्वावच्छेदकदेशकालावच्छिन्नवृत्तिकत्वस्य अभावे निवेशो न संभवतीति पूर्वमेवोपपादितत्वात् । ननु येन संबन्धेन यद्यस्याधिकरणमिति विवक्षणे विशेषरूपेण तत्तत्संबन्ध निवेशस्यावश्यकत्वात् ब्रह्मणि प्रपञ्चस्याधिकरणतानियामकत्वेन स्वाभिमतो यस्तादात्म्यसंबन्धस्स एव परैर्निवेशनीय इति तत् पक्षे पूर्वोक्तं सिद्धसाधनं न लगत्येव । ब्रह्मणि तादात्म्यसंबन्धेन प्रपञ्चाधिकरणतायास्सत्ववादिभिरस्वीकृतत्वात् तादात्म्य संबन्धेन संबन्धित्वमात्र निवेशेऽपि घटादेः तेन संबन्धेन संबन्धिनि स्वस्मिन् तत् संबन्धावच्छिन्न प्रतियोगिताकस्वाभावस्य कथञ्चिदप्यसंभवात् । सत्यवादिमते अन्योन्याभावस्यैव तादात्म्यसंबन्धावच्छिन्नप्रतियोगिताकत्वात् स्वस्मिन् स्वभेदासंभवात् । न च सिद्धान्ते केषाञ्चिद्भेदानां कालिकाव्याप्यवृत्तित्वाभ्युपगमेन तादात्म्येन  घटत्वादिविशिष्टसंबन्धिनि  मृत्पिण्डादौ घटादिपूर्वकालावच्छेदेन तद्भेदस्य सत्वात् सिद्धसाधनमस्तीति वाच्यं । तथापि नित्यवस्तुषु  साध्यस्यासिध्या अवच्छेदकावच्छेदेन सिद्धसाधनायोगादिति चेन्नयतः स्वनिरूपकत्व  स्वानुयोगिनिष्ठ-स्वावच्छेदक संबन्धावच्छिन्नप्रतियोगिताकाभावप्रतियोगित्वोभयसंबन्धेनाधिकरणतावत्वरूपमिथ्यात्वमेव साध्यमिति वक्तव्यं । सामान्यपक्षकानुमाने तत्तत् संबन्धानां विशिष््यनिवेशे अननुगमप्रसंगात् । अतः पूर्वोक्तसिद्धसाधने  न काचिदनुपपत्तिरिति ज्ञेयम् । यत्तु (यावत् सदधिकरणात्यन्ताभाव प्रतियोगित्वं मिथ्यात्वमिति पक्षान्तरं तत्र व्यधिकरणसंबन्धावच्छिन्न प्रतियोगिताकाभावप्रतियोगित्वोभय संबन्धेनाधिकरणतावत्वरूपमिथ्यात्वमेव साध्यमितिवक्तव्यं सामान्यपक्षकानुमानेतत्तत् संबन्धानां विशिष्ट्यनिवेशे अननुगमप्रसंगात् अतः पूर्वोक्तसिद्धसाधनेन काचिदनुपपत्तिरिति ज्ञेयम् यावत् सदधिकरणात्यन्ताभाव प्रतियोगित्वं मिथ्यात्वमिति पक्षान्तरं तत्र व्यधिकरणसंबन्धावच्छिन्न प्रतियोगिताकाभावमादाय अर्थान्तरादि दोष स्पष्टः पूर्वोक्तसाध्ये) यत्तु यावत्सधिकरणत्वांशमपहाय येन संबन्धेन यत् स्वसंबन्धि तेन सबन्धेन तत्राभाव प्रतियोगित्वमित्युक्तावपि पूर्वोक्तदोषः । येन  येन संबन्धेन यद्यत् स्वसंबन्धि तत्तत् संबन्धावच्छिन प्रतियोगिताक तत्तदधिष्ठानाभावप्रतियोगित्वं  मिथ्यत्वमित्युक्तौ च साध्यस्यैकविशिष्टपदार्थरूपत्वात् तत् घटितरूपस्य भिन्नत्वात् । अथ चिदनुगमसंपादनेन विशिष्टसाध्योपपादनेऽपि सत्यवादिमते साध्याप्रसिद्धिरूपदोषस्पष्टः । शशश्रृङ्गादेस्संयोगादिसंबन्धेन संबन्धिनोऽप्रसिद्धेः । विषयतासंबन्धेन संबन्धिनो ज्ञानस्य प्रसिद्धावपि  तत्र  तत्संबन्धावच्छिन्नप्रतियोगिताकाभावानभ्युपगमात् अत एवव््याप्यवृत्तिषुष्ठप्रसिद्धि संपादनस्यापि नाव काशः  । स्वप्रतियोगिकैस्सर्वैरपि संबन्धैरव्याप््यवृत्तेरप्रसिद्धेः । यत्वास्मिन् प्रकरणे संयोगादेरपि तत्तदधिकरणे अभावेनाभ्युपगतः तत्स्वात्यन्ताभावसमानाधिकरणेत्याद्युत्तरकल्पे निरसिष्यते । यद्यव्यत्यन्ताभावस्य संबन्धविशेषावच्छिन्नप्रतियोगिताकत्वमेव नाभ्युपगन्तन्यमित्युक्तं तदिदमद्य निरसिष्यते ।तत्र सिद्धिः-एवं संयोगसंबन्धेन घटवति मूतले समवायसंबन्धेन घटाभावसत्वेमानाभावः लाघवात् घटात्यन्ताभावत्वेनैव घटसामानाधिकरण्यविरोधित्वकल्पनात् संबन्धविशेषप्रवेशे गौरवात्  घटाभावसमवायाभावमात्रविषयतया प्रतीत्युपपत्तेः । आधाराधेयभावस्य प्रत्यक्षसिद्धत्वेन घटस्यावृत्तित्वशंकानुदयात् । उक्तयुक्तेश्च न घटादेरत्यन्ताभावसामानाधिकरण्यमिति । अत्रचन्द्रिका-न घटादेरत्यन्ताभावसामानाधिकरण्यमेवान्वेति एवं शब्दार्थानुमानाद्यभावरूपं हेतुं प्रकटयतिसंयोगेत्यादि। ननु प्रतियोग्यत्यन्ताभावयोर्विरोधित्वं संबन्धविशेषमन्तर्भाव्यैव कल्पनीयं तथाहिविरोधित्वं सहानवस्थानं । तदपि द्विविधं साक्षात् ज्ञान द्वारकञ्च  । तत्र तद्देशकालावच्छेदेन तेन संबन्धेन तद्रूपविशिष्टप्रतियोगिनोऽधिकरणे तद्देशकालावच्छेदेन वर्तमानस्याभावः तत् संबन्धतद्रूपावच्छिन्नप्रतियोगिताकात्यन्ताभावनिष्ठः । द्वितीयं तु तादृशाधिकरणनिश्चयकाले तदुत्तरक्षणे च तादृशाभावस्य तादृशवर्तमानत्व ज्ञानाभावः । तथाचोक्तविरोधितायाः रचनान्यथानुपपत्तिरेव । संयोगादिना घटाद्यधिकरणे समवायादिना तदभावसाधिका तत्राहलाघवेत्यादिनालाघवेना भावप्रतियोगितामात्रस्य संबन्धावच्छिन्नत्वा कल्पनया संबन्धविषयत्व घटिरूपेणाभावबुद्धेः प्रतिबन्धकत्वाकल्पनया च लाघवसंभवेन घटात्यन्ताभाववत्वेन घटत्वावच्छिन्नप्रतियोगिताकात्यन्ता भावत्वेन घटसामानाधिकरण्यघटितस्य साक्षाद्विरोधित्वस्य ज्ञानद्वारक विरोधित्वस्य चेत्यर्थः देशकालावच्छेदासंबन्द्धं तदवच्छिन्नत्वं च नान्तर्भाव्यैवोक्तविरोधित्वे वाच्ये उक्तलाघवसंबन्धादिति भावः गौरवात् संयोगादिना नानासंबन्धावच्छिन्न प्रतियोगिताकानां नानाभावानां कल्पनागौरवात् संबन्धघटितरूपेण अभावबुद्धेः प्रतिबन्धकत्वकल्पने संयोगादिसंबन्धावच्छिन्नत्व घटत्वाद्यवच्छिन्नत्वयोः प्रतियोगितांशे विशेषणविधया विषयतयोर्निवेशतया प्रतियोगिताविषयतायां एकविषयतानिरूपितात्वविशिष्टस्यापर विषयतानिरूपितत्वस्य विशेषणत्वे वाच्ये विनिगमका भावेनावच्छेदकभेदात् प्रतिबन्धकता भेदगौर वाच्च । ननु घटसंयुक्ते समवायेन घटो नास्तीति प्रतीत्यन्यधानुपपत्त्या अभावस्य संबन्धा- वच्छिन्नप्रतियोगिताकत्वं सिध्यतु किञ्चाभावबुद्धेः संबन्धावच्छिन्नप्रतियोगित्व विषयकत्वमनन्तर्भाव्यैव प्रतिबन्धकत्वे संयोगेनात्र घटोनास्तीति बुद्धेरपि समवायेनात्र घट इति धी प्रतिबन्धकत्वापत्तिः । अथ संबन्धावच्छिन्नप्रतियोगित्व विषयिका न प्रतिबन्धिकेति चेत्तर्हि समवायेन नात्र घट इति बुद्धेरप्युक्तप्रतिबन्धकत्वं स्यात् ।घटसमवायाभावमात्रविषयकतयेति। घट समवायत्वावच्छिन्न प्रतियोगिताकाभावत्वावच्छिन्न प्रकारतानिरूपित भूतलादि विशेष्यताकत्वेनेत्यर्थः ।प्रतीत्युपपत्तेःसमवायेन घटोऽत्र नास्तीति प्रतीतेर्विषयोपपत्तेः । समवायेनात्र घट इति धीप्रतिबन्धकत्वोपपत्तेश्च मात्रेत्यनेन संबन्धावच्छिन्न प्रतियोगिताकविषयो न वा तद्घटित रूपेण प्रतिबन्धकतेत्यर्थः । शिखी चैत्रोनष्ट इत्यादौ चैत्रीयशिखादेर्नाशप्रतियोगित्वमिव समवायेन घटो नास्तीत्यादौ समवायविशिष्यघटत्वादिरूपेण  घटादेर्मानेपि घटीय समवायेदरत्यन्ताभाव प्रतियोगित्वं भवतीति समवायेनात्र घट इति ज्ञानं प्रति घटसमवायोत्र नास्तीति निश्चयस्य परैरपि प्रतिबन्धकत्वं वाच्यं परं तु स्वरूपसंबन्धावच्छिन्नाया घटसमवायत्वावच्छिन्न प्रतियोगित तन्निरूपकाभाव विषयकत्वेन । तथाच लाघवात् उक्तावच्छिन्नत्वमन्तर्भाव्यैव तदुच्यतां । न च घटसंयुक्तादिदेशे केन चित् संबन्धेन घटसमवायस्य सत्वात् तदभावोपि तत्र न संभवतीति उक्तधीप्रमात्वोपपत्तये समवायेन घटाभाव एव तद्विषय इति वाच्यं । स्वरूपसंबन्धेन हि परैर्घटसमवायस्याभावोयस्स्वीक्रियते स एवास्माभिर्घटसमवायाभाव उच्यते । तस्यैव घटसमवायी  एकदेशिक  साक्षात्संबन्धसामान्यविरोधित्वात्  अत एव केनचित् संबन्धेन घटादेस्सर्वत्रजन्ये मूर्ते च सत्वात् घट सामान्याभावधी प्रमात्वोपपत्तये संबन्धविशेषावच्छिन्नप्रतियोगिता अवश्यं वाच्येति परास्तं । घटीयदैशिकसाक्षात्संबन्धसामान्याभावस्यैव घटसामान्याभावत्वात् तादृराश्चघटस्य संबन्धः संयोगस्समवायश्च नतु कालिकी दिङ्निष्ठा वा विशेषणता नवा स्वाश्रयसंयोगादिः । अत एव तद्वत्यपि घटो नास्तीतिधीः प्रमात्वेन सर्वसिद्धः । ननु संयोगेन रूपं नास्तीत्यादौ रूपीयसंयोगादेरप्रसिद्ध्या तदभावो न विषयः । नच संयोगाद्यंशे रूपयित्वादेर्भ्रमत्वं तत्रेति वाच्यं । तादृसप्रतीतेः सर्वांशे प्रमात्वस्य सर्वजनसिद्धत्वादिति चेत् सत्यं रूपीयत्वादिना संयोगाद्यभावस्यैव तत्र विषयत्वात् व्यधिकरण-धर्मावच्छिन्नाभावस्वीकारात् परैरपि तत्र संबन्धस्य प्रतियोगितावच्छेदकत्वस्वीकारात् प्रतियोग्यंशे विशेषणतानापन्नस्यैव व्यधिकरणधर्मस्य प्रतियोगितांशे वच्छेदकतया विशेषणत्वेन भ्रमत्वाभावात् प्रतियोग्यंशे विशेषणस्यैवोक्त विशेषणत्वमिति नियमेपि  व्यधिकरणधर्मावच्छिन्नाभावांश  मात्रस्य प्रतियोग्यंशे तादृशधर्मभ्रमत्वस्वीकारेण प्रकृतेऽपि भ्रमत्वे बाधकाभावान्नदोषः । न च घटो न घट इत्यादि निश्चयकालेऽपि घटत्वेनात्र घटो नास्तीति ज्ञानोत्पत्तेः घटादौ पटत्वादिवैशिष्ट्याभाव एव उक्तज्ञानविषयः वैशिष्ट्यस्य साहित्यरूपस्य तृतीयार्थत्वेन तदत्यन्ताभावबोधने घटपदोत्तरं न सप्तम्यपेक्षेति वाच्यं । उक्तनिश्चयकाले  घटत्वादिविशिष्टे  पटत्वादिभान संभवेऽपि एकत्र द्व्यमतिरीत्या घटत्वपटत्वाद्युभयं विशेषणीकृत्य उक्तज्ञानोत्पत्तिसंभवात् । उक्तज्ञाने घटादौ पटत्वादिवैशिष्ट्याद्यभाव भाने अत्र घटः पटत्वेन नास्तीत्याकारकस्य एकत्र द्वयमितिरीत्या घटत्वपटत्वाद्यभाव विशिष्ट विषयकस्य सत्वेऽपि उक्तज्ञानोत्पत्त्याफ्तेरित्याशयः । ननु समवायेन घटो नास्तीत्यादिज्ञाने प्रतियोगितांशे संबन्धा- वच्छिन्नत्वा भावेन घटसमवायत्वाद्यवच्छिन्नत्वमपि न भातीति कुतो  नोच्यते तादृशावच्छिन्नत्वेन पराभ्युपगतप्रतियोगिताव्यक्तिसंबन्धेन समवायविशिष्टस्याभावस्य घट समवायविरोधित्वमुक्तंसंबन्धेन घटसमवायत्वमात्रेण चावच्छिन्नाया अभावांशे प्रकारताया एव प्रतिबन्धकतावच्छेदकमित्यस्य वक्ष्यमाणवाक्यात् । यदिच प्रतियोगिताया धर्मावच्छिन्नत्वं सर्वानु भविकमित्युच्यते । तदा संबन्धावच्छिन्नत्वमपि तथेति वक्तुं शक्यत इति चेदत्रोच्यतेजले वन्हिर्नास्तीति वत् जले वह्निर स्तीत्यादिस्यापि प्रमात्वं स्यात् । यत् प्रतियोगिता व्यक्तिविवेशषसंबन्धेन वन्हिविशिष्टो यो अभावः तस्य तेन संबन्धेन द्रव्यात्मकवन्हिविशिष्टत्वात् । अथ वन्हित्वावच्छिन्नं प्रत्येव संभवः तत् प्रतियोगिता न तु द्रव्यात्वावच्छिन्नं प्रतीतिश्चेन्न । तत्प्रतियोगितावन्हित्वावच्छिन्न प्रतियोगिताका न तु द्रव्यात्वावच्छिन्न प्रतियोगिताकेत्येवोक्तवाक्यार्थः तथाच वन्हित्वावच्छिन्नप्रतियोगिताकत्वमपेक्ष्य वन्हित्वावच्छिन्नत्वमेव लघु । तत्प्रतियोगितायां कल्प्यतां । किञ्च विशिष्टस्य वैशिष्ट्यमिति रीत्या ज्ञानानां वैलक्ष्यण्यसिद्धये विसिष्टस्येत्यादिज्ञाने विशेषणतावच्छेदकावच्छिन्नप्रतियोगिताकत्वरूपेण  विशेषणसंबन्धो भातीति स्वीक्रियते तथाचाभाव प्रत्यक्षस्य विशिष्टस्येति ज्ञानत्वनियमात् घटोत्र नास्तीत्यादि प्रत्यक्षस्य घटत्वाद्यवच्छिन्न प्रतियोगिताकत्वरूपेणानु योगिता विशेषरूपोभावो घटत्वादेस्संबन्धो भाति घटवदित्यादौ संयोगादेः घटत्वाद्यवच्छिन्न प्रतियोगिताकत्वरूपेण भानवत् । नचैवं कंबुग्रीवादिविशिष्टवदित्यस्येव कंबुग्रीवादिविशिष्टमत्र नास्तीत्यस्यापि विशिष्टस्येत्यादि ज्ञानस्य प्रमात्वापत्तिः गुरुधर्मस्या भाव निष्ठानुयोगितासंबन्धानवच्छेदकत्वेन संयोगादिसंबन्धप्रतियोगितायामप्यनवच्छेदकत्वेन द्वयोरप्युक्तज्ञानयोरप्रमात्वं स्यादिति वाच्यं । गुरुत्वज्ञाने सत्यप्युक्त ज्ञानयोरुत्पत्त्या प्रमात्वस्येष्टत्वात् गौरवस्य कारणतावच्छेदकत्वादिविरोधित्वेऽपि संबन्धप्रतियोगितावच्छेदकत्वाविरोधित्वात् । अथवा विशिष्टस्येत्यादिज्ञाने विशेषणतावच्छेदकं विशेषणान्वयिनि विशेष्ये विशेषणतया भाति । यदेव हि स्वविशेष्यविशेष्ये प्रकारस्तद्विशेषणम् तदन्यत्तु प्रकारीभूतमप्युपलक्षणमुपधिर्वा । तथा च घटः प्रमेय इत्यादौ विशेषणविशेष्यतावच्छेदकयोरेक जातीयेन तादात्म्यादिसंबन्धेन प्रमेयादौ विशेषणत्वे दण्डिमदिदमित्यादौ संयोगादिसाक्षात्संबन्धेन दण्डादेरिदमादौ बाधकाले स्वाश्रयसंयोगादिपरंपरासंबन्धेनपीदमादौ विशिष्टस्येत्यादिरूपोक्त ज्ञाने दण्डादेर्थानवत् घटोऽत्र नास्तीत्यादौ घटाद्यभावे घटादेस्वप्रतियोगिता निरूपितानुयोगितासंबन्धेन तस्य प्रकारत्वे जले द्रव्यं नास्तीत्यस्यापि प्रमात्वापत्तेः । अन्यस्य च एकजातीयसंबन्धस्य घटाभावे घटत्वादेर्वक्तुमशक्यत्वात् । स्वावच्छिन्नप्रतियोगिताकानु योगितैव तस्य संबन्ध उच्यते दण्डिमदित्यादावपि स्वावच्छिन्नप्रतियोगितानि रूपितानु योगितासंबन्धेन इदमादौ दण्डादेर्भानमिदं कदाचित् संयोगादेरिव तस्याप्यबाधात् संयोगादिसंबन्धी या या दण्डाद्यवच्छिन्ना दण्डादिनिष्ठा प्रतियोगिता तन्निरूपितानुयोगित्वस्य भूतलादौ सत्वात् । सामानाधिकरण्येन संख्यादिविशिष्टपरिमाणमत्र नास्तीत्यादौ तु स्वप्रतियोगित्वसंबन्धेनैव एकस्मिन् अभावे संख्यापरिमाणयोर्थानं तुल्यं । तस्य संबन्धस्य तत्राबाधात् ननु विशिष्टं केवलादन्यदिति मते विशिष्टस््येत्यादि ज्ञाने विशिष्टस्य विशेषणत्वं विशेष्ये विशेषणमित्यादि ज्ञानेतु न तस्य विशेषणत्वं किन्तु भूतलादौ शुद्धघटादेः स्तत्रच घटत्वादेरित्यस्य वक्तुं शक्यत्वात् नोक्तयुक्तीनामकाश इति चेत् सत्यं तथापि संयोगसंबन्धेनेत्यादि मूले नानुपपत्तिः । घटात्यन्ता भावत्वेनेत्यस्य घटत्वविशिष्टप्रतियोगिताकाभावत्वेनत्यर्थकत्वात् घटसमवाया भावेत्यस्यापि घटसमवायत्वादिविशिष्ट प्रतियोगिताकाभावेत्यर्थकत्वात् घटत्वादेः प्रतियोगितानवच्छेदकत्वेऽपि तद्विशिष्टस्य स्वाधिकरणनिष्ठा भाव प्रतियोगित्वसंभवेन मिथ्यात्वसंभवेनोक्तावच्छेदकत्वोक्तौ मूलकारस्यौदासीन्यात्  । ननु घटात्यन्ताभावत्वेनैव घटविरोधित्व स्वीकारेऽपि भूतलादौ घटात्यन्ताभावोऽस्तु  घटस्यावृत्ति  स्वीकारेणोक्त विरोधित्वोपपत्तेः तत्राह -आधाराधेय भावस्येति। भूतले घटाद्योरित्यादिः ननु घटसंयोगी घटात्यन्ताभाववान् घटसमवायादित्यनुमेयं तत्राहउक्तयुक्तेरितितर्काभावात् भूतलं घटध्वंसवत् कपालभूतलान्यतरत्वात् इत्यनुमानापत्तेः । तद्व्यतिरेके  अनुपपत्त्यभावात्  एकसंबन्धवत्यपरसंबन्धस्यैव प्रतिबन्धकतासंभवेन तदभावस्यैव प्रतिबन्धकाभावविधया प्रयोजकत्वादियुक्तेरित्यर्थः इति दर्शितेचन्द्रिकाग्रन्थेयोंशस्सिद्धान्तिनां मतः तमंशं संपरित्यज्य विरुद्धांशो निरस्यते । सन्दर्भसौष्ठवार्थन्तु  सोप्यंशोऽत्र प्रदर्शितः । अत्यन्ताभावस्य प्रतियोगिविशेषणधर्मावच्छिन्नत्व समर्थनं सिद्धान्तिनामभिमतं ।  अत्यन्ताभावस्य संबन्धविशेषावच्छिन्न प्रतियोगिताकत्वाभाव समर्थनं व्यधिकरणधर्मा वच्छिन्न प्रतियोगिताका भावसमर्थनञ्चेति यत् कृतमस्ति तदुभयमप्यनुपपन्नमेव । तथाहि तत्र यदुक्तं घटादेर्दैशिकसाक्षात्संबन्ध सामान्याभाव एव घटादेरत्यन्ताभावः । तस्मिन् सत्येव घटो नास्तीति प्रत्ययात् घटादेस्तादृश संबन्धश्च संयोगस्समवायश्चेति तत्रोच्यते । एवं सति चैत्रे गौर्नास्ति धनं नास्तीत्यादि प्रतीतेः गवादेरत्यन्ता भावविषयताया निर्विवादत्वेन तदुत्तरं चैत्रो गोमान् धनवानित्यादिरूपा स्वामित्वसंबन्धेन गवादिविशिष्टबुद्धिर्नस्यात् । एवं गवि चैत्रो नास्तीत्यादिबुध्यनन्तरं स्वत्वसंसर्गिका चैत्रस्य गौरिति धीरपि नस्यात् । प्रतिबध्य प्रतिबन्धकतावच्छेदककौटौ संबन्धविशेष विषयत्वा  निवेशेनगवादिप्रकारकधी सामान्यस्य तदभावधीसामान्यप्रतिबध्यत्वात् । न च स्वत्वस्ममित्वादि संसर्गकविशिष्टबुद्धिरेव नास्तीति वक्तुं शक्यं । अनुभवविरोधावत् । एवमभावबुद्धेः प्रतिबध्य प्रतिबन्धकतावच्छेदककोटौ संबन्धविशेषविषयत्वानिवेशे अभावे घटो नास्तीति निश्चयानन्तरं पुनर्घटो नास्तीति निश्चय एव न  स्यात् । तादृशबुद्धेः प्रतियोगिता संबन्धेन घटप्रकारत्वात् । एवं ज्ञाने घटो नास्तीति निश्चयदशायां घटं जानामीत्यादिबुद्धिरपि  न स्यात् तस्या अपि विषयितासंबन्धेन घटप्रकारकत्वात् अत एव घटो नास्तीति बुद्धेरभावांशे निर्धर्मितावच्छेदकत्वात् न विरोध इति निरस्तं । घटो नास्तीत्यादि  शाब्दबुद्धेर्नञर्थतावच्छेदका वच्छिन्नधर्मिकत्वस्यावश्यवतया तद्वाक्याभिलप्यमानप्रत्यक्षादिप्रतीतेरपि तथात्वस्यैव युक्तत्वाच्च । न च नञ्पदान्निर्विकल्पोपस्थितिः कस्यापि संमता न वा विशेष्यं येन रूपेण उपस्थितं तद्रूपं न विशेष्यतावच्छेदकमिति केनचिद्वक्तं शक्यं । यदि तु  नञर्थतावच्छेदकानुयोगितायामेव  स्वनिप्रतियोगितानि रूपितत्वसंबन्धेन घटादेः प्रकारत्वमित्युच्यते तदा अनुयोगितायां घटो नास्तीत्यादिबुद्धिसमनन्तरं घटो नास्तीति धीर्नस्यादिति स्पष्टं । अन्वयितावच्छेदकरूपेण अनुपस्थिते पदार्थान्तरान्नयस्यानभ्युपगमात् अथ  घटाधिकरणत्वावगाहिबुद्धित्वमेव घटाभावबुद्धेः प्रतिबध्यतावच्छेदकमिति न कश्चिद्दोषः । स्वत्वस्वमित्व प्रतियोगिता विषयितादि संबन्धस्य वृत्त्यनियामकत्वादिति चेन्न । घटाधिकरण प्रकारकधीत्वस्य प्रतिबध्यतावच्छेदकत्वे ज्ञाने अभावे वा घटो नास्तीत्यादिबुध्यनन्तरं घटाधिकरणत्वं  जानामि घटाधिकरणत्वं नास्तीत्यादि विशिष्ट बुद्धिर्नस्यादिति दोषत्वादवस्य्यात् न चाधिकरणतासंबन्धेन  घटादिप्रकारकत्व बुद्धित्वमेव प्रतिबध्यतावच्छेदकमिति वाच्यम् । एवमप्यत्र घटो नास्तीति बुध्यनन्तरं संयोग संसर्गिकायास्समवायसंसर्गिकाया वा इदं घटवदिति विशिष्टबुद्धेर्निर्व्याघातत्वप्रसंगात् संयोग समवायाच्छिन्नाधिकरणता संसर्गकधीत्वस्य प्रतिबध्यतावच्छेदकत्वेऽपि संयोगादिसंसर्गिक बुद्धित्वस्याप्रतिबध्यतावच्छेदकत्वात् । ननु संयोगसंबन्धस्समवाय संबन्धश्च घटस्याधिकरणता कल्पने गौरवात् तादृशसंबन्धेन विशिष्टबुद्धौ सत्यां घटादेः कपालभूतलादेश्च आधाराधेय भावव्यवहारात् संबन्धान्तरेण विशिष्टबुद्धौ तद्व्यवहाराभावाच्च । इत्थं च प्रतिबन्धकतवच्छेदककोटौ प्रतियोगितावच्छेदक संबन्धविशेषविषयत्वानिवेशेऽपि संयोगसंसर्गक घटादिविशिष्टबुद्धित्वस्य समवायसंसर्गक तद्विशिष्ट बुद्धित्वस्य च घटात्यन्ताभावबुद्धि प्रतिबध्यतावच्छेदकत्वोपगमात् न कश्चिद्दोष इति चेन्न । एवमस्मिन् काले तत्घटो नास्तीति बुध्यनन्तरं अस्तिमन् काले तत्  घटोऽस्तीति बुध्यापत्तेः । तत्र नास्तीति बुद्धेस्त्वदुक्तरीत्या  घटात्यन्ताभावविषयकतया  प्रतिबन्धकतावच्छेदकरूपाक्रान्तत्वेऽपि अस्तीति बुद्धेः कालिक संबन्ध संसर्गतया त्वदुक्तप्रतिबध्यतावच्छेदक  रूपानाक्रान्तत्वात् । यदि तु कालिकसंबन्ध संसर्गकत्वमपि  प्रतिबध्यतावच्छेदकं कालस्याप्याधारत्वादिरत्युच्यते तदा कालिक संबन्धेन घटवत्यवर्तमानत्वरूपविरोधस्य घटात्यन्ताभावे आवश्यकतया घटवत्भिन्नं यत् भूतलादिकं तत्र घटो नास्तीति बुद्धेः  ह्रदे वन्हिर्नास्तीति बुद्धेश्चाप्रमात्वापत्तिः  जन्यमात्रस्य कालोपाधित्वात् । नचेष्टापत्तिः घटीयदैशिकसंबन्धसामान्याभावस्य घटात्यन्ताभावत्वं  वदता त्वयापि तादृशबुद्धेः प्रमात्वस्याभ्युपगतत्वात् सर्वलोकानुभवविरोधाच्च नच संबन्धविशेषानुल्लेखित्वेन त्वदभिमतायास्तस्याः संबन्धविशेषाभावविषयकत्वं वक्तुं शक्यं । संबन्धविशेषस्यापि कलिकसंबन्धेन तत्र वर्तमानतया तदभावस्यापि तत्रासंभवाच्च । नच समवायसंबन्धेन यो घटसंयोगस्याभावः समवायस्य च यस्स्वरूप संबन्धेनाभावः स एव संयोगस्य समवायस्य च अभाव इति एतत् काले तद्घटसंयोगो नास्तीति प्रतीतेः तत्र घटसंयोगोऽस्तीति धीविरोधित्वानुरोधेन कालिकसंबन्धेन घटसंयोगादिविरोधित्वस्यावश्यकत्वात् ननु स्वरूपसंबन्धेन घटाभावादिप्रकारकबुद्धित्वमेव घटादिप्रकारकधीविरोधितावच्छेदकमिति कालेतदभाववत्ता बुद्धेः कालिक सम्बन्धेनैव प्रकारतया विरोधित्वमेव अप्रसक्तमिति कथं तस्याः प्रतिबन्धकत्वापादनमिति चेन्न । नास्तीति प्रतीतेः सर्वत्र स्वरूपसम्बन्धनै वाभावविषयकत्वात् अन्यथा अनुभवविरोध प्रसंगात् ननु तस्य कालिकसंबन्धावच्छिन्न प्रतियोगिताक घटात्यन्ताभाव एव सस्वरूप संबन्धेन कालवृत्तित्वागाहितया प्रतिबन्धकत्वोपपत्तेरिति चेत् आगतोसि पन्थानम् घटसंयोगसमवायाभावरूपतया त्वया व्यवस्थापितस्य घटात्यन्ताभावस्य कालिकसंबन्धेन घटात्यन्ताभावस्य चैक्ये पूर्वोक्तदोषस्य दुर्वारतया तद्भेदस्यावश्यकत्वे प्रतियोगितावच्छेदक संबन्धविषयतायाः प्रतिबन्धकतावच्छेदकभेदः तद्भेदादभावभेदापादकं  संबन्धावच्छिन्न प्रतियोगिताकत्वं चेति सर्वमप्यावश्यकमेव । ननु अत्यन्ताभावस्य संबन्धावच्छिन्नप्रतियोगिताकत्व स्वीकारेऽपि संयोगेन समवायेन वा  घटात्यन्ताभावविषयिण्या एतत् काले घटो नास्तीति बुद्धेस्संभवेन तत् सत्वेप्येतत् काले घटोस्तीति प्रतीतेर्जायमानतया न तयोः प्रतिबध्य प्रतिबन्धकाभाव इति तदस्वीकारमतेपि तथैवोपपत्त्या उक्तदोषो नलगतीति चेन्मैवं अत्यन्ताभावस्य संबन्धावच्छिन्नप्रतियोगिताकत्व स्वीकारमते समवायादिना घटाभावविषयिण्या अस्मिन् काले घटो नास्तीति बुद्धेः कालिक संबन्धेन घटसत्वावगाहिन्यां घटोस्तीति बुद्धाव विरोधित्वेऽपि कालिकसंबन्धेन घटाभावागाहिन्या अस्मिन् काले घटो नास्तीति बुद्धेः तादृशबुद्धिविरोधितया तादृशबुद्धेरनुभवसिद्धस्य परस्परविरोधस्य निर्वाहात् ।  तदस्वीकारमते तु एतत् काले घटो नास्तीति बुद्धेस्सर्वस्या अप्यविरोधितया अनुभवविरोधस्य दुर्वारत्वात्किञ्च तादात्म्यसंबन्धेन प्रतियोगिमत्ताबुद्धिं प्रति   तादात्म्यसंबन्धावच्छिन्नप्रतियोगिताकाभावरूपान्योन्याभाव बुद्धेः प्रतिबन्धकतायां कल्पनीयायां लाघवात् सामान्यतस्तेन संबन्धेन तद्धर्मावच्छिन्नवत्ता बुद्धिं प्रति तत्संबन्धावच्छिन्न तद्धर्मावच्छिन्न प्रतियोगिताकाभाववत्तानिश्चयत्वेन सामान्यतः प्रतिबन्धकत्वस्य क्लृप्तत्वात् अत्यन्ताभावबुद्धेरपि प्रतियोगिमत्ताबुद्धिप्रतिबन्धकत्वानुरोधेन संबन्धविशेषावच्छिन्न प्रतियोगिताकत्वमावश्यकं विलक्षणप्रतिबन्धकताकल्पने गौरवात् । न च तत् संबन्धभेदेन प्रतिबन्धकतानां भेदस्यावश्यकतया अत्यन्ताभाववत्तानिश्चये अन्योन्याभाववत्ता निश्चयनिष्ठप्रतिबन्धकत्वस्य न संभव इति वाच्यं । तथा साध्यसाधनादिभेदेन व्याप्त्यादिनिश्चयस्य कारणतायाः  भिन्न भिन्नत्वेऽपि अनुभवानुरोधात् एकजातीय वाक्याभिलप्यमानबुद्धिविषयत्वं व्याप्त्यादेरावश्यकमिति तदनुरोधेन गौरवमपि सह्यते । तद्वदेव प्रकृतेप्येकजातीयशब्दप्रतिपाद्यरूपेणैव प्रतिबन्धकताकल्पनस्य उचितत्वात् । नचान्योन्याभावस्य प्रतियोगितावच्छेदकसंबन्धस्वीकारो निर्युक्तिक इति दृष्टान्तीकरणमयुक्तमिति वाच्यं । प्रत्यक्षसिद्धेर्थे युक्तेरनपेक्षितत्वात् येन संबन्धेन प्रसज्यप्रतिषेधः क्रियते तत्र तत् संबन्धस्य प्रतियोगितावच्छेदकत्वानु भवात् । प्रतीतिसिद्धसंबन्धविशेषावच्छेदकतयैव भेदस्य वैलक्षण्योपपत्तौ वैलक्षण्यान्तरकल्पनस्य गौरवपराहतत्वात्  किञ्च शिखी चैत्रो नष्ट इत्यादौ विद्यमानस्य चैत्रादेः कथञ्चिदपि नष्टासंभवेन तादृशव्यवहारस्य लक्षणादिना निर्वाहेपि समवायेन घटो नास्तीत्यादौ घटादेरेव प्रतियोगितया भावस्य स्वारसिकत्वेन तत्र बाधकलेशाभावात् समवायस्य तथा भानकल्पनमयुक्तं । नच प्रतियोगिमत्यभावा संभव एव बाधकः प्रतियोगिमत्यपि काले वर्तमानतया प्रतियोगितावच्छेदकसंबन्धेन प्रतियोगिमत्ताभाववत्वयोरेव परस्परविरुद्धत्वात्  संबन्धविशेषविषयकाभावप्रतीतेरेवाप्रामाणिकत्वाच्च । कदाचित् समवायेन संयोगेनेत्यनुल्लेखमात्रेण तदविषयकत्वे अयं  घट  इत्यादि  प्रतीतेरपि  घटत्वादिसंबन्धभूत समवायाविषयत्वप्रसंगात् प्रतियोगितायां  संबन्धावच्छिन्नत्वस्यापि संसर्गकोटिप्रविष्टतयैव भानाभ्युप- गमात् । तस्मादत्यन्ताभावस्य तद्धर्मावच्छिन्न प्रतियोगिताकत्ववत् तत्तत् संबन्धविशेषावच्छिन्नप्रति-योगिताकत्वस्याप्यावश्यकत्वात् तत् कृतगौरवं प्रामाणिकत्वात् सोढव्यमेव । व्यधिकरणसंबन्धेन तत्तदभावप्रतीतेः तत्तत् प्रतियोगिक  संबन्धाभावविषयकत्वसंभवेन  तत्तत्संबन्धावच्छिन्नप्रतियोगिताका भावविषयकस्यैवावश्यकत्वाच्च । यदुक्तं तत्र रूपीयत्वेन संयोगाभावो विषयः व्यधिकरण धर्मावच्छिन्नप्रतियोगिताकाभावाभ्युपगमादिति  तदयुक्तंतस्याः प्रतीतेः व्यधिकरणधमर्ावच्छिन्नाभावो  विषय इत्युक्तौ रूपीयत्वेन संयोगाभावो वा संयुक्तत्वेन रूपाभावो वा विषयइत्यत्र विनिगमकाभावेन द्वयोरपि विषयत्वयोःकल्पेने गौरवात् । स्वारसिकस्य संयोगसंबन्धावच्छिन्नप्रतियोगिताकरूपाभाव विषयकत्वस्यैव स्वीकर्तुमुचितत्वात् व्यधिकरणधर्मावच्छिन्न प्रतियोगिताकाभावश्चाप्रामाणिक इत्यन्यत्र व्यवस्थापितमेव अथापि किञ्चिदुच्यते । यदुक्तं पटे घटत्वाभाव निश्चयदशायामपि एकत्र द्वयमिति न्यायेन प्रतियोगिनि  घटपटत्वोभयवैशिष्ट्यावगाहिन्या घटत्वेन पटो नास्तीतिबुद्धेः संभव  इति तत् तुच्छं  प्रतियोग्यभाववत्ता निश्चययोः परस्परप्रतिबन्धकत्वस्य धर्मितावच्छेदकविशेष नियन्तृतत्वेऽपि यथा वह्निवह्न्य भावोभयवानित्यनाहार्य ज्ञानस्यानुभवविरुद्धत्वेनाहार्यज्ञानसामग्रया एव तत् प्रयोजकत्वात् तदभावदशायां तादृशं ज्ञानं नाभ्युपगम्यते । एवं घटत्वपटत्वयोः परस्परावच्छेदेन परस्पराभावनिश्चयदशायां घटपटत्वो भयप्रकारकानाहार्यज्ञानस्यानुभवविरुद्धतया आहार्यज्ञानसामग्र्य भावदशायां तादृशज्ञानस्यापि स्वीकर्तुमशक्यत्वात् । अनुभवविरोधस्य तुल्यत्वात् । तादृशप्रतीत्यभ्युपगमेऽपि तस्याः प्रतियोगिविशेषणांशे भ्रमत्वेन प्रतियोगितायां तदवच्छिन्नत्वांशेऽपि भ्रमत्वस्यैव स्वीकर्तुमुचिततया तादृशप्रतीतेरभावान्तरा साधकत्वाच्च । घटत्वादेः पटादिविशेषणतां विना तदवच्छिन्नप्रतियोगितायाः प्रतियोगि संबन्धतया भानञ्चानुभवविरुद्धमित्युक्तमेव । तस्मात् व्यधिकरणधर्मावच्छिन्न प्रतियोगिताकाभावो न प्रामाणिक इति सिद्धम् । यदपि सत्वव्यापकाभावप्रतियोगित्वं मिथ्यात्वमित्यत्र सत्ववन्निष्ठान्योन्याभाव प्रतियोगितावच्छेदिका यदभावव्यक्तिः तत्वं व्यापकत्वमित्युक्तौ संयोगेन घटवति समवायेन तदभावादिकमादायसिद्धसाधनादेरप्रसक्त्या अत्यन्ताभावस्य संबन्धविशेषावच्छिन्न प्रतियोगिताकत्वनिराकरणं व्यर्थमिति स्वयमेवाक्षिप्य व्यधिकरणधर्मावच्छिन्नात्यन्ताभावमादाय सिद्धसाधनादिवारणेन तन्निराकरणं सफलमितिचन्द्रिकायामुक्तम् तदपि निरस्तप्रायं । दीधितिकारोक्तरीत्या कदाचिदनुभवबलात्  व्यधिकरणधर्मावच्छिन्नप्रतियोगिताका भावसिद्धावपि विशेषणतादिव्यधिकरण संबन्धेन घटादेरभावप्रतीतेः घटीयत्वादिना विशेषणतादिसंबन्धस्या भावः विषय इति वक्तुमशक्यं । विशेषतादिसंबन्ध प्रतियोगित्वेन घटादेरभावमादाय विनिगमनाविरह प्रसक्तेः प्रतीतिस्वरससिद्धं तादृशप्रतीतेर्विशेषणतादिसंबन्धेन घटादेरत्यन्ताभावविषयकत्वं दुस्त्यजमिति संयोगेन घटवति समवायेन तदभावस्यास्वीकारेऽपि व्यधिकरणसंबन्धावच्छिन्नाभावस्य दुस्त्यजतया सिद्धसाधनादेर्दुर्वाहत्वादिति विभावनीयं । यदपि अधिकसत्ताकरजतत्वात्यन्ता भावव्याप्यं शुक्तित्वमित्युद्बुद संस्कारविशिष्टस्य इयं शुक्तिरिति साक्षात्कारस्य रजतभ्रमहेतु भूतज्ञानोच्छेदकत्वात् भावाभावयोरविरोधेऽपि न क्षतिरित्यादिकमुक्तं तदपि पूर्वमेवानूद्य निरस्तं अत्राप्युक्तरीत्या अभावे अधिकसत्ताकत्वावगाहि  निश्चयस्यैवबाधकत्वांगीकारे नात्र रजतमिति बाधकनिश्चयस्यापि अधिकसत्ताकत्वागाहितायामेव बाधकत्वं न त्वन्यथेत्यत्र न विवादः तादृशनिश्चयतदवगाहित्वञ्चानुभवविरुद्धं स्वोक्तिविरुद्धञ्च । तथाहि तादृशनिश्चयस्य प्रातीति -करजताभावमात्रगोचरत्वे प्रतियोगितया रजतसामान्योनुल्लेखविरोधः । स्वमूलवाक्यस्यास्वारस्यमपि सोढ्वा प्रातीतिकव्यावहारिकसाधारणरजतसामान्याभावविषयतायाःस्वयमेवोक्तत्वात् । रजतसामान्याभावगोचरत्वे च अधिकसत्ताकत्वावगाहनमसंभवदुक्तिकं । प्रतियोग्यभावयोर्द्वयोरपि व्यावहारिकत्वात् रजतसामान्ये प्रतियोगितया भासमाने प्रातीतिकरूपयत्किञ्चिद्व्यक्तिमात्रस्य तद्व्यक्तित्वेन मानस्य द्वेधाभावस्य चानुभवविरुद्धत्वात्  व्यावहारिकरजतस्याभावानवगाहनेन पुनर्व्यावहारिक रजततादात्म्य भ्रमानुवृत्तिप्रसंगाच्च न चाज्ञाननिवृत्त्यैव पुनर्नतद्भ्रमानुवृत्तिरिति वाच्यं । तथा सति बाधनिश्चयस्य प्रातीतिकरजताभावमात्र विषयत्वेऽपि पुनर्भ्रमानुवृत्तेरसंभवेन व्यावहारिकरजताभाव विषयकत्वसमर्थनवैयर्थ्यात् । नन्वधि सत्ताकत्वमभावे निवेशयतः अभावे तत् प्रतीतिरावश्यकीति न तात्पर्यं किन्तु अभावस्य न्यूनसत्ताकत्वाज्ञातत्वेन अज्ञातत्वमात्र इति चेन्न । अधिकसत्ताकरजताभाव व्याप्यं शुक्तित्वमितीति प्रतीत्यभिलापपरस्ववाक्यविरोधात् न्यूनसत्ताकत्वेनाज्ञातस्य प्रातीतिकरजता भावस्यैव बाधकत्वसंभवेन व्यावहारिकरजताभावस्य बाधकधीविषयत्वस्य समर्थन वैयर्थ्यदोषस्यापरिहाराच्च । ननु व्यावहारिक रजतस्याबाधे तदीयप्रातीतिक तादात्म्यमूलभूताज्ञानानिवर्त्यां पुनर्भ्रमप्रसंगो दुर्वार इति तस्यापि बाधः अवश्यमभ्युपेत्य इति चेनमैवं उक्तरीत्या व्यावहारिक रजताभावनिश्चयस्यावश्यकत्वे सति तस्यैव प्रातीतिकरजते उपादानभूताज्ञानस्यापि निवर्तकतया पुनर्भ्रमाननुवृत्तिसंभवे अधिकसत्ताकत्वस्यान्यूनसत्ताकत्वस्यान्यूनसत्ताकेत्वेन अज्ञातत्वस्य वा कस्यचिदभावविशेषणताकल्पन वैयर्थ्यात्  । न च प्रातीतिकाभावज्ञानस्यापि बाधकत्वापत्तिः वस्तुगत्या प्रातीतिको  यो भावः तद्विषयकभ्रमे तत्राप्रामाण्य ज्ञानाभावे च सति विपरीतबुध्यनुत्पादस्य संमतत्वात् अज्ञानप्रयुक्तत्वरूपप्रातीतिकत्वस्य ज्ञानदशायां तु प्रतियोगिसामानाधिकण्यज्ञानस्याप्यावश्यकतया प्रतियोगिसामानाधिकरण्य ज्ञानाभावविशिष्टाभावज्ञानरूपबाधकाभावादेव  रजतवत्ताज्ञानस्याविरोधात् किञ्चाभावस्य न्यूनसत्ताकत्वेन ज्ञातत्वमात्रं विवक्षितमिति वदतःकोभिप्रायः ? किं तादृशाज्ञान विषयत्वमज्ञातत्वमितिकिं  वा तत्प्रकारक- ज्ञानविषयत्वाभाव  एवाज्ञातत्वमिति नाद्यः । वस्तुगत्या न्यूनसत्ताकत्वरहिते अभावे तत् प्रकारकाज्ञान विषयत्वासंभवात्  त्वन्मते हि  शुद्धचैतन्यार्श्ितेनाप्य ज्ञानेन जडावच्छिन्नचैतन्यस्यावरणात् जडस्य यद ज्ञानावच्छेदकत्वं तदेवाज्ञानविषयत्वमिति वस्तुगत्या येन विषयो यादृशः तस्य तादृशत्वेनैवाज्ञानावच्छेदकतया स्वावृत्तिरूपेण तदवच्छेदकत्वासंभवात् अन्यथाति प्रसंगात् । न द्वितीयः अज्ञाततया सर्वं साक्षिभास्यमिति विवरणोक्त्यनुसारेण न्यूनसत्ताकत्वेन अज्ञातत्वस्य साक्षिवेद्यत्वोक्ति विरोधात् । ज्ञानाभावस्य त्वन्मते साक्षिवेद्यत्वाभावात् । वक्ष्यतिसिद्धौयद्यपि ज्ञानं साक्षिवेद्यं तद्वारा तदवच्छेदको विषयश्च साक्षिवेद्यःतथापि ज्ञानाभवो न साक्षिवेद्यः तस्यानुपलब्धत्वादिति । अत एवाभावे न्यूनसत्ताकत्वज्ञानाभावविशिष्ठाभावधीरेव भाव  इत्याशयवर्णस्यापि नावकाशः किञ्च न्यूनसत्ताकत्वज्ञानाभावे सत्यपि प्रतियोगिसामानाधिकरण्य  अभावज्ञानस्य बाधरूपत्वाभावेन तदभावस्य विशेषणत्वे आवश्यके )  न्यूनसत्ताकत्वज्ञानाभावस्यापि विशेषणताकल्पनं व्यर्थं त्वन्मतरीत्यापि वस्तुतो रजतादिमत्येव तदभावस्य न्यूनसत्ताकतया तत्ज्ञानदशायां प्रतियोगिसामानाधिकरण्य ज्ञानस्याप्य- वश्यंभावात् न्यूनसत्ताकज्ञानाभावस्य स्वरूपतो विशेषणत्वे तद्घटितस्य मिथ्यात्वस्य नियमतो बाधधीवेद्यत्वासंभवश्च पूर्वमेवोक्तः किञ्च ""न्यूनसत्ताकत्वेनाज्ञातत्वादिति निवेशे महागौरवम् । तस्य प्रातीतिकनिष्ठं यद्व्यावहारिकप्रतियोगित्वं यच्च व्यावहारिकनिष्ठं पारमार्थिक प्रतियोगिकत्वं तदन्यतर- वत्वरूपत्वादिति तदपेक्षया अत्यन्तलाघवात् प्रतियोगिसामानाधिकरण्य ज्ञानाभावविशिष्टाभावनिश्चयस्यैव बाधनिश्चयरूपतया ज्ञानादिविरोधित्वं युक्तं अत एव तद्विषयभूतोऽपि व्यावहारिकस्य रजतादेरभाव एव न तु प्रातीतिकस्यापि उक्त विशेषणा संभवात् नच नात्र रजतमिति बाधधी पूर्वं प्रातीतिकस्यापि रजतत्वेनोपस्थिततया तस्यापि प्रतियोगितया भानात् कथं तस्य न प्रतियोगित्वमिति वाच्यं नेदं रूप्यमितिबाधानन्तरमेव प्रायशो नात्र रजतमिति बाधधीसंभवस्योक्तत्वात् तदभावेऽपि बाधधी सामग्रीसमवधानदशायां भ्रमस्याप्रामाण्यशंकाग्रस्ततया प्रातीतिकस्य प्रतियोगितया भानासंभवात् । प्रतियोगितया भानेऽपि तदंशे बाधधियोऽपि भ्रमरूपतया तावन्मात्रेण प्रातीतिकस्यापि वस्तुगत्या तादृशाभाव प्रतियोगित्वासंभवाच्च  । किञ्च प्रातीतिकसाधारणं तादृशाभावप्रतियोगित्वमंगीकृत्य प्रातीतिकस्य मिथ्यात्वोपपादने आपणिकरजतादेरपि मिथ्यात्वापत्तिः स्वाधिकरणे न्याप्यवृत्त्यभावप्रतियोगित्वमात्रस्य मिथ्यात्वरूपत्वे तार्किकादिमतरीत्या द्वित्वाद्यवच्छिन्नाभावादिकमादाय सिद्धसाधनर्थान्तरापत्त्या स्वावच्छिन्नाधिकरणे व्याप्यवृत्त्यभावप्रतियोगितावच्छेदक धर्मवत्वस्यैव मिथ्यात्वरूपतया परैरप्युक्तत्वात् स्वावच्छिन्नयत् किञ्चिद्व्यक्ति समानाधिकरणाभाव घठितस्य तस्य प्रातीतिक इव रूपव्यावहारिकेपि निर्बाधत्वात्
अतस्साधकशून्यत्वात् सद्भावाद्बाधकस्यच ।
प्रतिपन्नेत्यादिमिथ्यात्वलक्ष्म नक्वापि सिध्यति ।।
प्रतिपन्नेत्यादिकल्पे चन्द्रिकोक्तमशेषतः- ।
निर्मूलितं ततःश्रीमान् सन्तुष्यतु ह्याननः ।।
