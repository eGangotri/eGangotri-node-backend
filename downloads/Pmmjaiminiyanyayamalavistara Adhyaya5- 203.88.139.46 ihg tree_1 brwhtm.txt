(अथ पञ्चमाध्यायस्य प्रथमः पादः)।
				द्वितीयादित्रये प्रोक्तं भेदशेषप्रयुक्तिभिः ।
				अनुष्ठेयमनुष्ठानक्रमः पञ्चम ईर्यते ।।1।।
	अनेन चतुर्थपञ्चमयोरध्याययोः पौर्वापर्यं निरूपितम्। द्वितीयाध्याये कर्मभेदनिरूपणात्पृथगनुष्ठेयत्वमवगतम्। तृतीयाध्याये शेषनिरूपणात् - 'निवेशनः संगमनः' इिति मन्त्रेण बह्व्युपस्थानमनुष्ठेयम्, नत्विन्द्रोपस्थानम् - इत्याद्यनुष्ठेयव्यवस्थाऽवगता । चतुर्थाध्याये प्रयुक्तिनिरूपणादनुष्ठेयमेव निश्चीयते - पलाशशाखाछेदनस्य वत्सापाकरणमेव प्रयोजकम्, न तु प्रस्तरेण सह प्रहृतिः प्रयोजिका । तथा सति षौर्णमास्यां वत्सापाकरणाभावे सत्यप्रयोजकप्रहृत्यर्थे शाखाछेदनं न कर्तव्यम् - इति। एवं त्रिभिरध्यायैरनुष्ठेयस्वरूपे निश्चिते सत्यनुष्ठानक्रमस्याऽऽकाङ््क्षितत्वात्पञ्चमेऽध्याये सोऽभिधीयते-
			( प्रथमे क्रमनिरूपणाधिकरणे श्रुतिबलीयस्त्वन्याये सूत्रम्-)।
				श्रुतिलक्षणमानुपूर्व्ये तत्प्रधानत्वात् ।।1।।
		पञ्चमाध्यायस्य प्रथमपादे प्रथमाधिकरणे प्रथमवर्णकमारचयति-
			पदार्थानां क्रमो नैव नियतोऽथ नियम्यते ।
			अमानत्वादनियतिर्नियतिर्वेदमानतः ।।2।।
	य एतेऽनुष्ठयाः पदार्था गृहपतिब्रह्मोद्गाबृहोतृदीक्षादयः, तेषां पदार्थानां नास्ति क्रमनियमः । क्रमबोधकस्य प्रमाणस्याभावात् - इति चेत् । 
	मैवम्। पदार्थेषु तदनुष्ठाने च यथा वेदः प्रमाणम्, तथैव क्रमेऽपि वेदः प्रमाणम्। तस्मात्क्रमस्य नियतत्वात्क्रमनिरूपकः पञ्चमाध्याय आरम्भणीयः । 1 । 2 ।
	द्वितीयवर्णकमारचयति-
			न विधेयो विधेयो वा क्रमो नैवाक्रियात्वतः ।
			क्रियाविशेषणत्वेन द्रव्यवद्युज्यते विधिः ।।3।।
	यद्यपि क्रमस्य क्रियात्वाभावात्स्वरूपेण न विधियोग्यता, तथाऽपि 'दध्ना जुहोति' इत्यादावक्रियारूपं दधिद्रव्यं क्रियाविशेषणं सद्विधीयते -'दधिसाधनकं होमं कुर्यात्' इति। एवम् 'अनेन क्रमेण कर्तव्यम्' इिति क्रियाविशेषणतया क्रमो विधीयताम् ।। 3 ।। 
	तृतीयवर्णकमारचयति-
			दीक्षयित्वा गृहपतिं ब्रह्माणं दीक्षयेदिति ।
			क्रमः पाठाद्विधेयो वा पाठाद्दीक्षाविधिः श्रुतेः ।। 4 ।।
			द्वादशाहस्य सत्रत्वात्सर्वेषां याजमान्यतः ।
			चोदकेनैव दीक्षायाः प्राप्तेः क्रमविधिर्मतः ।। 5 ।। 
	द्वादशाहे श्रूयते - 'अध्वर्युर्मृहपतिं दीक्षयित्वा ब्रह्माणं दीक्षयति, तत्र उद्गातारम्, ततो होतारम्' इिति । तत्र - गृहपत्यादिदीक्षाणां क्रमः पाठादवगम्यते । विधेयत्वं तु गृहपत्यादिदीक्षाणामेव। कुतः। 'दीक्षयेत्' इति श्रुत्या तद्विध्यवगमात्। न हि श्रौतस्य विधेयस्य संभवे सति वाक्यार्थरूपः क्रमो विधातुमुचितः। तस्मात् - न विधेयः- इति प्राप्ते -
	ब्रूमः- द्वादशाहे सूत्रे 'य ऋत्विजः, ते यजमानाः' इिति ब्रह्मादीनां सर्वेषामृत्विजां यजमानत्वे सति चोदकप्राप्ता दीक्षा न विधातव्या । ततो दीक्षामनद्याऽऽख्यातेन क्रमो विधीयते । यद्यप्यत्र क्रमस्य वाचकः शब्दो नास्ति, तथाऽपि 
वाक्येन प्रतीयते । स च प्रतीयमानः क्रमो मानान्तरेण कर्तव्यतया प्राप्त्यभावादिह विदीयते। एकस्य कर्तुर्युगपदनेकपदार्थानुष्ठा नान्यश्चानुपपत्त्या क्रमस्य कर्तव्यताऽपि प्राप्तव - इति चेत्। न। विशेषस्याप्राप्तत्वात्। व्युत्क्रमेणाप्यनुष्ठातुं शक्यत्वात्। तस्मात्- वाक्यावगतं क्रमविशेषं नियन्तुमयं विधिः ।।4।।5।।
				(द्वितीये क्रमस्य क्वचिदार्थिकत्वाधिकरणे सूत्रम्-)
						अर्थाच्च ।।2।।
	द्वितीयाधिकरणमारचयति-
			अग्निहोत्रं जुहोतीति यवागूं पचतीति च ।
			क्रमः पाठादर्थतो वा पाठात्सर्वत्र दर्शनात् ।।6।।
			होमद्रव्यसमुत्पत्त्यै पूर्वपाकोऽवगम्यते ।
			यवाग्वेति श्रुता होमद्रव्यताऽतोऽर्थतः क्रमः ।।7।।
	गृहपत्यादिदीक्षासु पाठक्रमस्यैवाऽऽदृतत्वदर्शनादिहाषि होमपाकयोः पाठात्प्रप्तः क्रम आदरणीयः- इति चेत् । 
	नैवम्। द्रव्यमन्तरेण होमासंभवात्। द्रव्यनिष्पत्यै पाकस्यैव प्राथमिकत्वावश्यंभावात्।होमद्रव्यत्वं च यवाग्याः'यवाग्वाऽग्नहोज्ञं जुहोति' इति तृतीयद्यावगम्यते। तस्मात्--पाठक्रमं बाधित्वाऽर्थतः क्रमोऽत्राभ्युपगन्तव्यः।।6।।7।।
			         (त़ृतीये क्रमस्यक्वचिदनियमाधिकरणे सीत्रम्--)।
             				अनियमोऽत्यत्र।।3।।
        तृतीयाधिकरणमारचयति---
                        	   स्याद्वसन्तादिमन्त्राणां क्रमो नो वाऽन्यवद्भवेत्।
			    ज्ञास्वान्तरे व्यत्ययेन न क्रमोनियतोऽत्र हि।।8।।
	दर्शपूर्णमासवोर्वजमाने काण्डे प्रयाजानुमन्त्रणमन्त्रा आम्नाताः--'वसन्तवृत्तानां क्रीणामि, ग्रीष्ममृतीनांव्रीणामि, प्रीष्ममृतूनां प्रीणामि-' इत्यादयः। तेषां नियतः क्रमोऽभ्युवगन्तव्यः। कुतः। अन्येष्वाग्नेयोपांशुयाजाद्यनुमन्त्रणेषु नियतक्रमदर्शनेनात्रापि क्रमानियमस्य बुद्धिसथत्वात् - इति चेत् । 
	मैवम्। अत्र नियामकाभावात्। न तावदत्र पाठो नियामकः। वसन्तग्रीष्मवर्षाशरद्धेनम्तमन्त्राणामनेन क्रमेण तैत्तिरीयशास्त्रायां पठितायां शास्त्रान्तरे व्यत्वयेन पाठदर्शनात्। नाप्यत्र यवागूपाकवदर्थो नियामकः। वसन्तमन्त्रेण यस्य कस्यचित्प्रयाजस्यानुमन्त्रणेऽप्यनुपपत्त्यभावात्। नाप्यत्र लिङ्गं नियामकम्। वसन्तमन्त्रे समिद्यागविषयस्य विशेषस्यादर्शनात्। तस्मात् - अत्र नास्ति नियतः क्रमः ।।8।।
			(चतुर्थे क्रमस्य क्वचित्पाठानुसारिताधिकरणे पाठक्रमन्याये
					सूत्राणि 4-7 )।
			क्रमेण वा नियम्येत क्रत्वेकत्वे तद््गुणत्वात् ।।4।।
			अशाब्द इति चेत्स्याद्वाक्यशब्दत्वात् ।।5।।
			अर्थकृते वाऽनुमानं स्यात्, क्रत्वेकत्वे परार्थ-
			त्वात्, स्वेन त्वर्थेन संबन्धः, तस्मात्स्वशब्द-
			मुच्यते ।।6।। तथा चान्यार्थदर्शनम् ।।7।।
	चतुर्थाधिकरणमारचयति-
			प्रयाजेषु क्रमो नास्ति विद्यते वा न विद्यते । 
			श्रुत्यर्थाभावतो मैवं क्रमः पाठान्नियम्यताम् ।।9।।
	'समिधो यजति' 'तनूनपातं यजति' इत्यादिषु प्रयाजेषु नियतः क्रमी नास्ति । कुतः । क्रमप्रापकप्रमाणाभावात्। यथा गृहपत्यादिदीक्षानुवादेनाऽऽख्यानश्रुत्या क्रमो विहितः, तथा क्रमविधायिका श्रुतिर्नास्ति। 'यजति' इत्याख्यातेन सविद्यागादिपदार्थानामन्यतोऽप्राप्तानां विधानात्। यथा च 'दीक्षयित्वा' इति क्त्वाश्रुतिः, 'तत उद्गातारम्' इति पञ्चमीश्रुतिर्वा, तादृश्यपि नात्र श्रुतिरुपलभ्यते । न च पाकहोमयोरिवार्थतः क्रमो वक्तुं शक्यः। समिद्यागमन्तेरेणापि 
तनूनपाद्यागस्य कर्तुं शक्यत्वात्। तस्मान्नस्त्यत्र क्रमनियमः- इति चेत् । 
	मैवम्। वाक्यपाठेन प्रतीतस्य क्रमस्य बाधाभावेनाभ्युपेयत्वात्। तस्माद्दस्ति क्रमनियमः ।।9।।
		(पञ्चमे-{क्रमस्य क्वचित्प्रथमप्रवृत्त्यमुप्ता रिताचिकरणे प्रावृत्तिकक्रमन्याये} सूत्राणि	8-12)।	
			प्रवृत्त्या तुल्यकालानां गुणानां तदुप-
			क्रमात् ।।8।। सर्वमिति चेत् ।।9।। 
			नाकृतत्वात् ।।10।। क्रत्वन्तरवादिति
			चेत् ।।11।। नासमवायात् ।।12।।
	पञ्चमाधिकरणमारचयति-
			उपाकृतानां किं सप्तदशानां यूपबन्धने ।
			क्रमो नास्त्यस्ति वा नास्ति नियामकविवर्जनात् ।।10।।
			आद्यसंस्कृत्यनुष्ठानं यत्क्रमेण स एव हि ।
			क्रमोऽन्यत्र प्रवृत्तिस्तु क्रमस्यात्र नियामिका ।।11।।
	वाजपेये 'सप्तदश प्राजापत्याश्पशूनाप्लभते' इति विहितानां पशूनामुपाकरणनियोजनादयः संस्काराः कर्तव्याः। तत्र- 'ईदृशे पशावुपक्रमः, ईदृशे च समाधिः'- इति नियमकारिणः शास्त्रस्याभावादैच्छिकेन क्रमेणोपाकरणरूपः प्रथमः संस्कारोऽनुष्ठितः। उपाकृतानां यूपे नियोजनं संस्कारान्तरं कर्तव्यम् । 'तदानीमीदृशः पशुः प्रथमं नियोक्तव्यः' इति क्रमनियमकारिणां श्रुत्यर्थपाठानामभावान्नास्ति क्रमनियमः- इति चेत् । 
	मैवम्। उपाकरणे यः क्रमः स्वीकृतः, तस्यैव नियोजमादिसंस्कारेषु स्वीकर्तव्यत्वात्। श्रुत्यर्थपाठा इव प्रथमप्रवृत्तिरपि क्रमं नियन्तुमर्हति। प्रवृत्त्या बुद्धिस्थस्य क्रमस्य त्यागे कारणाभावात्। प्रावृत्तिकक्रमस्वीकारे प्रथमपशावुपाकरणनियोजनयोः प्रथमद्वितीयसंस्कारयोर्मध्ये पश्वन्तरेष्वनुष्ठितैः षोडशभिरेवोपाकरणपदार्थैर्व्यबधानं भवति। तच्च व्यवधानम् 'सप्तदश' इति विधिबलादभ्यनुज्ञातम्। प्रावृत्तिकं क्रमं परित्यज्य पश्वन्तराणां पूर्वे नियोजनं कृत्वा पश्चात्प्रथमपच्चोर्वदि नियोजनं क्रियेत, तदा द्वात्रिंशद्भिः पदार्थैर्व्यवधानं स्यात्। तत्तु नाभ्यनुज्ञातम्। तस्मात्- प्रवृत्त्या क्रमो नियम्यते ।।10।।11।।
			(षष्ठे क्रमस्य क्वचित्स्थानानुसारिताधिकरणे सूत्रम्- )।
				स्थानच्चोत्पत्तिसंयोगात् ।।13।।
	षष्ठाधिकरणमारचयति-
			प्राथम्यमग्नीषोमीये साद्यस्काख्यक्रतावुत ।
			सवनीयेऽग्रिमो यस्मात्प्रकृतौ तदपेक्षितम् ।।12।।
			आश्विनग्रहसामीप्ये सवनीयपशोः स्थितिः ।
			नियत्रे तत्क्रमे स्थानाच्छिष्टयोः प्राकृतो नयः ।।13।।
	साद्यस्कानामकः कश्चित्सोमयागः। तत्र श्रूयते- 'सह पशूनालभते' इति। प्रकृतौ- अग्नीषोमीयः पशुरौपवसध्ये पूर्वदिन आलभ्यते। सवनीयपशुः सुत्यादिने प्रातःसवन आश्विनग्रहादूर्ध्वमालभ्यते । अनुबन्ध्यपशुरवभृथादूर्ध्वमालभ्यते। इह तु त्रयोऽपि पशवः सहाऽऽलब्धव्याः। सोऽयं सहालम्भः सुत्यादिन आश्विनग्रहादूर्ध्वं सवनीयस्थाने भवति- 
इत्येतदवश्यमभ्युपेयम्। तथा सति पधानसोमप्रत्यासत्तिलाभात्रेषु त्रिषु पशुष्वग्नीषोमीयस्य प्रथममुपाकरणम् । कुतः। प्रकृतौ तत्प्राथम्यस्यापेक्षितत्वात् - इति चेत्। 
	मैवम्। सवनीयो हि स्वस्थान एव वर्तते। आश्विनग्रहसामीप्यस्य सवनीयस्थानत्वात्। आश्विने गृहीते सति सवनीय एव बुद्धिस्थो भवति। प्रकृतौ तदानन्तर्यस्य क्लृप्तत्वात्। ततः सवनीयस्य प्राथम्ये स्थानान्निश्चिते सति स्थानभ्रष्टयोरग्नीषोमीधानुबन्ध्ययोः प्रकृताविव पूर्वोत्तरभावो द्रष्टव्यः ।।12।।13।।
			(सप्तमे - अङ्गक्रमस्य मुख्यक्रमानुसारिताधिकरणे सूत्रम्- )।
				मुख्यक्रमेण वाऽङ््गानां तदर्थत्वात् ।।14।।
	सप्तमाधिकरणमारचयति-
				स्त्रीपुंसदेवकौ सारस्वतौ तद्धर्मगः क्रमः ।
				नास्त्यस्ति वाऽत्र नास्त्येव तन्नियामकवर्जनात् ।।14।।
				यान्यानुवाक्यापाठेन स्त्रीप्राथम्यं हि मुख्ययोः ।
				मुख्यार्थत्वेन धर्माणां स्यान्मुख्यक्रमतः क्रमः ।।15।।
		चित्रायागे सप्तानां हविषां मध्ये चतुर्थपञ्चमे इत्थमाग्नीयेते- 'सारस्वतौ भवतः। एतद्वै दैव्यं मिथुनम्' इति। 'सरस्वती च सरस्वांश्च' इति विवृत समासे कृते * 'पुमान्स्त्रिया' (पा.सू.1 । 2 । 67) इति सूत्रेणैकशेषात् 'सरस्वन्तौ' इति भवति । तौ देवते ययोर्यानयोस्तौ सारस्वतौ यागौ। एतच्च 'मिथुनम्' इति वाक्यशेषादवगम्यते। तयोर्यागयोर्निर्वापादयो धर्माश्चोदकतः प्राप्ताः, तत्र- स्वेच्छया स्त्रीयागस्य पुंयागस्य वा प्रथमं निर्वापः कार्यः । कुतः। श्रुत्यर्थपाठप्रवृत्तिस्थानानामन्यतमस्य नियामकस्याभावात्- इति प्राप्ते,
	ब्रूमः- हौत्रकाण्डे स्त्रीदेवतायाः पूर्वं याज्वानुवाक्ये समान्नाते- 'प्रणो देवी सरस्वती' इति । पश्चात्पुंदेवतायाः 'पीपिवांसं सरस्वतः' इति। अनेन याज्वानुवाक्याक्रमेण मुख्ययोर्द्वयोर्यागयोर्मध्ये स्त्रीयागस्य प्रथन्वनवगम्यते। ततो धर्माणां मुख्ययागार्थत्वान्मुख्यक्रमेणैव क्रमे सति स्त्रीयागस्यैव प्रथमं निर्वापः कार्यः ।।14।।15।।
			(अष्टमे- अङ््गेषु मुख्यक्रमापेक्षया पाठस्य बलवत्त्वाधिकरणे सूत्रम्)।
				प्रकृतौ तु स्वशब्दत्वाद्यथाक्रमं प्रतीयेत ।।15।।
		अष्टमाधिकरणमारचयति-
				उपांशुयाजे पूर्वत्वमग्नीषोमीयकेऽथवा ।
				धर्मानुष्ठान आद्योऽस्तु मुख्ययोस्तादृशक्रमात् ।।16।।
				युक्तमौषधधर्माणां प्राथम्यं पूर्वपाठतः ।
				पाठक्रमस्याविलम्बादाज्यधर्मास्तु पश्चिमाः ।।17।।
	दर्शपूर्णमासयोः- उपांशुयाजोऽग्नीषोमीयश्च- इत्येतदुभयं पौर्णमास्यामाम्नातम्। तत्र- उपांशुयाजस्याऽऽज्यं द्रव्यम्। आज्वधर्मा उत्पवनचतुर्गहीतत्वादयः। अग्नीषोमीयस्य पुरोडाशो द्रव्यम्। तस्य धर्मा निर्वापावयातादयः । तत्र मुख्यौ यागायुपांशुयाजाग्नीषोमीयौ पूर्वोत्तरभाविनौ। तथा सति पूर्वन्यायेन धर्मक्रमस्य मुख्यक्रमाधीनत्वादाज्यधर्माणामनुष्ठाने प्राधम्यम्- इति प्राप्ते-
	ब्रूमः- औषधधर्मा निर्वापादयः पूर्वमात्राताः, पश्चादाज्यधर्माः। तत्र मुख्यक्रमप्रयुक्तमाज्यधर्माणां प्राथम्यं बाधित्वा पाठक्रमानुसारेणौषधधर्मा एव प्रथम मनुष्ठेयाः। पाठक्रमो हि वैदिकैः शब्दैः सहसा प्रतीयते। मुख्यक्रमानुसारी तु क्रम उपपत्त्या कल्पनीयः। तस्मात्- अग्नीषोमीयपुरो़ाशार्थेम्य औषधधर्मेभ्य ऊध्वंमाज्यधर्मा अनुष्ठेयाः ।।16।।17।।
			(नवमे ब्राह्मणपाठान्मन्त्रपाठस्य बलीयस्त्वाधिकरणे सूत्रम्- )।
			मन्त्रतस्तु विरोधे स्यात्प्रयोगरूपसामर्थ्यात्तस्मा-
			दुत्पत्तिदेशः सः ।।16।।
	नवमाधिकरणमारचयति-
			अग्नीषोमीय आग्नेयात्पूर्वो नो वाऽस्तु पूर्वता ।
			ब्राह्मणक्रमतो मैवं मन्त्रक्रमबलित्वतः ।।18।।
			स्मृतिक्रमादनुष्ठानं मन्त्राणां स्मारकत्वतः ।
			प्राबल्यं ब्राह्मणस्यास्ति विधिनाऽपि कृतार्थता ।।19।।
	अग्नीषोमीययागस्तैत्तिरीयब्राह्मणे पञ्चमप्रपाठके द्वितीयानुवाके समाम्नातः- 'ताभ्यामेतमग्नीषोमीयमेकादशकपालं पूर्णमासे प्रायच्छत्' इति। आग्नेययामस्तु षष्ठप्रपाठके तृतीयानुवाके समाम्नातः- 'यदाग्नेयोऽष्टाकपालोऽमावस्यायां च पौर्णमास्यां चाच्युतो भवति' इति। तत्र- अनुष्ठानस्य ब्राह्मणोक्तविध्यधीनत्वादग्नीषोमयिस्य प्रथममनुष्ठानम्- इति प्राप्ते,-
	ब्रूमः- मन्त्रकाण्डे पूर्वं पठिता आग्नेयमन्त्राः। तथा हि- हौत्रकाण्डे- आज्यभागमन्त्रानुवाकाहुतत्रस्मिन्ननुवाके प्रथमम्, 'अग्निर्मूर्धा-' इत्यादिके आग्नेय्यौ याज्यानुवाक्ये आम्नाते। ततः 'प्रजापते न त्वदेतानि' इत्यादिके प्राजापत्त्ये। ततः 'अग्नीषोमा सवेदसा' इत्यादिके अग्नीषोमीये। आध्वर्यवकाण्डेऽपि- 'अग्नये जुष्टं निर्वपामि' 'अग्नीषोमाभ्याम्-' इत्याग्नेयः 
पूर्वमाम्नातः। यजमानकाण्डेऽपि 'अग्नेरहं देवयज्ययाऽन्नादो भूयासम्' इत्याम्नाय पश्चात् 'अग्नीषोमयोरहं देवयज्यया वृत्रहा भूयासम्' इत्याग्नायते। मन्त्रक्रमच्च प्रबलः। मन्त्रैः स्मृत्वा पञ्चादनुष्ठेयत्वात्। ब्राह्मणं त्वप्राप्तपदार्थविधिनाऽपि चरितार्थम्। अतोऽनुष्ठानस्मरणायैवोत्पन्नन्मन्त्रान्बाधितुं नालम् - इति मन्त्रक्रमेणाऽऽग्नेयस्यैव प्रथमानुष्ठानम् ।।18।।19।।
			(दशमे प्रयोगवचनाच्चोदकस्य बलवत्त्वाधिकरणे सूत्रे 17-18)।
				तद्वचनाहूकृतौ यथाप्रधानं स्यात् ।।17।। विप्र-
				तिपत्तौ वा प्रकृत्यन्वयाद्यथाप्रकृति ।।18।।
	दशमाधिकरणमारचयति-
				सारस्वताज्ये पूर्वत्वं बार्हस्पत्यचरावुत ।
				धर्माणामाज्यनिष्ठानां प्राथम्यमुपदेशतः ।।20।।
				सक्रमाणां पदार्थानां चोदक्रप्रापितत्वतः ।
				प्राथम्यमन्तरङ्गत्वादाग्नोयविकृतौ चरौ ।।21।।
	अध्वरकल्पामिधायामिष्टौ हविस्त्रयं श्रूयते- 'आग्नावेष्णयमेकादशकपालं निर्वपदेभिचरन्' 'सरस्वत्याज्यभागा स्यात्' 'बार्हस्पत्यश्र्चरुः' इति। अत्र- सारस्वता ये धर्माः, त एव पूर्वमनुष्ठेयाः। कुतः। सारस्वतयागस्य बार्हस्पत्यात्पूर्वमुपदिष्टत्वात्। मुख्यक्रमेण हि धर्माणां क्रमो युक्तः- इिति प्राप्ते-
	ब्रूमः- न तावदत्राऽऽज्यधर्मा औषधधर्मा वोपदिश्यन्ति। किं तु - चोदकेन प्राप्यन्ते। चोदकश्च सक्रमानेव पदार्थानदिशति। प्रकृतौ चौषधधर्माणां प्रथमनुष्ठेयत्वात्। इहापि बार्हस्पत्यचरुधर्मा एव प्रथममनुष्ठेयः। किंच- आग्नेयस्य प्रथमभाविनो विकृतिर्बार्हस्पत्यचरुः, उपांशुयाजस्य पश्चाद्भाविनो विकृतिः सारस्वतमाज्यम्। अतोऽन्तरङ्गत्वाच्चरुधर्मा एव पूर्वभाविनः ।।20।।21।।
			(एकादशे- विकृतौ क्वचित्प्रकृतिधर्मानतिदेशाधिकरणे
				साकमेधीयन्याये सूत्राणि 19-22)।
			विकृतिः प्रकृतिधर्मत्वात्तत्काला स्याद्यथाशिष्टम् ।।19।।
			अपि वा क्रमकालसंयुक्ता सद्यः क्रियेत तत्र विधे-
			रनुमानात्प्रकृतिधर्मलोपः स्यात् ।।20।। कालो-
			त्कर्ष इति चेत् ।।21।। न तत्संबन्धात् ।।22।।
	एकादशाधिकरणमारचयति-
			साकमेधेष्टयस्तिसो द््व्यहे स्युः सद्य एव वा ।
			प्रातरादेर्द्वयोरह््नोः सत्त्वात्प्रकृतिवद््द््व्यहे ।।22।।
			साङ्गमुख्यानुरोधेन प्रातरादेर्विधानतः ।
			श्रौतं सद्यस्त्वमन्यत्तु चोदकात्तेन दुर्बलम् ।। 23 ।।
	चातुर्मास्येषु साकमेधनामके तृतीये पर्वणि श्रूयते- 'अग्नयेऽनीकवते प्रातरष्टाकपालं निर्वपेत्। नरुद्भद्यः सांतपनेभ्यो माध्यंदिने चरुम्। मरुद््भ्यो गृहमेधिभ्यः सर्वाषां दुग्धे सायमादेनम्' इति। ता एतास्तिस्त्र इष्टयो द््व्यहकालीनाः। यथा प्रकृतौ पर्वण्यग्न्यन्वाधानादिकम्, प्रतिपदीष्टिः- इति द््व्यहकालीनत्वम्, तद्वत्। ननु प्रातर्माध्यंदिनसायंशब्दैरेकस्मिन्नेवाह्नि त्रयः 
कालास्तिसृणामिष्टीनां विहिताः। तन्न। द्वयोरध्वह्नोः प्रातरादिकालसद्भावात्। पूर्वेद्युः प्रातरादिकालेषु स्वकीयेषु तासामुपक्रमः। परेद्युः प्रातरादिषु ताः समापनीयाः। ततो द््व्यहकालीनत्वम््- इिति प्राप्ते-
	ब्रूमः- अत्र 'अग्नयेऽनीकवते व्रातरष्टाकपालं निर्वपेत्' इति साङ्गं प्रधानं प्रातः कालीनतया विधीयते। प्रातः शब्दश्च स्वत एकमेव प्रातः कालमभिधाय पर्यवस्यति। 'प्रातरग्निहोत्रम्' इत्यादौ तद्दर्शनात्। तस्मात्साङ्गस्य प्रधानस्यैकस्मिन्नेव प्रातः काले विधानात्सद्यस्कालीनत्वं श्रौतम्। चोदकेन तु- अन्वाधानाद्यङ्गं पूर्वेद्युः प्रातः, प्रधानं परेद्युः प्रातः- इति कल्प्यते। उपदेशश्चोदकाद्बलीयान्। तस्मात्- एकाहकालीना इष्टयः ।।22।।23।।
			(द्वादशे- अनुयाजाद्युत्कर्षप्रयाजान्तापकर्षाधिकरणे
				तदादितदन्तन्याये सूत्रे 23-24)।
			अङ्गानां मुख्यकालत्वाद्यथेक्तमुत्कर्षे स्यात् ।।23।।
			तदादि वाऽभिसंबन्धात्, तदन्तमपकर्षे स्यात् ।।24।।
	द्वादशाधिकरणमारचयति-
			प्रयाजेष्वपकर्षोऽनुयाजेषूत्कर्ष इत्यमू । 
			श्रुतमात्रे तदन्तेषु तदाद्येषु च बाऽग्रिमः ।।24।।
			अन्येषां मुख्यकालत्वान्मैवं व्युत्क्रमशक्तितः ।
			प्रयाजान्ते ह्यनुयाजादिके चैतौ समूहके ।।25।।
	अग्नीयोमीयपशौ प्रयायानामपकर्षः श्रूयते- 'तिङ््न्तं पशुं प्रयजन्ति' इति। प्रकृतौ हविष्यासादिते पश्चात्प्रयाजा इज्यन्ते। इहापि पशुसंज्ञपनादूर्ध्वं हविष्यासादिते पश्चादेव प्रयाजाश्चोदकेन प्राप्ताः। ते चात्र वचनाज्जीवत्येव पशावपकृष्वन्ते। तथा सवनीयपशावनुयाजानामुत्कर्षः श्रूयते- 'आग्नीमारुतादूर्ध्वमनुयाजैश्चरन्ति' इति। तत्र- प्रयाजमात्रस्यापकर्षः श्रुतः । अनुयाजमात्रस्य चोत्कर्षः। तावुभौ श्रुत्यनुसारेण तथैवाङ्गीकर्तव्यौ। यदि प्रयाजान्तस्याङ्गकलापस्यापकर्षः स्यात्, तदा प्रयाजेभ्यः पूर्वभाविनामाघारसामिधेन्यादीनां ततोऽप्यपकर्षादत्यन्तव्यवहितानां प्रधानकालीनत्वं न स्यात्। प्रयाजमात्रे त्वपकृष्टे सत्याधारादीनां मुख्यकालीनत्वं न लुप्यते। एवम्- अनुयाजमात्र उत्कृष्टे तत ऊर्ध्वमाविनां सूक्तवाकशंयुवाकादीनामयुत्कर्षा त्प्रधानसंनिधिनं विनश्यति। तस्मात्- प्रयाजमात्रस्यापकर्षः, अनुयाजमात्रस्योत्कर्षः- इति प्राप्ते-
	ब्रूमः- प्रकृतौ पदार्थानुष्ठानक्रमस्य क्लृप्तत्वात्, सक्रमाणामेव पदार्थानां चोदेकेनातिदेशात्। व्युत्क्रमे सति पूर्वेण पदार्थेनोत्तरपदार्थस्य बुद्धावनुपस्थापितत्वादनुष्ठानमेव लुप्येत । तस्मात्- प्रयाजान्तस्याङ्गसमूहस्यापकर्षः, अनुयाजादेरङ्गसमूहस्योत्कर्षः ।।24।।25।।
			(त्रयोदशे प्रवृत्त्या प्रोक्षणादीनां सौमिकपूर्वभाविता-
				धिकरणे सूत्रे 25-26)।
			प्रवृत्त्या कृतकालानाम् ।।25।। शब्दविप्रतिषेधाच्च ।।26।।
	त्रयोदशाधिकरणमारचयति-
			सावनेष्वैष्टिकानां किं सौमिकेभ्यो न पूर्वता ।
			पूर्वता वाऽत्र नियमो नास्ति तद्धेतुवर्जनात् ।।26।।
			प्रतिप्रस्थातृकर्तृत्वे ह्यध्वर्योरपि कर्तृता ।
			प्रोक्षणाद्याः पुरा पश्चात्सौमिकाः स्युः प्रवृत्तितः ।।27।।
	सोमे प्रातरनुष्ठेयोऽनुवाकः पठितः। ततः प्रचरणीहोमादयः पठिताः। ततः सवनीयादयः। ते च चोदकागतनिर्वापादि युक्ताः। ततो बहिष्पवमानस्तोत्रं पठितम्। तत्र- अध्वर्युर्होत्रे प्रातरनुवाकप्रैषं दत्त्वा तदानीमेव प्रतिप्रस्थातारमेवं प्रेष्यति- 'प्रतिप्रस्थातः सवनीयान्निर्वपस्व' इति। ततः प्रचरणीहोमादिभ्य ऊर्ध्वं प्राप्तेऽपि सवनीयपुरोढाशनिर्वापः पूर्वस्मिन्नेव प्रसरनुवाककाले प्रैषवशादपकृष्टः। सवनीयपुरोडाशानामलंकारप्रैषोत्कर्ष एवमाम्नातः- 'बहिष्ववमाने स्तुत आह- अग्नीदग्नीन्विहर, बर्हिः स्तृणीहि, पुरोडाशानलंकुरु' - इति। एवं स्थिते सति प्रकृतौ निर्वाषोत्तरभाविनोऽलंकरणपूर्वभाविनः प्रोक्षणादयो ये पदार्थाः, तेऽत्र चोदकप्राप्ताः, तेषां निर्वापवदपकर्षस्य, अलंकरणवदुत्कर्षस्य चानुक्तत्वादुमयोर्मध्यकाल एवानुष्ठानं प्राप्तम्। तथा सति प्रचरणीहोमादिभिर्बहिष्पवमानान्तैः सोमिकपहार्थैः प्रोक्षणादिपदार्थानामैष्टिकानामेककालत्वेना 
नुष्ठानात्पौर्वापर्यकलहे इति नियामकाभावादैच्छिकः क्रमः- इति प्राप्ते, -
	ब्रूमः- प्रातरनुवाकप्रचरणीहोमयोः सौमिकयोः पाठप्राप्तमनुक्रमं विच्छिद्य प्रैषविधिबलादैष्टिको निर्वापः प्रवृत्तः। तेन च निर्वापेण तदनन्तरभाविप्रोक्षणादिकं बुद्धायुपस्थाप्यते' न तु सौमिकं प्रचरणीहोमादिकं तदा केनचिदुपस्थाप्यते। ननु- निर्वापः प्रतिप्रस्थातृकर्तृकः, प्रोक्षणादिकमध्वर्युकर्तृकम्- इति न निर्वापः प्रोक्षण्याद्युपस्थापकः- इिति चेत्। मैवम्। प्रयोजकत्वेन निर्वापेऽध्वर्योरपि कर्तृत्वात्। तस्मात्- ऐष्टिकाः प्रोक्षणाद्याः पूर्वमनुष्ठेयाः पश्चात्सौमिकाः प्रचरणीहोमादयः ।।26।।27।।
			(चतुर्दशे वैकृतयूपकर्ममात्रापकर्षाधिकरणे यूपकर्मन्याये सूत्रम्-)।
				असंयोगात्तु वैकृतं तदेव प्रतिकृष्येत ।।27।।
	चतुर्दशाधिकरणमारचयति-
			यूपच्छेदापकर्षः किं तदन्ते श्रुत एव वा ।
			प्रयाजवत्तदन्तत्वान्नयनं चापकृष्यताम् ।।28।।
			अग्नीषोमप्रणयनं सौमिकं पाशुकी छिदा ।
			प्रयाजाघारवैषम्याछ्रुतमात्रापकर्षणम् ।।29।।
	ज्योतिष्टोमे वैसर्जनहोमादूर्ध्वं प्राचीनवंशगतो वह्निराग्नीध्रीये प्रणेतव्यः। सोमश्च प्राचीनवंशे पूर्वमवस्थापित इदानीं हविर्धाने प्रणेतव्यः। तयोरुभयोः प्रणयनादूर्ध्वं यूपच्छेद आम्नातः। तदेतत्सर्वं सुत्यादिनात्प्राचीन औषवतध्येदिने प्राप्तम्। तत्र यूपच्छेदो दिनत्रयात्पूर्वस्मिन्दीक्षाकालेऽपकृष्टः। 'दीक्षासु यूपं छिनत्ति' इिति तद्विधानात्। तस्मिन्नपकृष्टे प्रयाजन्याधेव तदन्ताङ्गसमूहस्वापकर्पणात्प्रणयनमप्यपकृष्यताम् - इति प्राप्ते-
	ब्रूमः- प्रयाजाघारादीनामेकप्रधानं प्रत्यङ्गत्वेनैकप्रयोगान्तः पातित्वादवश्यंभावी परस्परक्रमः, इति प्रयाजापकर्षे तदन्ताङ्गसमूहापकर्षो युक्तः । इह तु प्रणयनं सोमयागाङ्गम्, यूपच्छेदस्त्वग्नीषोमीयपशोरङ्गमिति प्रणयनच्छेदनयोर्नान्योन्यं क्रमोऽपेक्षितः। तस्मात्- श्रुतस्य यूपच्छेदमात्रस्यापकर्षः।
			(पञ्चदशे दक्षिणाग्निकहोमानपकर्षाधिकरणे सूत्रम् -)।
				प्रासङ्गिकं च नोत्कर्षेदसंयोगात् ।।28।।
	पञ्चदशाधिकरणमारचयति-
			सवनीये पिष्टलेपफलीकरणहोमकौ ।
			उत्क्रष्टव्यौ न वाऽऽद्यः स्यादनुयाजोत्तरत्वतः ।।30।।
			पश्वार्थाः स्युरनूयाजाः पुरोडाशगताविभौ ।
			उस्नै होमौ प्रयोगस्य भेदाग्नोत्कर्षमर्हतः ।।31।।
	सवनीयपुरोडाशे पिष्टलेपफलीकरणहोमौ चोदकेन प्राप्तौ दृषदुपलकपालादिष्वाश्लिष्टो यः पिष्टलेपः, तमुद्धृत्य जुह््वा चतुर्गृहीत आज्ये प्रक्षिप्य दक्षिणाग्नौ जुहोति। फलीकरणशब्देन तण्डुलकणा उच्यन्ते। तानपि तथा जुहोति। तावेतौ होमौ प्रकृतिवदिहाप्यनुयाजोत्तरकालीनौ। ते चानुयाजा आग्निमारुतादूर्ध्वमुत्कृष्टा इति सूक्तवाकादिवदेतौ होमावुत्क्रष्टव्यौ- इति प्राप्ते,
	ब्रूमः- उत्कृष्यमाणा एतेऽनुयाजाः पश्वर्थाः, न तु पुरोडाशार्थाः। पुरोडाशे प्रसङ्गसिद्धेर्वक्ष्यमाणत्वात्। उक्तहोमौ तु पुरोडाशार्थौ। न च तयोः प्रसङ्गसिद्धिः। पशौ पिष्टाद्यभावेन तद्धोमासंभवात्। एवं च सत्युक्तरप्रणयनवद्धोमयोः प्रयोगभेदान्नास्त्यनुपाजैः सहोत्कर्षः ।।30।।31।।
			(षोडशे पुरोडाशािभवासनान्तस्य दर्शेऽनपकर्षाधिकरणे सूत्रम्-)।
					तथाऽपूर्वम् ।।29।।
	षोडशाधिकरणमारचयति-
			पुरोडाशाभिवासान्तस्यापकर्षोऽस्ति दर्शके ।
			न वाऽऽद्योऽस्त्वपकृष्टाया वेदेर्वैगुण्यहानये ।।32।।
			अभिवासात्परा वेदिरिति तत्क्रमबोधतः ।
			प्रागेव विहिता दर्शे वेदिर्नातोऽपकर्षणम् ।।33।।
	दर्शपूर्णमासयोः पूरोडाशस्य कपालेषु श्रपितस्याऽऽच्छादनमाम्नातम् - 'भस्मनाऽभिवासयति इति। तत ऊर्ध्वं वेदिराम्नाता । तेनैव क्रमेण मौर्णमासीयागे प्रतिपद्यनुष्ठानं कृतम्।  दर्शयागे तु वेदेरपकर्ष आम्नातः- 'पूर्वेद्युरमावास्यायां वेदिं करोति' इिति । तत्र वेदेः पूर्वभाविनोऽभिवासनान्तस्याङ्गसमूहस्यापकर्षः कर्तव्यः। अन्यथा वेदेर्वैगुण्यप्रसङ्गात् - इति प्राप्ते-
	ब्रूमः- यदि दर्शः पौर्णमासीविकारः स्यात्, तदा पूर्णमास्यां क्लृप्तः क्रमोऽतिदिश्येत। न त्वसौ विकार इति 
कश्चित्क्रमोऽत्र स्वातन्त्र्येणोन्नेयः। क्रमोन्नयनं च सर्वेषु पदार्थेष्वाम्नातेषु पश्चात्पाठादिभिः संपद्यते। वेदिपदार्थच्चाभिवासनादूर्ध्वे दर्शपूर्णमाससाधारण्येनाऽऽम्नातः। विशेषस्तु दर्शणागे पूर्वेद्युरेवाऽऽम्नायते। तथा सत्यभिवासनवेद्योः क्रमबोधात्प्रगेव दार्शिकवेदेः पूर्वदिनसंबन्धावगमात्तदेव तस्याः स्थानमिति वेदेरपि तावन्नास्त्यपकर्षः, तत्र कुतोऽभिवासनान्तस्याङ््गसमूहत्यापकर्षः ।।32।।33।।
			(सप्तदशे सांतपनीयाया अग्निहोत्रानुत्कर्षकताधिकरणे सूत्राणि 30-34)।
			सांतपनीया तूत्कर्षेदग्निहोत्रं सवनवद्वैगुण्यात्
			।।30।। अव्यवायाच्च ।।31।। असंबन्धात्तु नोत्कर्षेत्
			।।32।। प्रापणाच्च निमित्तस्य ।।33।। संबन्धा-
			त्सवनोत्कर्षः ।। 34 ।। 
	सप्तदशाधिकरणमारचयति-
			दैवात्सांप्तपनी सायं प्राप्ता चेदग्निहोत्रकम् ।
			उत्कर्षति न वोत्कर्षः पोर्वापर्यस्य भावतः ।।34।।
			मिन्नप्रयोगप्राप्तत्वादग्निहोत्रं स्वकालके । 
			इष्टिमध्येऽपि हुत्वाऽथ यागशेषः समाप्यताम् ।।35।।
	चातुर्मास्येषु साकमेधनामके पर्वाणि सातपनीष्टिः श्रूयते - 'नरुद्भयः सांतपनेभ्यो माध्यंदिने चरुम्' इति । तां चेष्टिं समाण्य सायंकालेऽग्निहोत्रं हूयते। यदि कदाचिद्दैविकान्मानुषाद्वा प्रतिबन्धात्सेष्टिः सायमुपक्रान्ता, तदा सेष्टिरग्निहोत्रस्योत्कर्षमापादयति। कुतः। इष्टयग्निहोत्रयोः पौर्वापर्यसद्भावेनेष्टिं समाप्यैवाग्निहोत्रस्यानुष्ठेयत्वात् - इति प्राप्ते,
	ब्रूमः- प्रयोगभेदान्नानयोः शास्त्रीयः कश्चित्क्रमोऽस्ति। सांतपनी तु स्वकालाद््भ्रष्टा। अग्निहोत्रस्यापि तद््भ्रशो ना भूद्दितीष्टिमध्येऽप्यग्निहोत्रं स्वकालेऽनुष्ठाय पश्चादिष्टिशेषः समापनीयः ।।34।।35।।
			(अष्टादशे - उक्थानुरोधेन षोडश्युत्कर्षाधिकरणे सूत्रम्-)।
				षोडशी चोक्थ्यसंयोगात् ।।35।।
	अष्टादशाधिकरणमारचयति-
			उक्थ्योत्कर्षे षोडशी नोत्कृष्येतोत्कृष्यतेऽथवा ।
			स्तोत्रकालाय नोत्कर्षः पूर्ववत्षोशिग्रहे ।।36।।
			ग्रहं पराञ्चमुक्थ्येभ्य इत्यङ्गाङ्गित्वमासनात् ।
			सस्तोत्रे ग्रह उत्कृष्टे स्तोत्रकालः प्रबाध्यताम् ।।37।।
	ज्योतिष्टोमे षोडशिग्रहं प्रकृत्य श्रूयते - 'तं परच्चमुक्थ्येभ्यो निगृह्णाति' इति। तृतीयसवसे सूर्यास्तमयात्प्रगेवोक्थ्य ग्रहास्त्रयो गृह्यन्ते। तेभ्यः परस्तादयं षोडशी विहितः। यदि कदाचिद्दैवादुक्थ्यग्रहा अस्तमयादूर्ध्वमृत्कृष्येरन्, तदा तत ऊर्ध्वं विहितस्यापि षोडशिग्रहस्य नास्त्युत्कर्षः। कुतः। पूर्वन्यायेन कालस्यानुसरणीयत्वात्।कालो ह्येवमाम्नातः- 'समयाध्युषिते सूर्ये षोडशिनः स्तोत्रमुपाकरोति' इति। समयोऽस्तसमयः, तं प्राप्ते सूर्ये स्तोत्रप्रारम्भकालः। सोऽयमुत्कर्षे सति बाध्येत । तच्चायुक्तम्। पूर्वत्राग्निहोत्रस्य स्वकालमवाधितुमेवेष्टिमध्येऽनुष्ठानाङ्गीकारात्- इति प्राप्ते, 
	ब्रूमः- 'पराञ्चम्' इति शब्देन नोक्थ्येम्य उत्तरकालः षोडशिग्रहाङ्गत्वेन विधीयते। ततो मुख्यस्य ग्रहस्य कालमवाधितुमुपसर्जनस्य स्तोत्रस्य कालं वाधित्वा सस्तोत्रो ग्रह उत्क्रष्टव्यः ।।36।।37।।
		इति श्रीमाधवीये जैमिनीयन्यायमालाविस्तरे पञ्चमाध्यायस्य प्रथमः पादः ।।1।।
					 	--------

					अत्र पादे				आदितः।
		अधिकरणानि		   18				  326।
		सूत्राणि			   35				  851।
				(अथ पञ्चमाध्यायस्य द्वितीयः पादः)।
			( प्रथमे - वाजपेयपशूनां सर्वेषामेकदोपाकरणादिधर्मानुष्ठा-
				नाधिकरणे, पदार्थानुसमवन्याये सूत्राणि 1-3)।
				संनिपाते प्रधानानामेकैकस्य गुणानां सर्वकर्म
				स्यात् ।।1।। सर्वेषां वैकजातीयं कृतानुपूर्वत्वात् ।।2।।
				कारणादभ्यावृत्तिः ।।3।।
	द्वितीये पादे प्रथमाधिकरणमारचयति-
				वाजपेये किमेकैकपशौ सर्वसमापनम् ।
				सर्वेषु वैकैकधर्म आद्यः साहित्यसिद्धये ।। 1 ।।
				वचनात्पशुसाहित्यं प्रयोगोक्त्या तु कल्प्यते ।
				धर्मसाहित्यमेतच्च सिद्धान्तेऽपि न हीयते ।। 2 ।। 
	वाजपेये सप्तदशसु प्राजापत्येषु पशुष्वेकैकस्मिन्पशावुपाकरणनियोजनादिसंस्काराः सर्वे समापनीयाः। तथा सति- साङ्गं प्रधानं कर्तव्यम्- इति प्रयोगवचनेनावगतं धर्माणां साहित्यं सिध्यति। चोदकोऽपि धर्मसाहित्यं प्रापयति। प्रकृतावुपाकरणनीयोजनादीनां साहित्यदर्शनात्। तस्मात् - अत्र काण्डानुसमयः, न तु पदार्थानुसमयः- इति प्राप्ते-
	ब्रूमः- 'सप्तदश प्राजापत्यान्पशूनालभते' इति वचनात्पशुसाहित्यमवगतम्। तच्च प्रबलम्। प्रत्यक्षेण 'पशून्' इत्यनेनैकशब्देन परिकल्प्यते। यद्येकस्मिन्प्रयोगेधर्मसाहित्यं न स्यात्, तदा कतिपयधर्मवैकल्येन साङ्गप्रधानानुष्ठानविधिर्नाऽऽ पद्येत- इत्यर्थापक्षिः। चोदकेनापि विकृतौ धर्मसाहित्यवचनमनुमीयते। तदुभयं प्रत्यक्षात्पशुसाहित्यवचनाद््दुर्बलम्। तस्मात् 'वैश्वदेवीं कृत्वा प्राजापत्यैश्चरन्ति' इत्यनेन प्रत्यक्षवचनेनावगतं पशुसाहित्यमबाधितुम् 'सर्वेषु पशुष्वेकैक उपाकरणादिधर्मः कर्तव्यः'- इत्येवं पदार्थानुसमयोऽभ्युपेतव्यः, न तु काण्डानुसमयः। अस्मिन्नपि पक्षे प्रयोगवचनचोदकाभ्यामवगतं धर्मसाहित्यं 
न विरुध्यते। एकस्मिन्नेव प्रयोगे कृत्स्नधर्माणामनुष्ठितत्वात् ।। 1 ।। 2 ।।
			(द्वितीये - सहस्त्राश्वप्रतिग्रहणस्थले - एकैकस्यैकदा सर्व-
			धर्मानुष्ठानाधिकरणे काण्डानुसमयन्याये वा सूत्रम् -)।
					कारणादभ्यावृत्तिः ।।3।।
	द्वितीयाधिकरणमारचयति-
			प्रतिग्रहे तु बह्वश्वे पूर्वन्यायोऽस्ति वा न वा । 
			अस्ति तत्साम्यतो मैवं पुरोडाशस्य शोषतः ।। 3 ।। 
	'यावतोश्वान्प्रतिगृह्णीयात्तावतो वारुणांश्चतुष्कपालान्निर्वपेत्' इति। अत्र शतसंख्यादियुक्तबह्वश्वप्रतिग्रहे बहुपुरोडाशेषूदाहृतप्रत्यक्षवचनेन साहित्यं प्राप्तम्। तत्र पूर्वन्यायेन सर्वेषु पुरोडाशेष्वेकैकोऽधिश्रयणादिधर्मोऽनुष्ठेयः- इति चेत्। 
	मैवम्। तप्तेषु कपालेषु क्रमेण पुरोडाशानधिश्रित्य यावता कालेन प्रथमपुरोडाशे द्वितीयसंस्कारं कर्तुमागच्छति, तावताऽसौ शुष्को भवति। तस्मात्- एकैकस्मिन्पुरोडाशे कृत्स्त्रधर्मसमापनम्- इत्येवं काण्डानुसमयोऽभ्युपेतव्यः ।। 3 ।।
			(तृतीये मुष्टिकपालादीनां समुदायानुसमयाधिकरणे सूत्रे 4-5)।
				मुष्टिकपालावदानाञ्जनाभ्यञ्जनवपनपाव-
				नेषु चैकेन ।।4।। सर्वाणि त्वेककार्यत्वा-
			देषां तद््गुणत्वात् ।।5।।
	तृतीयाधिकरणमारचयति-
			निर्वापे तु किमेकैकमुष्टेरस्त्यङ्गता न वा । 
			अस्त्येकैकप्रतिष्ठानात्कपालादिषु तत्समम् ।।4।।
			चतुरो मिर्वपेन्मुष्टीनिति निर्वापसंश्रयात् । 
			एकैकमुष्टेरंशत्वात्पदार्थत्वं चतुष्टये ।।5।।
	दर्शपूर्णमासयोराग्नेवाग्नीषोमीयनिर्वापयोः श्रूयते - 'चतुरो मुष्टीन्निर्पति' इति। तत्र- एकैको मुष्टिर्मुष्ट्यन्तरनैरपेक्ष्येण प्रतितिष्टति- इत्येकैकस्य मुष्टेर्निर्वापाङ्गभूतपदार्थत्वमस्ति। ततो द्वयोर्निर्वापयोः क्रमेण- एकं मुष्टिं निरुप्य ततो द्वितीयमुष्टिः- इत्येवं विधः पदार्थानुसमयः कर्तव्यः। एवं कपालोपधानादिषु योजनीयम्। द्वयोः पुरोडाशयोरर्थे क्रमेण - एकं कपालमुपधाय, पश्चाद््द्वितीयम्- उभयत्र क्रमेणोपधेयम् - इति प्राप्ते -
	ब्रूमः- यदि पदार्थत्वं लौकिकं स्यात्, तर्ह्योकस्य मुष्टेस्तदस्तु। इह तु - एकविधिगम्य एकः पदार्थः। विधिश्च चतुःसंख्याविशिष्टानेव मुष्टीन्विदधाति- इिति मुष्टिचतुष्टयमेकः पदार्थः। एकमुष्टिस्तु तदंशः, न तु पूर्णपदार्थः। एवम्- आग्नेयपुरोडाशे कपालाष्टकोपधानमेकः पदार्थः। अग्नीषोमीये त्वेकादशकपालोपधानम्। एवम्- सर्वत्रैकविधिविहितस्यैव पदार्थत्वान्नांशानामनुसमयोऽस्ति ।। 4 ।। 5 ।। 
			(चुतुर्थे - अवदानस्य प्रदानान्तानुसमयाधिकरणे सूत्रम् -)।
			संयुक्ते तु प्रक्रमात्तदङ्गं स्यादितरस्य तदर्थत्वात् ।। 6 ।। 
	चतुर्थाधिकरणमारचयति-
			अवदानेऽनुसमयो होमान्ते वाऽवदानके । 
			पदार्थत्वं विधेयत्वासेनानुसमयस्ततः ।।6।।
			अवद्यतिः प्रदानान्तोऽवदानस्य तदर्थता । 
			अतोऽनुसमयस्तत्र होमान्तान्न तु केवलात् ।।7।।
	दर्शपूर्णमासयोः- 'द्विर्हविषोऽवद्यति' इत्येकेन विधिना विहितत्वाद््द्विसंख्याविशेष्टमवदानमेकः पदार्थः। ततस्तेनावदानमात्रेणानुसमयः कार्यः। आग्नेयस्य द्विरवदानं कृत्वा तद्धोमात्प्रागेवाग्नीषोमीयस्य द्विरवदानम्- इिति प्राप्ते -
	ब्रूमः- अवदानं होमपर्यन्तमेकः पदार्थः। होमस्यावदानमन्तरेणानुपपत्तौ होमविधिनैवाऽऽक्षिप्तं होमार्थमवदानम्। अत एव 'चतुरवत्तं जुहोति' इत्येकेन विधिना सावदानक एको होमपदार्थो विहितः। उपस्तरणाभिधारणाभ्यां सह यच्चत्तुरवत्तम्, तस्मिन्हविर्विषयमवदानद्वित्वं विधातुम् 'द्विर्हविषोऽवद्यति' इत्युच्यते। ततो होमान्तस्यावदानस्यैकपदार्थत्वादाग्नेयमवदाय हुत्वा पश्चादग्नीपोमीयावदानमित्यनुसमयः ।।6।।7।।
			(पञ्चमे - अञ्जनादेः परिव्याणान्तानुसमयाधिकरणे  सूत्राणि 7-9)।
				वचनात्तु परिव्याणान्तमञ्जनादि स्यात् ।।7।। का-
				रणाद्वाऽनवसर्गः स्याद्यथा पात्रवृद्धिः ।।8।। न वा 
				शब्दकृतत्वान्न्यायमात्रमितरदर्थात्पात्रविवृद्धिः ।।9।।
	पञ्चमाधिकरणमारचयति-
				यूपाञ्जनादिरेवैकः संघो वाऽनुसमीयते ।
				एकैकः पूर्ववन्मैवं वचनात्काण्डसंगतेः ।।8।।
	ज्योतिष्टोमेऽग्नीषोमीयपशौ- यूपस्य घृतेनाञ्जनमुच्छ्रयणम्, अवटस्य समूहनम्, यूपमूलस्य परिबृंहणम्, मध्ये रशनया परिव्याणम्, इत्येते पदार्था आम्नाताः । ते चैकयूपपक्षे तथैव कर्तव्याः। एकयूपस्य च विकल्पः श्रूयते- 'एकयूपो वैकादशिनी वाऽन्येषां यज्ञानां यूपा भवन्ति, एकविंशिन्यश्वमेधस्य' इति। तत्र बहुरूपेष्वञ्जनादिरेकैकः पदार्थः प्राजापत्यपशूपाकरणादिवदनु समेतव्यः- इति प्राप्ते-
	ब्रूमः- 'अञ्जनादिपरिव्याणान्तं यजमानो यूपं नावसृजेत्' इति वचनेनयजमानस्य यूपत्यागनिषेधोऽञ्जनादिकाण्डस्वानु समये सत्युपपद्यते। तस्मान्नात्र पदार्थानुसमयः ।।8।।
 			(षष्ठे दैवताद्यवदानेषु पदार्थानुसमयाधिकरणे सूत्राणि 10-12)।
				पशुगणे तस्य तस्यापवर्जयेत्पश्वेकत्वात् ।।10।। दैव-
				तैर्वैककर्म्यात् ।।11।। मन्त्रस्य चार्थवत्त्वात् ।।12।।
	षष्ठाधिकरणमारचयति-
				किं दैवाद्यवदानेषु काण्डानुसमयोऽथवा ।
				एकानुसमयोऽस्त्वाद्यः प्रकृतौ तस्य दर्शनात् ।।9।।
				पश्वैक्यात्प्रकृतौ सोऽस्तु विकृतौ तद्बहुत्वतः ।
				सजातीयपदार्थानुसमयोऽनन्तरत्वतः ।।10।।
	अग्नीषोमीयपशौ श्रूयते-'दैवतान्यवदाय न तावत्येव होतव्यम्' सौविष्टकृतान्यवद्यति। सौविष्टकृतान्यवदाय न तावत्येव होतव्यम्, ऐडान्ययद्यपि' इिति। तत्र- प्रधानदेवतार्थानि, स्विष्टकृदर्तानि, इडाभक्षणार्थानि च, इति विविधान्यवदानानि। तानि च तेनैव क्रमेणानुष्ठीयन्ते। प्राजापत्येषु सप्तदशसु पशुषु तानि चोदकप्राप्तानि। तत्र तेषां त्रिविधानामवदानानां काण्डमेकैकस्मिन्पशावनुसमेतव्यम्। तथा सति प्रकृतिसादृश्यलाभात्- इति प्राप्ते-
	ब्रूमः- प्रकृतौ पश्वे			नुसमयप्रसक्त्यभावादस्तु काण्डानुष्ठानम्। इह तु पदार्थानुसमयो 		
दानरूपमेकं पदार्थे सर्वेषु पशुषु संपाद्य पश्चात्सौविष्ठकृतावदानम्। तच्च सर्वेषु कृत्वा पश्चादैडावदानम्। एवं च सत्युपाकरजादिष्विव पशूनां साहित्यमवाधितं भवति। ततः पश्वानन्तर्याय सजातीयो दैवावदानरूपो यः पदार्थः स एव सर्वेषु 
पशुष्वनुसमेतव्यः ।।9।।10।।
			(सप्तमे नानाबीजेष्टावुलूखलादीनां तन्त्रताधिकरणे सूत्राणि 13-15)।
				नानाबीजेष्वेकमुलूखलं विभवात् ।।13।। विवृद्धिर्वा
				नियमादानुपूर्व्यस्य तदर्थत्वात् ।।14।। एकं वा त-
				ण्डुलभावाद्धन्तेस्तदर्थत्वात् ।।15।।
	सप्तमाधिकरणमारचयति-
				नानाबीजेषु नानात्वमुलूखल उतैकता । 
				अजिनास्तरणादीनां भिन्नत्वात्स्यादनेकता ।।11।।
				स्तरणादौ तण्डुलान्ते पदार्थैक्यादनुक्रमात् ।
				उलूखलैक्यं नीवारश्यामाकादिष्ववस्थितम् ।।12।।
	राजसूये नानाबीजेष्टिराम्नाता- नानाबीजेष्टिराम्नाता- 'अग्नये गृहपत्रये पुरोडाशमष्टाकपालं निर्वपति कृष्णानां व्रीहिणात्' 'सोमाय वनस्पतये श्यामाकं चरुम्' इत्यादि। तत्र तेषां बीजानामवघातायाजिनास्तरणादयश्चोदकेनातिदिष्टाः। कृष्णाजिनास्तरणमुपर्युलूखलस्थापनम्। तत्र बीजावापोऽबघातः शूर्पेण परावपणं कणेभ्यस्तण्डुलानां विवेचनम्। ते चैते कृष्णाजिनास्तरणादयः पृथग्विधिभिर्विहितत्वाद्भिन्नाः पदार्थाः। ततो नानाबीजेषु कृष्णाजिनास्तरणमनुसमेतव्यम्। तथा सति यावत्यो बीजजातयस्तावन्ति कृष्णाजिनानि। तद्वदुलूखलस्याप्यनेकत्वम् - इति प्राप्ते, 
	ब्रूमः- 'व्रीहीनवहन्ति' इति विहितोऽवघात एकः पदार्थः। स च कृष्णाजिनास्तरणादितण्डुलनिष्पत्त्यवसानः। तं च पदार्थं कृष्णव्रीहिष्वनुष्ठाय श्यामाकेषु स एव पदार्थोऽनुष्ठेयः। तथा सत्यनुक्रमेणैकमेवोलूखलं सर्वेषु बीजष्वन्वेतुं शक्नोति। तत उलूखलकृष्णाजिनादीनां नास्त्यनेकत्वम् ।।11।।12।।
			(अष्टमे- अग्नीषोमीयपशौ प्रयाजानुया		दाधिकरणे सूत्रम्-)।
				विकारे त्वनुयाजानां पात्रभेदा		त् ।।16।।
	अष्टमाधिकरणमारचयति-
				प्रयाजानुयाजसिद्ध्यै पात्रैक्यमुत भिन्नता ।
				एकोपभृद््द्वयोरर्थे दृष्टाऽतो विकृतौ तथा ।।13।।
				विकृतौ पात्रभेदोऽस्तु शुद्धाज्यपृषदाज्ययोः ।
				एकपात्रे ग्रहाशक्तेर्द्रव्यैक्यं प्रकृतौ द्वयोः ।।14।।
	अग्नीषोमीयपशौ प्रयाजानुयाजसाधनद्रव्यं धारयितुमेकमेव पात्रं कर्तव्यम्। कुतः। प्रकृतादुभयार्थस्याऽऽज्यस्यैकयै वोपभृता धृतत्वेन विकृतावपि तदतिदेशात् - इति प्राप्ते, 
	ब्रूमः- प्रकृतिवत्केवलेनाऽऽज्येन प्रयाजा इज्यन्ते । अनुयाजास्तु पृषदाज्येन यष्टव्याः । 'पृपदाज्येनानुयाजामन्यजति' इिति तद्विधानात्। पृषदाज्यं नाम दधिमिश्रमाण्यम्। नहि शुद्धमिश्रयोरेकेन पात्रेण धारणं 
भवति। तस्मात् - अत्र पृखक्पात्रम् ।।13।।14।।
			(नवमे नारिष्ठहोमस्योपहोमपूर्वताधिकरणे, नारिष्ठन्याये, सूत्राणि 17-20)।
				प्रकृतेः पूर्वोक्तत्वादपूर्वमन्ते स्यान्न ह्यचोदितस्य
				शेषाम्नातम् ।।17।। मुख्यानन्तर्यमात्रेयः, तेन
				तुस्यश्रुतित्वादशब्दत्वात्प्राकृतानां व्यवायः स्यात्
				।।18।। अन्ते तु बादरायणस्तेषां प्रधानशब्द-
				त्वात् ।।19।। तथा चाम्यार्थदर्शनम् ।।20।।
	नवमाधिकरणमारचयति-
				नक्षत्रेष्ट्युपहोमाः किं नारिष्ठेभ्यः पुरा न वा । 
				प्रत्यक्षपाठान्मुख्यस्य सामीप्यायास्तु पूर्वता ।।15।।
				प्राकृते प्रथमो बोधो वैकृते चरमस्ततः ।
				नारिष्ठहोमाः पूर्वं स्युरुपहोमास्तु पृष्ठतः ।।16।।
	अग्न्यादिदेवतायुक्तानां कृत्तिकादिनक्षत्राणामिष्टयः काम्या विहिताः- 'अग्नये कृत्तिकाभ्यः पुरोडाशमष्टाकपालम्' इत्यादयः। तत्र प्रधानहोमाः 'अग्निर्मः पातुं कृत्तिकाः' इत्यादियाज्यानुवाक्यापुरः सरं हूयन्ते। तत्रोपहोमा एवमाम्नाताः- 'सोऽत्र जुहोति, - अग्नये स्वाहा, कृतिकाभ्यः स्वाहा, अम्बायै स्वाहा, दुलाषै स्वाहा' इति। नारिष्ठहोमाश्च चोदकेन प्राप्ताः। 'दश ते तनुवो यज्ञ यज्ञियाः' इत्यादिभिर्मन्त्रैराज्याहुतयो नारिष्ठहोमाः। एतेभ्यो नारिष्ठहोमेभ्यः पूर्वमुपहोताः कर्तव्याः। कुतः। 'अष्टाकपालं निर्वपेत्' 'सोऽत्र जुहोति' इति प्रत्यक्षपाठेन मुख्यसामीप्यमुपहोमानां प्रतीयते। तच्चातिदिष्टैर्नारिष्ठहोमैर्व्यवधाने बाध्येत। तस्मादुपहोमानां पूर्वत्वम् - इिति प्राप्ते, 
	ब्रूमः- नक्षत्रेद्विरूपा विकृतिर्विधीयमाना स्वोपकारकमङ्गजातमपेक्षते। तदा चोदकः प्राकृतं नारिष्ठहोमादिकमङ्गं बोधयति। प्रत्यक्षवाक्यं तु वैकृतमुपहोमादिकम्। तयोर्मध्ये क्लृप्तोपकारतया नारिष्ठहोमाद्यङ्गत्वं सहसा बुध्यते। उपहोमाद्यङ्गता तूपकारे कल्पिते पश्चाद््बुध्यते। ततः प्रधानप्रत्यासत्त्या नारिष्ठहोमाः पूर्वमनुष्ठेयाः। उपहोमाः पश्चादनुष्ठेयाः ।।15।।16।।
			(दशमे विदेवनादीनामभिषेकपूर्वताधिकरणे सूत्रम्-)।
				कृतदेशात्तु पूर्वेषां स देशः स्यात्तेन प्रत्यक्षसंयोगा-
				न्न्यायमात्रमितरत् ।।21।।
	दशमाधिकरणमारचयति-
			अभिषेच्यप्राकृताङ्गसमाप्तौ देवनादिकम् । 
			मध्ये वा पूर्ववत्सर्वसमाप्तौ देवनादयः ।।17।।
			अभिषेकोऽपकृष्टोऽस्मात्पूर्वे प्रत्यक्षपाठतः ।
			देवनाद्यास्ततो मध्ये माहेन्द्रस्तोत्रतः पुरा ।।18।।
	राजसूये सोमयागस्याभिषेचनीयस्य संनिधौ विदेवनशौनःशेपाख्यानाभिषेकाः क्रमेणाऽऽम्नाताः। तत्र अभिषेचनीये चोदकप्राप्तमङ्गजातं नारिष्ठन्यायेन प्रथमं समाप्य पश्चाद्विदेवनादयः कार्याः- इति प्राप्ते, 
	ब्रूमः- 'माहेन्द्रस्तोत्रं प्रत्यभिषिच्यते' इिति वाक्येन तस्य सोमयागस्य मध्येऽभिषेकोऽपकृष्टः। अभिषेकात्पूर्वभावित्वं विदेवनादीनां प्रत्यक्षपाठप्राप्तम्। ततो माहेन्द्रस्तोत्रादपि पूर्वस्मिन्काले प्रयाजाघारवद्विदेवनादीनामपकर्षः  कर्तव्यः ।।17।।18।।
			(एकादशे सावित्रहोमादीनां दीक्षणीयपूर्वप्रयोगाधिकरणे सूत्रम्)।
					प्राकृताच्च पुरस्ताद्यत् ।।22।।
	एकादशाधिकरणमारचयति-
			चयने दीक्षणीयादि सावित्राद्यथवा पुरा ।
			प्राकृतत्वादिहाऽऽद्यः स्यादन्त्यः प्रत्यक्षपाठतः ।।19।।
	अग्निचयने 'सावित्राणि जुहोति' इति सावित्रहोम आम्नातः। ततो महता प्रबन्धेनोखासंभरणादिकमाम्नाय पश्चात् 
'आग्नीवैष्णवमेकादशकपालं निर्वपेद्दीक्षिष्यमाणः' इत्यादिना दीक्षणीयादिकमाम्नीतम्। तत्र दीक्षणीयादिकं प्रकृतौ क्लृप्तोपकारतया
शीघ्रं बुद्ध्यमानत्वात्सावित्रहोमादिभ्यः पूर्वमनुष्ठेयम् - इति चेत्। 
	मैवम्। प्रत्यक्षपाठेन क्रमावगमात्। चोदकप्राप्तस्यापि दीक्षणीयादेरग्निकाण्डे सावित्रादिभ्य ऊर्ध्वं पुनः पाठात्सावित्रादि ष्वनुष्ठितेषु पश्चादनुष्ठानं कार्यम् ।।12।।
			(द्वादशे यजमानसंस्काराणां रुक्मप्रतिमोकात्पूर्वभाविताधिकरणे सूत्रम्-)।
	द्वादशाधिकरणमारचयति-
				चयने रुक्मभृत्यादिः पुरोत स्वामिसंस्कृतिः ।
				पाठादाद्योऽन्तिमः क्लृप्तक्रमात्पाठस्य न क्षतिः ।। 20 ।।
	अग्निचयने दीक्षणीयादेरुर्ध्वं रुक्मधारणमाम्नातम्। कण्ठे धृतः सन्नुरसिलम्बमानः सौवर्ण आभरणविशेषो रुक्मशब्दार्थः। उखास्थितोऽग्निः शिक्येऽवस्थापितः कण्ठे धार्यमाण उरःप्रदेशं यथा न दहति तथा व्यवधायकत्वेन तद्धारणम्। अत एव ब्राह्मणम् - 'रुक्ममन्तरं प्रतिमुञ्चतेऽमृतमेव मृत्योरन्तर्धते' इति। यजमानसंस्काराश्च वपनादयः प्रकृतौ दीक्षणीयानन्तरभाविन इह चोदकेन प्राप्ताः। तेभ्यः पूर्वमेव रुक्मप्रतिमोकः कार्यः। तस्य प्रत्यक्षपाठात्सावित्रादिषु तस्याऽऽदृतत्वात् - इति चेत् । 
	मैवम्। यजमानसंस्काराणां दीक्षणीयानन्तर्यं प्रकृतौ क्लृप्तम्। रुक्मस्य तु पाठेन तत्कल्पनीयम्। तस्मात्संस्काराः पूर्वभाविनः। न च सावित्रदृष्टान्तो युक्तः। दीक्षणीयाया इव संस्काराणां रुक्मप्रतिमोकादूर्ध्वं पुनः पाठाभावात्। न च दीक्षणीयानन्तर्ये बाधिते रुक्मप्रीतमोकपाठवैयर्थ्यम्। स्वरूपबोधनेन चरितार्थत्वात् । ततो रुक्मप्रतिमोकः पश्चात्कार्यः ।।20।।
				इति श्रीमाधवीये  जैमिनीयन्यायमालाविस्तरे पञ्चमा-
					ध्यायस्य द्वितीयः पादः ।।2।।
						--------
					
						अत्र पादे				आदितः।
		अधिकरणानि			   12				  338।
		सूत्राणि				   23				  874।
					(अथ पञ्चमाध्यायस्य तृतीयः पादः)
				(प्रथमे प्रयाजादीनामेकादशादिसंख्यायाः सर्वसंपाद्यता-
						धिकरणे सूत्रे 1-2)।
				विवृद्धिः कर्मभेदात्पृत्रदाज्यवत्तस्य तस्योपदिश्येत
				।।1।। अपि वा सर्वसंख्यत्वाद्विकारः प्रतीयेत ।।2।।
	तृतीयपादे प्रथमाधिकरणमारचयति-
				एकादश प्रयाजाः किं प्रत्येकं स्यादुतान्यथा ।
				संख्यावृद्धिरिहाऽऽद्योऽस्तु प्रतिमुख्यं गुणो यतः ।। 1 ।। 
				प्रत्येकं समुदाये वा स्वरूपेण न सिध्यति । 
				संख्यावृद्धिः प्रयोगात्तु साऽऽवृत्त्या संभविष्यति ।। 2 ।।
	अग्नीषोमीयपशौ श्रूयते - 'एकादश प्रयाजान्यजत्रि' इति। तत्र चोदकप्राप्तेषु पञ्चसु प्रयाजेष्येकैकस्येयमेकादशत्वसंख्या युक्ता । कुतः। प्रयाजानुद्दिश्य संख्यागुणे विहिते सति प्रतिप्रधानं गुणस्याभ्युपेयत्वात् - इति प्राप्ते, -
	ब्रूमः- नह्येकैकस्य प्रयाजस्य स्वरूपमात्रेणैकादशत्वसंखा संपादयितुं शक्या। नापि पञ्चप्रयाजसमुदायस्य स्वरूपे 
साऽस्ति। तस्मात्- प्रयोगद्वारा संपादनीया। प्रयोगस्य चाऽऽवर्तयितुं शक्यत्वात्। पञ्च प्रयाजान्द्विरावर्त्य पुनरपि चरमप्रयाणे सकृदावर्तिते सत्येकादशत्वसंख्या संपद्यते ।। 1 ।। 2 ।। 
				(द्वितीये प्रथमोपसत्रयस्य स्वस्थानावृत्त्यधिकरणे सूत्रम्-)।
         				स्वस्थानात्तु विवृध्येरन्कृतानुपूर्ष्यत्वात् ।। 3 ।। 
	द्वितीयाधिकरणमारचयति-
				आवृत्तिरुपसत्स्वेषा संघस्यैकैकगाऽथवा । 
				त्रिरध्यायं पठेत्यादाविव स्यात्समुदायगा ।। 3 ।। 
				प्रथमा मध्यमाऽन्त्येति प्राकृतक्रमसिद्धये । 
				एकैकस्या द्विरभ्यासे षट्संख्याऽपि प्रसिध्यति ।। 4 ।। 
	अग्नौ श्रूयते- 'षहुषसदः' इति। तत्र चोदकप्राप्तानां तिसृणामुपसदां पूर्वन्यायेनाऽऽवृत्त्या षट्संख्या संपादनीया । सा चाऽऽवृत्तिर्दण्डकलितवत्समुदायस्य युक्ता। यथा दण्डेन भूप्रदेशं संमिमानः पुरुष आमूलाग्रं कृत्स्नं दण्डं पुनः पुनः पातयति,  न तु दण्डस्य प्रत्यवयवं पृथगावृत्तिं करोति। यथा 'त्रिवारं रुद्राध्यायं जपति' इत्यत्र कृत्स्न एवाध्याय आवर्त्यते, न त्वध्यायैकदेश एकैकोऽनुवाकः पृथगेव त्रिः पठ्यते, तथा त्रिसृणामुपसदां समुदाय आवर्तनीयः- इति चेत् ।
	मैवम्। प्राकृतक्रमबाधप्रसङ्गात्। प्रकृतौ हि दीक्षानन्तरभाविनि दिने होतव्या प्रथमोपसत् । तत ऊर्ध्वदिने द्वितीया । तत ऊर्ध्वदिने तृतीया। ता एताः सकृदनुष्ठाय पुनरुपरितनदिनेऽनुष्ठीयमानायाः प्रथमायाः प्रथमात्वमपैति, चतुर्थीत्वमायाति। तस्मात्- प्राकृतक्रमसिद्धये प्रथमां दिनद्वयेऽभ्यस्य ततो द्वितीयां द्विरभ्यस्येत्- इत्येवं स्वस्थानविवृद्ध्या तासामावृत्तिः कार्या। न चाध्ययदृष्ठान्तो युक्तः। अनुवाकसमुदायस्यैबाध्यायत्वात्। अध्यायस्यैव चाऽऽवृत्तिविधानात्। न त्विह समुदायस्योपसत्त्व मस्ति। तस्मात्- प्रत्येकमुपतदावर्तनीया । अनेन न्यायेन प्रयाजानामेकादशत्वसिद्धये स्वस्थानविवृद्धावुत्तमः प्रयाजस्त्रिरम्यतनीयः ।। 3 ।। 4 ।।
			(तृतीये सामिधेनीप्वागन्तूनामन्ते निवेशाधिकरणे सूत्राणि 4-6)।
			   समिध्यमानवतीं समिद्धवतीं चान्तरेण ध्वाय्याः स्युर्द्या-
			   बापृथिव्योरन्तराले समर्हणात् ।।4।। तच्छब्दो वा ।।5।। 
			   उष्णिक्ककुभोरन्ते दर्शनात् ।।6।। 
	तृतीयाधिकरणमारचयति-
			   सामिधेन्येकविंशत्यामागन्तोर्मध्यतः स्थितिः । 
			   अन्ते वा मध्यतो धाय्याशब्दितानां तथेक्षणात् ।।5।।
			   इध्यमानेद्धवत्योस्ता मध्ये धाय्या बिधानतः । 
			   आगन्तूनामधाय्यानां निवेशोऽन्ते हि युज्यते ।।6।।
	दर्शपूर्णमासयोः स्त्रामिधेनीषु श्रूयते- 'एकविंशतिमनुब्रूयात्प्रतिष्ठाकामस्य' इति। तत्र पठिताः सामिधेन्य ऋच एकादशैव। 'त्रिः प्रथमामन्वाह, त्रिरुत्तनाम्' इति विधानादावृत्त्या पञ्चदश संपद्यन्ते। अवशिष्टानां षण्णामृचां दशतयीपठितानामागमेन संख्यापूरणं वक्ष्यते। तस्य चाऽऽगन्तोर्मन्त्रस्य सामिधेनीनां श्रूयमाणानां मध्ये निवेशो युक्तः। कुतः। धाय्याशब्दोदितानामागन्तूनां मन्त्राणां मध्ये निवेशदर्शनात्- इति चेत्।
	मैवम्। धाय्यानां मध्यदेशस्य विहितत्वात्। 'इयं वै समिध्यमानवती, असौ समिद्धवती, पदन्तरा तद्धाय्या' इति श्रूयते। पठितास्वेकादशसु सामिधेनीषु 'समिध्यमानो अध्वरे' इत्यसावृगष्टमी। 'समिद्धो अग्न आहुत'- इत्यसौ नवमी। तयोर्मध्यं धाय्यानां स्थानम्। धाय्यात्वं च न सर्वेषामागन्तुमन्त्राणाम्, किंतु केषांचिदेव। 'पृथुपाजवत्यौ धाय्ये' इत्यादिविशेष विधानात्। 'पृथुपाजा अमर्त्यः' इत्यादिकमृग्द्वयमित्यर्थः। न च धाय्यानामिवेतरेषामागन्तूनां मन्त्राणां पठितसामिधेनीक्रमविच्छेदेन मध्ये निवेशाय किंचित्प्रमाणमस्ति। तस्मात्- आगन्तूनामन्ते निवेशः ।।5।।6।।
		(चतुर्थे बहिष्पवमान आगन्तूनां पर्यासोत्तरकालताधिकरणे सूत्राणि 7-12)।
			स्तोमविवृद्धौ बहिष्पवमाने पुरस्तात्पर्यासादागन्तवः
			स्युस्तथा हि दृष्टं द्वादशाहे ।।7।। पर्यास इति
			चान्ताख्या ।।8।। अन्ते वा तदुक्तम् ।।9।। वच-
			नात्तु द्वादशाहे ।।10।। अतद्विकारश्च ।।11।।
			तद्विकारेऽप्यपूर्वत्वात् ।।12।।
	चुतुर्थाधिकरणमारचयति-
			स्तोमवृद्धौ किमागन्तोर्मध्येऽन्ते वाऽस्तु मध्यतः । 
			द्वादशाहवदन्यत्र मध्यानुक्तेर्न मध्यतः ।।7।।
	इदमाम्नायते- 'एकविंशेनातिरात्रेण प्रजाकामं याजयेत्, त्रिणवेनौजस्कामम्। त्रयस्त्रिंशेन प्रतिष्ठाकामम्' इति। तत प्रकृतौ बहिष्पवमानस्तोत्रे त्रयस्तृचा भवन्ति 'उपास्मै गायता नरः'- इत्यादिरेकः, 'दविद्युतत्या रुचा'- इत्यादिर्द्वितीयः, 'पवमानस्य'- इत्यादिस्तृतीयः। तेषु त्रिषु तृचेषूर्ध्वगानेन त्रिवृत्स्तोमो भवति । न त्वत्र पञ्चदशसप्तदशस्तोमानामिवाऽऽवृत्तगान मस्ति। स च बहिष्पवमानो विकृतावतिरात्रे चोदकेन प्राप्तः। तत्र त्रिवृत्स्तोमं बाधितुमेकविंशादिस्तोमा विहिताः। बहिष्पवमान आवृत्तगाने मानाभावात्। त्रिषु तृचेष्ववस्थिताभिर्नवभिर्ऋग्भिरेकविंशस्तोमपूरणाभावात्। तत्पूरणाय चत्वारस्तृचा आगमयितव्याः। त्रिणवस्तोमपूरणाय षट््तृचाः। त्रयस्त्रिंशस्तोमपूरणायाष्टौ तृचाः ऋगागमनं चोपरिष्टाद्वक्ष्यते। तेषां चाऽऽगन्तूनां मन्त्राणां प्राकृतबहिष्पवमानमध्ये निवेशः कार्यः। कुतः। द्वादशाहे तद्दर्शनात्- इिति प्राप्ते,
	ब्रूमः- द्वादशाहे हि वचनमेवमाम्नायते- 'स्तोत्रियानुरूपौ तृचौ भवतः, वृषणवन्तस्तृचा भवन्ति, तृच उत्तमः पर्यासः' इति। अयमर्थः- प्राकृतानां बहिष्पवमानगतानां त्रयाणां तृचानां स्तोत्रीयः, अनुरूपः, पर्यासश्चेति त्रीणि नामानि। अत्र चोदकागतयोरनुरूपपर्यासयोस्तृचयोर्मध्ये वृषण्वच्छब्दयुक्तास्तृचाः कर्तव्याः- इति। न चैवमतिरात्रे मध्यनिवेशनाय वचनमस्ति। तस्मात्- क्लृप्तक्रममवाधितुमानन्तूनामन्ते निवेशः ।।7।।
				(पञ्चमे बहिष्पवमान एवाऽऽगन्तूनां साम्नां मध्ये
					निवेशाधिकरणे सूत्रे 13-14)।
				अन्ते तूत्तरयोर्दध्यात् ।। 13 ।। अपि वा 
				गायत्रीबृहत्यनुष्टुप्सु वचनात् ।। 14 ।।
	पञ्चमाधिकरणमारचयति-
				आर्भवे साम्न आगन्तोरन्ते मध्येऽथवाऽग्रिमः । 
				पूर्ववत्रीणि यज्ञस्येत्युक्त्या मध्ये निवेशनम् ।।8।।
	पूर्वोदाहृतेऽतिरात्रे माध्यंदिनार्भवबहिष्पवमानयोश्चोदकप्राप्तौ पञ्चदश- सप्तदशस्तोमौ बाधितुमेकविंशादिविवृद्धस्तोमो वचनादनुष्ठीयते। तत्र बहिष्पवमानबट्टगागमनं न भवति, किंतु - स्त्रामागमनेन स्तोमपूरणम्- इति दशमे वक्ष्यते। तस्य चाऽऽगन्तोः साम्नः पूर्वोक्तामामृचामिवान्ते निवेशात्पठितानां तृचानां मध्ये तत्साम चरमे तृचे गातव्यम् - इति प्राप्ते, -
	ब्रूमः- 'त्रीणि ह वै यज्ञस्योदराणि- गायत्री, बृहती, अनुष्टुप् च । अत्र ह्येवाऽऽवपन्ति, अत एवोद्वपन्ति' इति हे विशेष आम्नायते। अयमर्थः- स्तोमस्य विवृद्धये साम्न आवापः क्रियते। ह्रासाय चोद्वापः। तावुभावावापोद्वापौ गायत्र्यादिष्वेव, नान्यत्र- इति। 'उच्चा ते जातमन्धसः- ' इत्येव नाध्यंदिनपवनानस्याऽऽद्यस्तृचः। 'स्वादिष्ठया'- इत्येष आर्भवपवमानस्य। तावुभौ गायत्रीच्छन्दस्कौ, तयोरावापः। न तु त्रिष्टुव्जगतीच्छन्दस्कयोरन्ययोस्तृचयोः सामाऽऽवपनीयम्।।8।।
			(षष्ठे ग्रहेष्टकादीनां क्रत्वग्निशेषताधिकरणे सूत्रे 15-16)।
				ग्रहेष्टकमौपानुवाक्यं सवनचितिशेषः स्यात् ।।15।।
				क्रत्वग्निशेषो वा चोदितत्वादचोदनानुपूर्वस्य ।।16।।
	षष्ठाधिकरणमारचयति-
				अदाभ्यग्रहचित्रिण्यावङ्गे किं सवने चितौ।
				यागेऽग्नौ वाऽत्र दृष्टत्वादाद्य आवर्त्यतां ततः ।।9।।
				यागाग्न्योः फलवत्त्वेनानारभ्योक्ते तदङ्गके।
				सवने सवने तस्मान्नैवाऽऽवृत्तिश्चितौ चितौ ।।10।।
	अनारभ्य श्रूयते- 'योऽदाभ्यं गृहीत्वा सोमाय यजते' इति, 'चित्रिणीरुपदधाति' इति च । तत्र ग्रहाणां सवननिष्पादकत्वं प्रत्यक्षेण दृष्टम्। अदाभ्यग्रहस्यापि सवननिष्पादकतया सवनाङ्गत्वे सति प्रतिसवनमदाभ्य आवर्तनीयः। तथेष्टकाभिश्चितिनिष्पत्तिदर्शनाच्चित्रिणीनामिष्टकानां चित्यङ्गत्वे सति प्रतिचयनं चित्रिणीनामावृत्तिः- इिति प्राप्ते, -
	ब्रूमः- सोमयागः फलवान्, न तु सवनम्। तथैवाग्निः फलोपेतः, न तु चितिः। तत्रानारभ्याधीतस्य वाक्यात्संबन्धः 
फलवत्येव युक्त इति सवनचयने प्रत्यनङ्गत्वान्नास्ति तयोरावृत्तिः ।।9।।10।।
			(सप्तमे चित्रिण्यादीनां मध्यमचितावुपधानाधिकरणे सूत्राणि 17-19)।
				अन्ते स्युरव्यवायात् ।।17।। लिङ्गदर्शनाच्च
				।।18।। मध्यमायां तु वचनाद््ब्राह्मणवत्यः ।।19।।
	सप्तमाधिकरणमारचयति-
				चित्रिण्यादेरुत्तमायामुपधानं पुराऽथवा । 
				अव्यवायादुत्तमायां मध्यमायां तु वाक्यतः ।।11।।
	उत्तमायां पञ्चम्यां चितौ चित्रिण्यादेरनारभ्याधीताया इष्टकाया उपधानं युक्तम्। तथा सति प्रकरणाधीतानां क्लृप्तक्रमाणामिष्टकानां परस्परव्यवधानं न प्रसज्यते - इति चेत् । 
	मैवम्। 'यां कां च ब्राह्मणवतीमिष्टकामभिजानीयात्, तां मध्यमायां चितौ' इति वाक्येनानारभ्याधीतेन- ब्राह्मणेन विहितानामिष्टाकानां मध्यमचितौ निवेशः। 
				(अष्टमे लोकंपृणातः पूर्वं चित्रिण्याद्युपधानाधिकरणे सूत्रम्-)।
					प्राग्लोकंपृणायाः, तस्याः संपूरणार्थत्वात् ।।20।।
	अष्टमाधिकरणमारचयति-
			लोकंपृणात ऊर्ध्वं स्याच्चित्रिण्युत ततः पुरा।
			बादरायणदृष्ट््योर्ध्वं पूरणोक्तेस्ततः पुरा ।।12।।
	'चित्रिणीरुपदधाति' वज्रिणीरुपदधाति' 'भूतेष्टका उपदधाति' इति विहितं चित्रिण्यादिकं मध्यमायां चितौ लोकंपृणाभिधाया इष्टकाया ऊर्ध्वमुपधेयम्। कुतः। बादरायणेन तथा दृष्टत्वात्। 'अन्ते तु बादरायणः'- (5।2।19) इति सूत्रेण बादरायणस्य मतमुवन्यस्तम्। स ह्यागन्तूनामन्ते निवेशमाह। लोकंपृणा च प्रकरणपठितानामन्तिमेष्टका। ततस्तस्या ऊर्ध्वं चित्रिण्यादिकम्- इति प्राप्ते,- 
	ब्रूमः- 'लोकं पृण, छिद्रं पृण'- इत्यनेन मन्त्रेणोपधीयमानेष्टका लोकंपृणा। तस्याः कर्मण्यूनत्वादिदोषपरिहारेण संपूर्तिहेतुत्वं मन्त्रलिङ्गादवगम्यते। ब्राह्मणेऽप्येवमाम्नातम्- 'यदेवास्योनं यच्छिद्रम्, तदेतया परिपूरयति- लोकंपृण, छिद्रं पृण'- इति । यद्येतस्या इष्टकाया ऊर्ध्वं चित्रिण्यादय उपधीयेरन्, तदानीं चित्रिण्यादिगते ऊनत्वच्छिद्रत्वे न पूर्येयाताम्। तस्मात्- लोकंपृणातः पूर्वं चित्रिण्याद्युपधानम् ।।12।।
			(नवमे- इष्टिसंस्कृतेऽग्नावग्निहोत्राद्यनुष्ठानाधिकरणे सूत्राणि 21-25)।
				संस्कृते कर्म संस्काराणां तदर्थत्वात् ।।21।।
				अनन्तरं व्रतं तद्भूतत्वात् ।।22।। पूर्वं च 
				लिङ्गदर्शनात् ।।23।। अर्थबादो वाऽर्थस्य 
				विद्यमानत्वात् ।।24।। न्यायविप्रतिषेधाच्च ।।25।।
	नवमाधिकरणमारचयति-
				आहिते पवमानेष्टिसंस्कृते वाऽग्निहोत्रकम्।
				आधानेनाग्निनिष्पत्तेस्तन्मात्रे कर्म संभवेत् ।।13।।
				आधानस्यानपेक्षस्य नाग्न्युत्पादकता मता । 
				समुच्चितस्य हेतुत्वात्कर्म स्यादिष्टिसंस्कृते ।।14।।
	अग्न्याधानादूर्ध्वं विलम्ब्य पवमानेष्टयः क्रियन्ते 'द्वादशसु रात्रिष्वनुनिर्वपेत्' इतीष्टिकालविधानात्ताभ्यः पुरा द्वादशसु दिनेष्वग्निहोत्रमनुष्ठेयम्। आधानमात्रेणाऽऽहवनीयाद्यग्नेर्निष्पन्नत्वात् - इति प्राप्ते, 
	ब्रूमः- आधानेन पवमानेष्टिनिरपेक्षेण नाऽऽहवनीयाद्याग्नीरुत्पद्यते। अन्यथा पवमानेष्टिवैयर्थ्यप्रसङ्गात्। न च विकल्पः। आधानमुपजीव्य तस्मादुत्तरकाले विधानात्। तत इष्टिभिः समुच्चित्यैवाऽऽधानमग्न्युत्पादकम् - इतीष्टिभिः संस्कृते बह्वौ पञ्चादग्निहोत्रानुष्ठानम् ।।13।।14।।
			(दशमे- अग्निचिद्वर्षणादिव्रतानां क्रत्वन्तेऽनुष्ठानाधिकरणे सूत्राणि 26-28)।
				संचिते त्वग्निचिद्युक्तं प्रापणान्निमित्तस्य ।।26।।
				क्रत्वन्ते वा प्रयोगवचनाभावात् ।।27।। अग्नेः क-
				र्मत्वनिर्देशात् ।।28।।
	दशमाधिकरणमारचयति-
			न धावेद्वर्षतीत्यादि चितौ सत्यां क्रतावुत । 
			आद्यश्चितेर्निमित्तत्वान्न क्रतावग्निचित्त्वतः ।।15।।
	इदमाम्नायते- 'अग्निचिद्वर्षति न धावेत्, न स्त्रियमुपेयात्' इति। तान्यत्रोन्यग्निचिद््व्रतानि चितौ निष्पन्नायां सत्यां तदाप्रभृति प्रवर्तन्ते, न तु चितेऽग्नौ क्रत्वनुष्ठानं प्रतीक्षन्ते। कुतः। अग्निचित्पदे चयनस्य निमित्तत्वेनोपन्यासात् । न हि सति निमित्ते नैमित्तिकस्य विलम्बो युक्तः- इति प्राप्ते, 
	ब्रूमः- क्रतावुपयोक्तुमग्निश्चयनेन संस्क्रियते। न चानिष्पन्ने क्रतौ चयनसंस्कारः सफलो भवति। तस्मात्- क्रतौ निष्पन्ने सति पश्चाच्चयनसाफल्यात्- अयं पुरुषः-अग्निं चितवान्- इत्यमुमर्थमर्हति-इति क्रत्वन्ते तानि व्रतानि ।।15।।
			(एकादशे- दीक्षाया इष्टिसिद्धताधिकरणे सूत्राणि 29-31)।
        			परेणाऽऽवेदनाद्दीक्षितः स्यात्, सर्वैर्दीक्षाभिसंबन्धात्
			।।29।। इष्ट्यन्ते वा तदर्था ह्यविशेषार्थसंबन्धात्
			।।30।। समाख्यानं च तद्वत् ।।31।।
	एकादशाधिकरणमारचयति-
			इष्टिदण्डादिभिर्दीक्षा किं वेष्ट्यैवोक्तितोऽग्रिमः।
			युक्तः संस्कार इष्ट्यैव दण्डादेर्व्यञ्जकत्वतः ।।16।।
	ज्योतिष्टोमे श्रूयते- 'आग्नावैष्णवमेकादशकपालं निर्वपेद्दीक्षिष्यमाणः' इति। अन्यदपि श्रुतम्-'दण्डेन दीक्षयति, मेखलया, दीक्षयति, कृष्णाजिनेन दीक्षयति' इति। तत्र- इष्टिवद्दण्डादीनामपि साधनत्वाभिधानात्सर्वैरयं दीक्षितः- इति चेत्।
	मैवम्। इष्टेः क्रियारूपत्वात्संस्कारहेतुत्वं युक्तम्। दण्डादयस्तु द्रव्यरूपा न पुरुषं संस्कार्तुं प्रभवन्ति। न चैतावता दण्डादिवैयर्थ्यम्। 'दीक्षितोऽयम्' इत्यभिव्यक्तिरूपस्य दृष्टप्रयोजनस्य सद्भावात्। तस्मात्- इष्ट्यैव दीक्षा सिध्यति ।।16।।
			(द्वादशे काम्येष्टीनामनियमेनानुष्ठानाधिकरणे सूत्राणि 32-36)।
				अङ्गवत्क्रतूनामानुपूर्व्यम् ।।32।। न वाऽसंब-
				न्धात् ।।33।। काम्यत्वाच्च ।।34।। आनर्थ-
				क्याम्नेति चेत् ।।35।। स्याद्विद्यार्थत्वाद्यथा परेषु
				सर्वस्वारात् ।।36।।
	द्वादशाधिकरणमारचयति-
				काम्यनैमित्तिकाः कार्या यथापाठं न वाऽग्रिमः ।
				पाठस्य क्रमहेतुत्वान्न प्रयोगपृथक्त्वतः ।।17।।
	काम्वयागाः श्रूयन्ते- 'ऐन्द्राग्नमेकादशकपालं निर्वपेत्प्रजाकामः' इत्यादयः। तथा नैमित्तिकयागाश्च तस्मिन्काण्ड आम्नाताः- 'अग्नये पथिकृते पुरोडाशमष्टाकपालं निर्वपेत्। यो दर्शपूर्णमासयाजी सन्नमावास्यां वा पौर्णमासीं वाऽतिपातयेत्' इत्यादयः। तत्र- 'पाठः क्रमहेतुः' इति प्रयाजोदाहरणेन वर्जितत्वाद्यथापाठमेते यागाः क्रमेण कर्तव्याः- इति चेत्।
	मैवम्। एकप्रयोगाभावेन परस्परक्रमाकाङ््क्षाया अभावात्। तस्मात्- कामो वा निमित्तं वा यदोत्पद्यते, तदा तत्रोदितो यागः कर्तव्यः ।।17।।
				(त्रयोदशे यज्ञानामग्निष्टोमपूर्वताधिकरणे सूत्रे 37-38)।
			य एतेनेत्यग्निष्टोमः प्रकरणात् ।।37।। लिङ्गाच्च ।।38।।
	त्रयोदशाधिकरणमारचयति-
			एतेनानिष्ट््वेति सर्वसंस्थोऽग्निष्टोम एव वा ।
			अविशेषात्सर्वसंस्थो ज्योतिष्टोमोऽत्र वर्ण्यताम् ।।18।।
			अग्निष्टोमप्रक्रियाऽत्र तस्य प्रथमयज्ञतः ।
			तेनेष्ट््वाऽन्येन यष्टव्यं संस्था आगन्तवोऽपराः ।।19।।
	ज्योतिष्टोमे श्रूयते- 'एष वाव प्रथमो यज्ञो यज्ञानाम्, यज्ज्योतिष्टोमः। य एतेनानिष्ट््वाऽथान्येन यजेत गर्तपत्यमेव हि तज्जीर्येत प्र वा मीयते' इति। यथा गर्ते पतितमुच्छिष्टपत्रावल्यादिकं पुनर्न क्वाप्युपयुज्यते, केवलं जीर्यते, तथा प्रथमतोऽनुष्ठितं यज्ञान्तरं न फलोपयुक्तम्। यजमानश्चानेनापराधेनापमृत्युभाग्भवति- इत्यर्थः। अग्निष्टोमोऽत्यग्निष्टोम उक्थ्यः षोडश्यतिरात्रोऽप्तोर्यामो वाजपेयश्च, इति ज्योतिष्टोमस्य सप्त संस्थाभेदाः। तत्र संस्थाविशेषमनुपन्यस्य ज्योतिष्टोम इत्येव प्रकृतत्वात् 'एतेनानिष्ट््वा-' इत्येतच्छब्दात्सर्वसंस्थोपेतो ज्योतिष्टोमोऽत्र परामृश्यते। ततः सप्त संस्था अनुष्ठाय पश्चाद्यज्ञान्तरमनुष्ठेयम् - इति प्राप्ते,
	ब्रूमः- ज्योतिष्टोमस्य ह्यग्निष्टोमसंस्थैव नैजं रूपम्। अग्निष्टोमस्य नित्यत्वात्। अत एव- प्रकरणमेतदग्निष्टोमस्य - इत्येतच्छब्देन स एव परामृश्यते। अत्यग्निष्टोमादिसंस्थानां काम्यत्वेनानित्यत्वान्नित्यज्योतिष्टोमस्वरूपत्वमयुक्तमिति षट््संस्था आगन्तुकाकारविशेषः। तस्मात्- अग्निष्टोमस्यैव प्रथमयज्ञत्वात्तेनेष्ट््वा यज्ञान्तरमनुष्ठातुं शक्यते ।।18।। 19।।
			(चतुर्दशे ज्योतिष्टोमविकाराणामग्निष्टोमपूर्वकताधिकरणेसूत्राणि 39-42)
				अथान्येनेति संस्थानां संनिधानात् ।।39।। तत्प्र-
				कृतेर्वाऽऽपत्तिविहारौ हि न तुल्येषूपपद्येते ।।40।।
				प्रशंसा वा विहरणाभावात् ।।41।। विधिप्रत्य-
				याद्वा नह्यकस्मात्प्रशंसा स्यात् ।।42।।
	चतुर्दशाधिकरणमारचयति-
				अन्येनेत्यत्र संस्थानामुक्तिः सर्वस्य वाऽग्रिमः । 
				संनिधेस्तद्विकारस्य सर्वस्योक्तिर्हि वाक्यतः ।।20।।
	पूर्वोदाहृत एव वाक्ये योऽयम् 'अन्येन' इत्यन्यशब्दः, सोऽग्निष्टामेने सजातीयानत्यग्निष्टोमादिसंस्थाभेदानेव परामृशति। तेषामेव बुद्धौ संनिहितत्वात्- इति चेत्। मैवम्। 'यज्ञानां प्रथमो यज्ञः' इत्यनेन वाक्येन सर्वयज्ञप्रतियोगिकस्य प्राथम्यस्योपन्यासाद््बुद्धौ संनिहिता अशेषयज्ञा अन्यशब्देनोच्यन्ते। तस्मात्- अत्यग्निष्टोमादयः संस्थाभेदाः, एकाहाहीनसत्ररूपाश्च सोमविकृतिरूपाः सर्वे यागा अग्निष्टोमात्प्राग्नानुष्ठेयाः। सोमविकृतीनामेवायं नियमो नत्विष्टिपशूनाम्- इत्यस्मिन्नर्थे लिङ्गमिदमाम्नायते- 'प्रजापतिर्वा अग्निष्टोमः। स उत्तरानेकाहानसृजत ते सृष्टा अब्रुवन्- न वयं स्वेनाऽऽत्मना प्रभवामः- इति। तेभ्यः स्वां तेनुं प्रायच्छत्। तया प्राभवन्' इति। तस्मात्- सोमविकृतिष्वयं नियमः ।।20।।
			(पञ्चदशे सर्वेषामेकानेकस्तोमकानामग्निष्टोमपूर्वकताधिकरणे सूत्रे 43-44)।
				एकस्तोमे वा क्रतुसंयोगात् ।।43।। सर्वेषां वा 
				चोदनाविशेषात्प्रशंसा स्तोमानाम् ।।44।। 
	पञ्चदशाधिकरणमारचयति-
				एकस्तोमेऽन्यशब्दः स्याद््बहुस्तोमेऽपि वाऽग्रिमः।
				त्रिवृदन्येत्यर्थवादान्नान्यमात्रस्य संभवात् ।।21।।
	अत्र पूर्वोदाहृतः 'अन्येन' इत्ययमन्यशब्द एकस्तोमके क्रतौ वर्तते। कुतः। अर्थवादेन तदवगमात्। 'यो वै त्रिवृदन्यं यज्ञक्रतुमापद्यते, स तं दीपयति। यः पञ्चदशः स तम्। यः सप्तदशः स तम्। य एकविंशः स तम्' इत्यर्थवादः। 
अस्यायमर्थः- 'त्रिवृदादयश्चत्वारः स्तोमा अग्निष्टोमे विद्यते । तेषु त्रिवृत्स्तोमो विकृतिरूपं यज्ञं प्राप्नोति, स त्रिवृत्स्तोमस्तं यज्ञं दीपयति प्रकाशयति सर्वान्व्याप्नोति' - इति। स्तोमान्तरस्याप्रवेशाय त्रिवृत एव सर्वस्मिन्यज्ञस्वरूपे व्याप्तावयमे कस्तोमकः क्रतुर्भवति।
एवं पञ्चदशादिस्तोमव्याप्तिर्योजनीया। तथा सत्यर्थवादादेकस्तोमकानामेव बुद्धिस्थत्वात्त एवान्नशब्देनोच्यन्ते। एकस्तोमकाश्च षड्रात्रादिष्वहीनेष्वाम्नाताः- 'त्रिवृदग्निष्टोमो भवति। पञ्चदश उक्थ्यो भवति' इत्यादयः। तस्मात्- तद्विषयोऽन्यशब्दः- इति प्राप्ते,-
	ब्रूमः- 'स तं दीपयति' इत्यत्र प्रकाशकत्वमात्रमुच्यते। तच्च व्याप्तिमन्तरेण संबन्धमात्रादप्युपपद्यते। तस्मात्- अग्निष्टोमप्रत्रियोगितया  बहुस्तोमैकस्तोमसाधारण्येन श्रूयमाणस्यान्यशब्दस्य संकोचे हेत्वभावात्सर्वविषयोऽयमन्यशब्दः 
।।21।।
			इति श्रीमाधवीये जैमिनीयन्यायमालाविस्तरे पञ्चमा-
				ध्यायस्य तृतीयः पादः ।। 3 ।। 
					अत्र पादे 			आदितः।
		अधिकरणानि		 15				 353।
		सूत्राणि			 44				 918।
						---------
				(अथ पञ्चमाध्यायस्य चतुर्थः पादः)।
			(प्रथमे पाठक्रमापेक्षया श्रुत्यर्थयोर्बलवत्त्वाधिकरणे सूत्रम्-)।
        			  क्रमको योऽर्थशब्दाभ्यां श्रुतिविशेषादर्थपरत्वाच्च ।।1।।
	चतुर्थपादे प्रथमाधिकरणमारचयति-
			  आश्विनो दशमः पाको यवाग्वा ऐच्छिकः क्रमः ।
			   नियतो बाऽग्रिमः पाठश्रुत्यर्थानां समत्वतः ।।1।।
			   पाठात्क्रमः कल्पनीयः प्रत्यक्षस्तु श्रुतेः क्रमः । 
			   क्लृप्तिर्न शक्तिमुल्लङ््ध्य श्रुत्यर्थौ प्रबलौ ततः ।।2।।
	ज्योतिष्टोम ऐन्द्रवायवादिग्रहेष्वाश्विनग्रहस्तृतीयस्थाने पठितः। तस्य च दशमस्थानत्वं वाचकेनैव शब्देनाऽऽम्नायते- 'आश्विनो दशमो गृह्यते' इति। तत्र क्रमबोधकौ श्रुतिपाठौ समबलौ। तथा- अग्निहोत्रहोमादनन्तरं यवागूपाकः पठितः। स चार्थवशात्पूर्वं प्राप्तः। तवार्थपाठौ समबलौ। तस्मात्- उभयत्रैच्छिकः क्रमः- इति प्राप्ते,-
	ब्रूमः- पाठो हि न क्रमस्याभिधायकः। किंत्वन्यथानुपपत्त्या क्रर्म कल्पयति। 'दशमः' इत्येषा श्रुतिस्तु साक्षादेव क्रममभिधत्ते। ततः- पाठादपि श्रुतिः प्रबला। तथा पाठः क्रमं कल्पयन्वस्तुसामर्थ्यमनुसृत्यैव कल्पयति। असमर्थं च यवाग्वाः पूर्वमग्निहोत्रमनुष्ठातुम्। द्रव्यमन्तरेण होमासंभवत्। तस्मात्पाठेन श्रुतिसामर्थ्यलक्षणोऽर्थ उपजीव्यत इत्यस्यार्थस्य पाठात्प्राबल्यम्। तथा सति श्रुत्यर्थौ पाठं बाधित्वा क्रमं नियच्छतः ।।1।।2।।
			(द्वितीये मुख्यक्रमेणाऽऽग्नेयस्य पूर्वमवदानाद्यनुष्ठानाधिकरणे सूत्राणि 2-4)।
				अवदानाभिघारणासादनेष्वानुपूर्व्यं प्रवृत्त्या स्यात् 
				।।2।। यथाप्रदानं वा तदर्थत्वात् ।।3।। लिङ्ग-
				दर्शनाच्च ।।4।।
	द्वितीयाधिकरणमारचयति-
				अवदानादि सांनाय्ये पूर्वमाग्नेयकेऽथवा ।
				धर्मप्रवृत्तिक्रमतः सांनाय्ये पूर्वतोचिता ।।3।।
				प्रदानं पूर्वमाग्नियेऽवदानं च तथोचितम् । 
				अङ्गानां मुख्यतन्त्रत्वान्मुख्यक्रमबलित्वतः ।।4।।
	दर्शपूर्णमासयोः सांनाय्यधर्मा वत्सापाकरणदोहनादयः प्रथममाम्नाताः, पुरोडाशधर्मा निर्वापावधातादयः 
पश्चादाम्नाताः। तेनैव पाठक्रमेण धर्मानुष्ठानं प्रवृत्तम्। ततः प्रावृत्तिकक्रमेणावदानमपि सांनाय्ये पूर्वमेव कर्तव्यम्- इति प्राप्ते-
	ब्रूमः- 'याज्यानुवाक्यादिमन्त्रबलादाग्नेये पूर्वं प्रदानम्' इत्युक्तम्। तच्च इदानीं फलप्रत्यासत्त्या मुख्यम्। अवदानं तु तदङ्गम्। तथा सति मुख्यस्य क्रममनुसृत्यावदानमप्याग्नेये पूर्वं कर्तव्यम्। मुख्यक्रमो हि प्रावृत्तिकक्रमात्प्रबलः। प्रावृत्तिके हि क्रमे सानाय्ये  पूर्वमवदानमभिघारणमासादनं च कृत्वा प्रदानमकृत्वाऽऽग्नेयेऽवदानादीनि कर्तव्यानि। तथा सति सांनाय्येऽनुष्ठितान्यवदानादीन्यङ्गानि मुख्यात्प्रदानाद्विप्रकृष्यन्ते। मुख्यक्रमाश्रयणे त्वाग्नेये प्रथममवदानादिप्रदाबान्तं कृत्वा पश्चात्सांनाय्ये तदनुष्ठीयते। तत्र नास्त्यङ्गाङ्गिविप्रकर्षः। ननु- अवदानादिः प्रदानान्त एकः पदार्थः- इत्युक्तम्, तत्र कुतः क्रमविचारः- एवं तर्हि कृत्वाचिन्ताऽस्तु । अथवा स्विष्टकृदवदानादिविषयेयं चिन्ताऽस्तु ।।3।।4।।
			(तृतीये- इष्टिसोमयोः पौर्वापर्यनियमाधिकरणे सूत्राणि - 5-9)।
			वचनादिष्टिपूर्वत्वम् ।।5।। सोमश्चैकेपामग्न्याधे-
			यस्यर्तुनक्षत्रातिक्रमवचनात्, तदन्तेनानर्थकं हि
			स्यात् ।।6।। तदर्थवचनाच्च नाविशेषात्तदर्थत्वम्
			।।7।। अयक्ष्यमाणस्य च पवमानह्वविषां कालनि-
			र्देशादानन्तर्याद्विशङ््का स्यात् ।।8।। इष्टिरय-
			क्यमाणस्य तादर्थ्ये सोमपूर्वत्वम् ।।9।।
	तृतीयाधिकरणमारचयति-
			दर्शादीष्ट््वा सोमयागः क्रमोऽयं नियतो न वा । 
			उक्तेराद्यो न सोमस्याऽऽधानानन्तरता श्रुतेः ।।5।।
	'दर्शपूर्णमासाविष्ट््वा सोमेन यजेत' इति क्त्वाप्रत्ययेनावगम्यमानः क्रमो नियतः- इति चेत्। 
	मैवम्। 'सोमेन यक्ष्यमाणोऽग्नीनादधीत' इत्याधानानन्तरताया अपि श्रवणात्। तस्मात्- इष्टिसोमयोः पौर्वापर्यं  न नियतम् ।।5।।
			(चतुर्थे ब्राह्मणस्यापीष्टिसोमयोः पौर्वापर्यानियमाधिकरणे सूत्राणि -10-14)।
			उत्कर्षाद््ब्राह्मणस्य सोमः स्यात् ।।10।। पौर्ण-
			मासी वा श्रुतिसंयोगात् ।।11।। सर्वस्य वैकक-
			र्म्यात् ।।12।। स्याद्वा विधिस्तदर्थेन ।।13।।
			प्रकरणात्तु कालः स्यात् ।।14।।
	चतुर्थाधिकरणमारचयति-
			विप्रस्य सोमपूर्वत्वं नियतं वा न वाऽग्रिमः ।
			उत्कर्षतो मैवमग्नीषोमीयस्यैव तच्छ्रुतेः ।।6।।
	'इष्टिपूर्वत्वं सोमपूर्वत्वं च विकल्पितम्, इति यदुक्तम्, तत्र ब्राह्मणस्य सोमपूर्वत्वमेव नियतम्। कुतः। उत्कर्षश्रवणात्। 'आग्नेयो वै ब्राह्मणो देवतया। स सोमनेष्ट््वाऽग्नीषोमीयो भवति। यदेवादः पौर्णमासं हविः, तत्रर्ह्यनुनिर्वपेत्। 
तर्ह्युभयदेवतो भवति' इिति। अस्यायमर्थः- 'प्रजापतोर्मुखादग्निर्ब्राह्मणश्चेत्युभावुत्पन्नौ। ततो ब्राह्मणस्याग्निरेक एव देवतेत्याग्नेय एव ब्राह्मणः' न तु सौम्यः। सोमस्य तद्देवतात्वाभावात्। यदा स ब्राह्मणः सोमेव यजते, तदा सोमोऽप्यस्य देवतेत्यग्नीषोमीयो भवति। तस्याग्नीषोमीयस्य ब्राह्मणस्यानुरूपं पौर्णमासमग्नीषोमीयपुरोडाशरूपं हविः सोमादूर्ध्वमनुनिर्वपेत्, तदा स ब्राह्मणो देवताद्वयसंबन्धी भवति' इति। यद्यपि- अत्र कर्मान्तरं किंचिद्वितीयते- इति कश्चिन्मन्यते, तथाऽपि 'पौर्णमासं हविः' इति विस्पष्टप्रत्यभिज्ञानान्न कर्मान्तरम्, किंतु दर्शपूर्णमासयोः सोमादूर्ध्वमुत्कर्षः। तस्मात्- विप्रस्य सोमपूर्वत्वमेव नियतम्- इति प्राप्ते,
	ब्रूमः- नात्र दर्शशब्दः पूर्णमासशब्दो वा कश्चिद्यागवाची श्रूयते। 'पौर्णमासम्' इत्येष तद्धितान्तो हविर्विशेषणत्वेनोपन्य स्यते। तच्च हविरग्नीषोमीयपुरोडाशरूपमिति देवताद्वयेन संस्तवादवगम्यते। तस्मादेकस्यैव हविष 
उत्कर्षः, न तु कृत्स्नयोर्दर्श पूर्णमासयोः । तथा सति ब्राह्मणस्यैकस्मिन्नग्नीषोमयिपुरोडाशे सोमपूर्वत्वनियमः। इतरत्र क्षत्रियवैश्ययोरिवास्यापीष्टिपूर्वत्वसोमपूर्वत्वे विकल्प्येते ।।6।।
		(पञ्चमे नर्तुं प्रतीक्षेत, इत्यादिना सोमकालबाधाधिकरणे सूत्राणि 15-18)।
			स्वकाले स्यादविप्रतिषेधात् ।।15।। अपनयो
			वाऽऽधानस्य सर्वकालत्वात् ।।16।। पौर्णमा-
			स्यूर्ध्वं सोमात्, ब्राह्मणस्य वचनात् ।।17।।
			एकं शब्दसामर्थ्यात्प्राक्कृत्स्नविधानात् ।।18।।
	पञ्चमाधिकरणमारचयति-
			नर्त्रूनित्याहितेः कालो बाध्यः सोमस्य वाऽग्निमः।
			अङ्गसाम्यात्पुरैवास्य बाधत्सोमीयबाधनम् ।।7।।
	इदमाम्नीयते-'सोमेन यक्ष्यमाणोऽग्नीनादधीत' 'नर्तून्सूर्क्षेत्' 'न च नक्षत्रम्' इति। सूर्क्षतिधातुर्दशनार्थे वर्तते। ऋतून्नक्षत्रं वा न परीक्षेत- इत्यर्थः। अनेन निषेधेनाऽऽधानस्य विहितः कालो बाध्यते, न तु सोमस्य विहितः कालः । 'वसन्ते ब्राह्मणोऽग्नीनादधीत' 'कृत्तिकास्वग्निमादधीत' इत्यादिना वसन्ताद्यृतवः कृत्तिकादिनक्षत्राणि चाऽऽधानकालत्वेन विधीयन्ते। सोमस्यापि 'वसन्ते वसन्ते ज्योतिषा यजेत' इत्यृतुर्विहितः। पुण्यनक्षत्रमपि शास्त्रान्तरेण प्राप्तम्। तत्र यद्यपि- आधानं न सोमस्याङ्गम्, तथाऽपि- अङ्गभूताग्निसंस्कारत्वादङ्गतुल्यमेवेति तदीय एव कालो बाधनीयः- इति चेत्।
	मैवम्। पूर्वमेव तत्कालस्य बाधितत्वात्। "यदैवैनं यज्ञ उपनमेदथाऽऽदधीत" इति सोमयागाचिकीर्षया कालमाधानस्योपदिशता शास्त्रेण वसन्तकृत्तिकादिकालो बाधितः। तस्मात्- ऋतुनक्षत्रप्रतीक्षानिषेधेन सोमकाल एव बाध्यते ।।7।।
			(षष्ठे - आज्यस्य सोमादनुत्कर्षाधिकरणे सूत्राणि 19-21)।
				पुरोडाशस्त्वनिर्देशे तद्युक्ते देवताभावात् ।।19।।
				आज्यमपीति चेत् ।।20।। न मिश्रदेवतत्वादै
				न्द्राग्नवत् ।।21।।
	षष्ठाधिकरणमारचयति-
				आज्यं चोत्कृष्यते नो वा तस्याग्नीषोमयोगतः।
				आद्यः प्रजापतिं विष्णुं वा यष्टुं शक्तितोऽन्तिमः ।।8।। 
	अग्नीषोमीयस्य पुरोडाशस्य सोमाद््र्ध्वमुत्कर्षः- इत्युक्तम् । तद्वदुर्पाशुयाजार्थं वदाज्यं तस्योत्कर्षः कार्यः। अग्नीषोमसंबन्धस्य समानत्वात्- इति चेत् । 
	मैवम् । विष्णुप्रजापत्योरपि विकल्पितदेव[ता] त्वेन यष्टुं शक्यत्वात्। तस्मात्- नाऽऽज्यस्योत्कर्षः।।8।।
			(सप्तमे विकृतानामैन्द्राग्नादीनां सद्यस्कालताधिकरणे सूत्राणि 22-24)।
				विकृतेः प्रकृतिकालत्वात्सद्यस्कालोत्तरा विकृतिस्तयोः
				प्रत्यक्षशिष्टत्वात् ।।22।। द्वैयहकाल्ये तु यथान्यायम्
				।।23।। वचनाद्वैककाल्यं स्यात् ।।24।।
	सप्तमाधिकरणमारचयति-
				द््व्यहकालाः किमैन्द्राग्नाद्याः सद्यस्कालगा उत । 
				आद्यः प्रकृतिवन्मैवं विकृत्युक्तिविशेषतः ।।9।।
	'ऐन्द्राग्नमेकादशकपालं निर्वपेत्प्रजाकामः' 'सौर्यं चरुं निर्वपेद््ब्रह्मवर्चसकामः' इत्यादयो द््व्यहकालाः। कुतः। प्रकृतौ तद्दर्शनात्। पर्वण्यग्न्यन्वाधानम्, इध्मस्य बर्हिषश्च संपादनम्, प्रतिपदीष्टिः- इति द््व्यहकालत्वं प्रकृतौ दृष्टम्। तथैव विकृतावपि युक्तम् - इति चेत्। 
	मैवम्। एकाहकालत्वस्य वाचनिकत्वात्। 'य इष्ट्या पशुनासोमेन वा, आग्रयणेन वा यक्ष्यमाणः, सोऽमावास्यायां पौर्णमास्यां वा यजेत' इति वचनाच्चोदकप्राप्तं द्वयहकालत्वं बाध्यते ।।9।।
				(अष्टमे सोमात्सांनाय्यविकारादीनामुत्कर्षाधिकरणे सूत्रम्-)
				सांनाय्याग्नीषोमीयविकारा ऊर्ध्वं सोमात्प्रकृतिवत् ।।25।।
	अष्टमाधिकरणमारचयति-
				आमिक्षादेरनियतिः स्यात्सोमादूर्ध्वमेव वा । 
				अविशेषादग्निमोऽन्त्यो नासोमेति विशेषतः ।। 10 ।। 
	'वैश्वदेव्यामिक्षा' इत्यादिः सांनाय्यविकारः। 'अग्नीषोमीयमेकादशकपालं निर्वपेत्' 'वसन्तेन ब्रह्मवर्चसकामः' इत्यादिरग्नीषोमीयपुरोडाशविकारः । 	तस्योभयस्य सोमात्प्रागूर्ध्वं वा यथेच्छमनुष्ठानम्। कुतः। विशेषनियामकस्याभावात् - इति चेत्। 
	मैवम्। 'नासोमयाजी संनयेत्' इति निषेधेन सांनाय्यं सोमादूर्ध्वमुत्कृष्यते। अग्नीषोमीयपुरोडाशस्योत्कर्षः पूर्वमेव दर्शितः। तस्मात् - तद्विकारयोरव्युत्कर्षो युक्तः ।। 10 ।। 
			(नवमे सोमविकाराणां दर्शपूर्णमासात्प्रागकर्तव्यताधिकरणे सूत्रम् - )।
				तथा सोमविकारा दर्शपूर्णमासाभ्याम् ।।26।।
	नवमाधिकरणमारचयति-
				एकाहानामनियमो दर्शादेरूर्ध्वमेव वा । 
				सोमवत्प्रथमो मैवमनुक्तेः स्यात्तदूर्ध्वता ।। 11 ।। 
	'गवा यजेत' इत्यादिना गवादिनामकाः सोमविकारा एकाहा आन्नाताः। तेषामपि सोमवदिष्टिपूर्वत्वं विकल्पितम्- इति चेत्। 
	मैवम्। सोमस्य पूर्वत्वं वचनेन साक्षान्नोक्तम्, किंतु 'सोमेन यक्ष्यमाणोऽग्नीनादधीत' इत्याधानानन्तर्याभिधाने सत्यर्थादिष्टेः पूर्वं सोमानुष्ठानं संपद्यते । तस्मादनुक्तं पूर्वभावित्वं चोदको नातिदिशति।- अर्थसिद्धमप्यतिदिश्यताम्- इति चेत्। न । इहासंभवात्। सकृदेवाऽऽधानम्। तथा सति तदानन्तर्ये प्रकृतावुपक्षीणम्। न ह्येकस्याऽऽनन्तर्यस्य भिन्नकालीनयोः प्रकृतिविकृत्योः संबन्धः संभवति। तस्मादिष्ट्युत्तरकालीनत्वं सोमस्य निवारयितुं समर्थस्याऽऽधानानन्तर्यस्य विकृतिष्वनतिदेशात् 'दर्शपूर्णमासाविष्ट््वा सोमेन यजेत' इत्युक्तस्योत्तरकालीनत्वस्यातिदेशाच्चेष्टेरूर्ध्वमेव गवादिविकृतयोऽनुष्ठेयाः ।।11।।
			इति श्री माधवीये जैमिनीयन्यायमालाविस्तरे पञ्चमाध्यायस्य चतुर्थः पादः ।।4।।
					समाप्तश्चायं पञ्चमोऽध्यायः ।।
					अत्र पादे				आदितः।
		अधिकरणानि		9				362।
		सूत्राणि			26				944।
