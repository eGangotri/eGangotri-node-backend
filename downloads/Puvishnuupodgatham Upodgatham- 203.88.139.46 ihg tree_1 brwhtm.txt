             श्रीः
         श्रीपराशरभट्टार्यविरचितं
           भगवद्गुणदर्पणाख्यं
         श्रीविष्णुसहस्रनामभाष्यम्
वन्दे गोविन्दतातौ मुनिमथ मनवै लक्ष्मणार्यं महान्तं
ध्यायेयं यामुनार्यं मम हृदि तनवै राममेवाभियायाम् ।
पद्माक्षं प्रेक्षिषीय प्रथममपि मुनिं नाथमीडे शठारिं
स्तौमि प्रेक्षेय लक्ष्मीं शरणमशरणः श्रीधरं संश्रयेयम् ।। 1 ।।
ओं नमो गजवक्त्राद्यैः पारिषद्यैः प्रशासते ।
श्रीरङ्गराजसेनान्ये सूत्रवत्या समेयुषे ।। 2 ।।
नमो नारायणायेदं कृष्णद्वैपायनात्मने ।
यदामुष्यायणा वेदाः महाभारतपञ्चमाः ।। 3 ।।
जातो लक्ष्मणमिश्रसंश्रयधनात् श्रीवत्सचिह्नात् ऋषेः
भूयो भट्टपराशरेति फणितः श्रीरङ्गभर्त्रा स्वयम् ।
श्रीश्रीरङ्गपतिप्रसादतृषया श्रीरङ्गनाथाह्वयः
श्रीरङ्गेश्वरकारितो विवृणुते नाम्नां सहस्रं हरेः ।। 4 ।।
संसारोऽयमपण्डितो भगवति प्रागेव भूयः कलौ
पूर्णंमन्यतमे जने श्रुतिशिरोगुह्यं ब्रुवे साहसात् ।
तत्र स्तोत्रमिदं प्रकाशयति यः स्तुत्यश्च यस्तावुभौ
व्यासः कारुणिको हरिश्च तदिदं मौर्ख्यं सहेतां मम ।। 5 ।।
अर्थे हरौ तदभिधायिनि नामवर्गे
तद्व्यञ्जके मयि च बन्धविशेषमेत्य ।
सेवध्वम् एतदमृतं प्रणिपत्य याचे
मध्यस्थमत्सरिजना इह मा च भूवन् ।। 6 ।।
श्रीरामायणवत् महाभारतस्य प्रामाण्यसमर्थनम्
इह खलु निखिलोऽपि चेतयमानः प्रमाणतः प्रमेयं परिच्छिन्दन्, तच्चेत् प्रमेयम् अनुकूलं
तदुपाददीत, यथा स्रक्चन्दनकनकादिकम् तच्चेत् विपरीतम् अपोहेत, यथा क्षुरकण्टकादिकम् 
तच्चेत्् अनुभयरूपम् उपेक्षेत, यथा काष्ठलोष्टादिकम् । तत्र प्रत्यक्षादिप्रमाणान्तरगोचरयोः
अत्यल्पत्व-अनर्थकत्व-बीभत्स्यत्व-भङ्गुरत्व-दुःखमिश्रत्व-दुस्साधनत्वाद्यनन्त-दोषानुषङ्गेण
त्याज्यत्वात्  शास्त्रप्रमेययोः धर्मपरतत्त्वयोः तद्वैपरीत्यात् अनन्त-मङ्गल-सङ्गतत्वाच्च,
शास्त्र-तदर्थयोः उपादेयत्वं प्रकृष्यते । यथा आहुः ऐतिहासिकाः पौराणिकाश्च एककण्ठाः-
(भारत-भीष्म.)
"""सत्यं सत्यं पुनः सत्यम् उद्धृत्य भुजमुच्यते ।"
" वेदशास्त्रात् परं नास्ति न दैवं केशवात् परम् ।।""  इति ।"
 तत्र चतुर्दशविद्यास्थान-प्रधानभूतस्य वेदस्य
(भारत-आदि 1-273)
"""इतिहासपुराणाभ्यां वेदं समुपबृंहयेत् ।"
बिभेत्यल्पश्रुताद्वेदो मामयं प्रतरिष्यति ।। इति ।।
प्रकारेण इतिहासपुराणाभ्याम् अर्थे निर्णेतव्ये, पुराणेभ्यः इतिहासोत्कर्षे च
विवक्षिते, श्रीमद्रामायणवत् महाभारतं शरणम् ।।
श्रीसहस्रनामाध्यायोत्कर्षसमर्थनम्
तत्र-महाभारतसारत्वात् ऋषिभिः परिगानतः ।
      वेदाचार्यसमाहारात् भीष्मोत्कृष्टमतत्वतः ।।
      परिग्रहातिशयतो गीताद्यैकार्थ्यतश्च नः ।
      सहस्रनाम्नामध्याय उपादेयतमो मतः ।।
महाभारतोत्कर्षसमर्थनपूर्वकं महाभारतसारत्वकथनम्
महाभारतं हि परिग्रह विशेषावसिताविप्लववचन-सौष्ठवाद्यात्मकत्वात् इतिहासकृतात्  प्राबल्यात्,
पुराणेषु तावत् वायुप्रोक्तशैवयोः 
"""मतिमन्थानमाविध्य येनासौ श्रुतिसागरात् ।"
" जगद्धिताय जनितो महाभारतचन्द्रमाः ।।"""
"भविष्यत्पुराणे-""बिभेति गहनात् शास्त्रात् नरस्तीव्रादिवौषधात् ।"
"               भारतः शास्त्रसारोऽयम् अतः काव्यात्मना कृतः ।"""
"मात्स्ये- ""यस्य द्वैपायनः पुत्रः स्वयं विष्णुरजायत ।"
"           प्रकाशो जनितो येन महाभारतचन्द्रमाः ।।"""
"वैष्णवे ""कृष्णद्वैपायनं व्यासं विद्धि नारायणं प्रभुम् ।"
"          को ह्यन्यो भुवि मैत्रेय ! महाभारतकृत् भवेत् ।।"""
          (विष्णुपुराण 3-4-5)
"मार्कण्डेये""व्यासवाक्यजलौघेन कुधर्म-तरुहारिणा ।"
"           वेदशैलावतीर्णेन नीरजस्का मही कृता ।।"""
इत्यादिभिः स्वस्मिंश्च
(भारत.आदि.2-376)
"       ""यो विद्यात् चतुरो वेदान् साङ्गोपनिषदान् द्विजः ।"
"      न चाख्यानमिदं विद्यात् नैव स स्यात् विचक्षणः ।।"""
इत्यादिभिश्च परस्सहस्रैः वचनैः प्रशस्यमानत्वात् 
       साङ्गश्रुतिस्मृतीतिहासपुराणसंवादात्  
"""यदिहास्ति तदन्यत्र यन्नेहास्ति न तत् क्वचित् । "" (भारत.आदि. 62-53)"
इति लौकिक-वैदिक-सकलार्थनिर्णयाधिकृतत्वेन क्वचिदप्यपक्षपातित्वाच्च
पुराणेभ्यो बलवत्तरं बहवो बुद्धिशालिनोऽध्यवससुः ।।
तत्रापि स्वहृदयभूते आनुशासनिके पर्वणि दानधर्मेषु समस्त-शास्त्रार्थे निष्कृष्य निगम्यमाने,
सारसंग्रहरूपेण खलु अयं सहस्रनामाध्यायो अवतारितः । तस्मात् प्रामाण्यकारणप्रकर्षेण
तत्त्वार्थ-तात्पर्यलिङ्गैश्च अप्रामाण्य-प्रशंसाद्यन्यपरत्व-शङ्कयोः सुदूरनिरस्तत्वेन
परमप्रकृष्टार्थ-
प्रतिपादकत्वाच्च
अभ्युदयनिःश्रेयसार्थिनाम् अयमेव उपादेयतमः ।।
सहस्रनामाध्यायस्य ऋषिभिः परिगीतता 
"तथा ऋषिभिः परिगानतः - ""ऋषिभिः परिगीतानि"" इत्येतद्विवरणावसरे एव एष हेतुः उपपादयिष्यते ।।"
   अनेकऋषिगीत-भगवन्नाम्नाम् आप्तव्यासेन एतत्स्तोत्ररूपसमाहारः 
किंच वेदाचार्यसमाहारात् - भगवान् हि वेदाचार्यः कृष्णद्वैपायनः परमाप्ततमः,
 भगवन्नारायणावतारत्वेन निरतिशय-ज्ञानैश्वर्यादिकल्याण-गुणैकतया,
 निरस्त-समस्त विप्रलंभादि-दोषसंभावनत्वात्, बल-
मन्दाधिकारि-मनुष्यानुग्रहाय व्यस्तसमस्त-वेदत्वात् वेदार्थयोः तत्त्वानुष्ठानयोः
 अज्ञान-संशय-विपर्यय-
परिजिहीर्षया प्रणीत-पञ्चमवेदत्वात्, स्ववचनेन क्षत्रियं विश्वामित्रं ब्राह्मणीकृतवतो भगवतो
वसिष्ठस्य नप्तृत्वात्,
वसिष्ठ-पुलस्त्य-वर-प्रदान-लब्ध-देवता-पारमार्थ्यज्ञान-पुराणसंहिता-कर्तृत्वादि-
विषयवरातिशयवत्तया लैङ्गादिष्वपि पुराणेषु प्रसिद्धस्य भगवतः पराशरस्य च अपत्यत्वात्, अनन्य
साधारण-तपः-समाधि-विशेषैश्च अशेष-परमर्षिपरिषत्पूजितत्वाच्च  एवंविधेन अनेन ऋषिभिः
परिगीतानामेव भगवन्नाम्नाम् अत्र एतत्स्तोत्ररूपेण समाहृतत्वाच्च अयम् उपादेयतमः ।। (मन्त्रायित-
स्तोत्र.. पा)
     सहस्रनामाध्यायस्य भीष्मकृताधिकतम-स्वमतत्वख्यापनम् 
अपि च भीष्मोत्कृष्टमतत्वतः - भीष्मोऽपि हि प्रत्ययिततमः । तथा हि - राजधर्मेषु  धर्मराजाय
भगवता व्यासेन  (प्रतीततमः - पा)
(भार.शा.37.6,7,8,15.)
"    ""श्रोतुमिच्छसि चेत् धर्मान् अखिलेन नराधिप ! ।"
     प्रैहि भीष्मं महाबाहो ! वृद्धं कुरुपितामहम् ।।
     स ते सर्वरहस्येषु संशयान् मनसि स्थितान् ।
     छेत्ता भागीरथीपुत्रः सर्वज्ञः सर्वतत्त्ववित् ।।
"     साक्षात् ददर्श यो देवान् सर्वान् शक्रपुरोगमान् ।।"" इत्यादौ"
"     ""यस्य ब्रह्मर्षयः पुण्याः नित्यमासन् सभासदः ।"
     यस्य नाविदितं किञ्चित् ज्ञानं ज्ञेयेषु विद्यते ।।
"     स ते वक्ष्यति धर्मज्ञो धर्मान् सूक्ष्मार्थतत्त्ववित् ।।"" इत्यादौ च ।"
     स्वयं च भगवता 
      (भार.शा.46.11.17,19,24.)
"      ""शरतल्पगतो भीष्मः शाम्यन्निव हुताशनः ।"""
     मां ध्याति पुरुषव्याघ्रः ततो मे तद्गतं मनः ।।
       दिव्यास्त्राणि महातेजाः यो धारयति बुद्धिमान् ।
       साङ्गांश्च चतुरो वेदान् तमस्मि मनसा गतः ।।
       स हि भूतं भविष्यच्च भवच्च भरतर्षभ ! ।
       वेत्ति धर्मभृतां श्रेष्ठः ततो मे तद्गतं मनः ।।
       तस्मिन्नस्तमिते भीष्मे कौरवाणां धुरन्धरे ।
"       ज्ञानान्यल्पीभविष्यन्ति तस्मात् त्वां चोदयाम्यहम् ।।"" इत्यादौ च ।"
      (भार.शा.54.29.)
"         ""यच्च त्वं वक्ष्यसे भीष्मः पाण्डवायानुपृच्छते ।"
"       वेदप्रवाद इव ते स्थास्यन्ति वसुधातले ।।"" इत्यादौ । (वेदप्रलापा इवपा)"
       (भार.शा.50,18,26,29)
"         ""यद्धि भूतं भविष्यच्च भवच्च भरतर्षभ ! ।"
       सर्वं तत् ज्ञानवृद्धस्य तव पाणाविवाहितम् ।।
       (भार.शा.52.16)
       अहं च त्वा अभिजानामि स्वयं पुरुषसत्तम ।
       तपसा हि भवान् शक्तः स्रष्टुं लोकान् चराचरान् ।।  इत्यादौ,
"            ""न ते ग्लानिः न ते मूर्छा"" इत्युपक्रम्य"
        (भार.शा.52.18)
"        ""सत्त्वस्थं च मनो नित्यं तव भीष्म ! भविष्यति ।"
"      रजस्तमोभ्याम् अस्पृष्टं घनैर्मुक्त इवोडुराट् ।।"" इत्यादौ च ।।"
भगवता नारदेन च 
(भार.शा.54.9.10)
"     ""कृत्स्नान् हि विविधान् धर्मान् चातुर्वर्ण्यस्य वेत्त्ययम् ।"
"     तच्छीघ्रम् अनुयुञ्जीध्वं संशयान् मनसि स्थितान् ।।"""
इत्यादौ च प्रपञ्च्य, एनं बहुमहर्षिवृद्धसेवा-दीर्घ-ब्रह्मचर्य-तपः-
 समाधि-सर्वसाक्षात्कारादि-प्रभाव-
विशेषवत्तया प्रशस्य, परतत्त्व-धर्म-प्रवर्तकतया वरान् वितीर्य नियुक्तत्वात्,
 मातापितृ-शुश्रूषण-तत्प्रसाद-
वरलाभ-सौभाग्यात् स्वयं च
(भार.शा.54.17-20)
"  ""दाहो मोहः श्रमश्चैव क्लमो ग्लानिस्तथा रुजः ।"
  तव प्रसादात् गोविन्द! सद्यो व्यपगतानि मे ।।
  यच्च भूतं भविष्यच्च भवच्च परमच्युत ! ।
"  तत्सर्वमनुपश्यामि पाणौ फलमिवाहितम् """
  वेदोक्ताश्चैव ये धर्माः वेदान्तनियताश्च ये ।
  तान् सर्वान् संप्रपश्यामि वरदानात् तवाच्युत ! ।। इत्यादौ,
  (भार.शा.54,23)
"   ""युवेव चास्मि संवृत्तः त्वदनुध्यानबृंहितः ।"
"   वक्तुं श्रेयः समर्थोऽस्मि त्वत्प्रसादात् जनार्दन! ।। """
   इत्यादौ च, प्रतिसंहित-यथोक्त-स्वपरमार्थकत्वाच्च ।
   एवंविधस्य भीष्मस्य
   (सहस्रनाम)
"   ""एष मे सर्वधर्माणां धर्मोऽधिकतमो मतः"" इत्यादिना"
अधिकतम-स्वमतत्वेन ख्यापितत्वाच्च, अयमध्यायः उपादेयतमः ।।
सहस्रनामाध्यायस्य शास्त्रादिभिः बालमूकादिभिश्च परिगृहीतता
परिग्रहातिशयतः परिग्रहो हि सार्वभौमो भगवन्नामसहस्रस्य । शास्त्रेषु तावत् सभापर्वणि.
"(भार.स.38.11) ""देवो नामसहस्रवान्"" इति भगवानत्रि(?) नामसहस्र-संवन्धेन भूष्यते ।"
"श्रीविष्णुधर्मे च श्रीगजेन्द्रमोक्षणे- (वि.ध. 69,50)""सहस्रशुभनामानम् आदिदेवम् अजं विभुम्"""
 इति । अत्र च उपोद्धातफलश्रुत्योः गुणप्रपञ्चो द्रक्ष्यते । आयुर्वेदादिषु च
 दृष्टादृष्टशास्त्रेषु
यथा चरकसंहितायाम् -
"       ""विष्णुं सहस्रमूर्धानं चराचरपतिं विभुम् ।"
"      स्तुवन् नामसहस्रेण ज्वरान् सर्वान् व्यपोहति ।।"" इति ।"
     अद्यतने च नानाविप्रकीर्णमूले मेहस्य प्रायश्चित्ते
"       ""जप्यं पुरुषसूक्तम्"" इत्यारभ्य,"
"       ""तथैव भगवन्नामसहस्रं भारतोदितम्"" ।"
"     यक्ष्मनः- ""तथैव भगवन्नामसहस्रं परिकीर्तयेत्""।"
"     ज्वरविशेषस्य-""होमस्तु पूर्ववत् जप्यं विष्णोर्नामसहस्रकम्""।"
  ग्रहादेः
       आसत्मतं मरुत्सूक्तं विष्णोर्नामसहस्रकम् ।
       अन्यत्र च एवंविधम् अन्वेष्टव्यम् ।।
प्राकृताः कवयोऽपि इदं सर्वजीवरक्षात्वेन वर्णयन्ति । यथाऽऽह भट्टबाणः ति-पिशाच
-व्याधि-ग्रहदुःस्वप्न-दुर्निमित्ताद्य-शिवोपशमनाय, महापातकादिप्रायश्चि-
त्ताय, ऐहिकामुष्मिकाभ्युदयसिद्धये, संसारग्रन्थि-विस्रंसनाय,वैष्णव-परमपदाप्तये,
तदात्विक-भगवद्गुण-सुधास्वाद-सुखाय च आबाल-मूक-मूर्ख-स्त्री-नास्तिकैकभेषजं
निरतिशय-श्रद्धाभक्ति-विश्वासपूर्वकं परिगृह्यते । न च एवंविधः परिग्रहो वेदानामपि
तेषां मूर्खादिभिः अपरिग्रहात्, कुल-चरणगोत्राद्रिव्यवस्थया प्रतिशाखं परिग्रह-विभागाच्च ।
एवं परिग्रहातिशयादपि अस्य उपादेयतमत्वम् ।।
सहस्रनामाध्यायस्य गीता-नारायणीय-यानसन्ध्येकार्थता
गीताद्यैकार्थ्यतश्च- भारतसिद्धान्तभूत-भगवद्गीता-नारायणीय-यानसन्धि-अग्रपूजा-
उत्तमानुशासनप्रभृतिप्रदेशान्तर-तात्पर्यनिष्कर्ष-रूपत्वेन तदेकार्थत्वाच्च ।।
एवम् एभिः षड्भिः हेतुभिः प्रेक्षापूर्व-कारिणां
परमोपादेयतयानिर्णीतंव्यास-देवश्रवो-देवस्थान-नारद-वात्स्याश्म-सुमन्तु-प्रभृतिभिः  सकलविद्या-
देशिकैः ब्रह्मदृश्वभिः देवब्रह्मर्षिभिः स्वयं च भगवता सर्वेश्वरेण गीतोपनिषदाचा
 र्येण पूर्वेषामपि
गुरुणा पुण्डरीकविलोचनेन श्रोतृकोटि-निविष्टेन भीष्मात् श्रुत्वा अनुमोदितं
 श्रीमन्नाम-सहस्राध्यायं
भगवद्गुणतत्त्वप्रतिपत्तये व्याकुर्महे ।।
     तत्र प्रागेव पौनःपुन्येन तत्र तत्र परतत्त्वपरेषु प्रदेशेषु अशेषार्थ-निर्णयश्रवणात्
 तुष्टंमन्यतया
स्वयमपृच्छते जनमेजयाय परम-सौहार्दात् अन्यत् गुह्यतमं ग्राहयन् स्वयमेव
श्रीवैशंपायन उवाच-
          श्रुत्वा धर्मान् अशेषेण पावनानि च सर्वशः ।
          युधिष्ठिरः शान्तनवं पुनरेवाभ्यभाषत ।।   (1)
श्रुत्वा इत्यादि। धर्मान्श्रुतिस्मृत्यादिचोदना-लक्ष्णाभ्युदयनिः
 श्रेयस-फलान् राज-मोक्ष-दानधर्मरूपेण
बहून् । अशेषेण-कार्त्स्न्येन ये च यावन्तः तावतश्च इत्यर्थः । पावनानि च - तपस्तीर्थ-सेवादीनि
शुद्धिकराणि च । सर्वशः सर्वप्रकारम् फलतोऽङ्गतः स्वरूपतोऽधिकारतश्च । श्रुत्वा, युधिष्ठिरः-
साक्षा त् धर्मसूनुः शान्तनवम्-शन्तनोः गङ्गायां जातत्वेन अभिजाततमम् । पुनरेव अभ्यभाषत-पुनश्च
"पप्रच्छ पुनः पृच्छा च भीष्मेण आत्मनीनतया स्वीकृतमतं ज्ञातुम् । ""को धर्मः सर्वधर्माणां भवतः"
"परमो मतः ?"" इति अनन्तरोक्तेः । तच्च सदाचारप्रावण्यात् । सन्तो हि आचार्यनिष्ठाम् अन्विष्य"
तद्रुचि-परिगृहीतमेव तत्त्वं च रोचयन्ते न तु प्रामाणिकत्वमात्रेण ।। 1 ।।
श्री वैशम्पायन उवाच-
श्रुत्वा धर्मान् अशेषेण पावनानि च सर्वशः ।
युधिष्ठिरः शांतनवं पुनरेवाभ्यभाषत ।। 
    तत्र इदम् आदावेव उदैरिराम-प्रेक्षावद्भिः प्रमाणेन परिच्छिद्य अनुकूलं प्रमेय मुपादेयमिति ।
तच्च द्वैधं वर्तते उपायोपेयात्मना । उपेयं च प्रिय-प्रियतर-प्रियतम रूपेण त्रैधम् उपायश्च हित-
हिततर-हिततम-रूपेण । तत्र उपेयस्य जन्मर्द्धि-परिणामा नित्यत्वादयः चेतनधर्माः क्लेशकर्मवि-
पाकाशयाश्च दोषाः गुणाश्च दोषासंभेद-रुचिरत्व-स्थावरत्व-भूयस्त्वविशिष्टाः संविदानन्दैश्वर्य-
विभूति विशेषादयः । उपायस्य तु व्ययायासभूयस्त्व-व्यभिचारित्व-फल्गु-फलत्वादयो दोषाः ।
गुणाश्च नियतनिरपाय-लघुतर-बहुफलकत्वादयः । एवंविध दोषहान-गुणवत्त्व-तारतम्येन
उपायोपेययोः तरतमभावः । उभयत्रापि संभवति उत्कृष्टतमे उत्कृष्टोट्कृष्टतरयोः निकृष्टवत्
वर्जनीयत्वमेव । तत्र अनिष्टेभ्यः इष्टेभ्योऽवि निकृष्टेभ्यः निष्कृष्य उत्कृष्टतममुपादातुम्
 उपायोपेयौ
"सह तारतम्येन प्रष्टव्यौ । तौ च विवक्षावशेन षोढा विभज्य पृच्छन् युधिष्ठिरः उवाच ""किमेकम्"""
इति श्लोकद्वयेन ।।
परतत्वरूपोपेयप्रश्नः
तत्रउपायस्य उपेयार्थत्वात् प्रधानभूतम् उपेयं पृच्छन्, तस्य च तत्वशास्त्रेषु परतत्व
 परमप्राप्यात्मना
द्वेधा उपदेशदर्शनात्, प्रथमं परतत्वरूपं पृच्छति
युधिष्ठिर उवाच
किमेकं दैवतं लोके किं वाऽप्येकं परायणम् ।
     किम् एकम् इति । लोके इति प्रतिप्रश्नम् अनुषज्यते भवतः परमो मतः इति च सिंहावलोकन
न्यायेन । यथार्हं च विभक्तिः विपरिणमनीया । 'लोक्यते अनेन' इति लोकः - श्रुतिस्मृत्यादिशरीरं
"शास्त्रम् । एकम्  प्रधानं समाधिकरहितम् ""परमं यो महत् तेजः"", ""तस्य लोकप्रधानस्य"" इति"
प्रतिवचनानुगुण्यात् । न च अयं स्वरूपमात्र परः एकत्वसंख्यापरो वा एक शब्दः 'दैवतम्' इति
प्रातिपदिकैकवचनाभ्यां सिद्धत्वात्, तयोः व्यावर्त्याभावाच्च । न हि किंचित् दैवतम् अस्वरूपम्
 अनेकं
वाऽस्ति, येन कस्यचिदेव एकत्वं विशेषः तदनुगुण-प्रतिवचनाभावाच्च ।
    दैवतम् - द्योतनादि-परमैश्वर्यासाधारण गुणचिह्नितम् तत्वशास्त्रेषु प्रतिपाद्यं भवतः किं परमं
मतम् ? इत्यर्थः । अयं च शास्त्रेषु समयेषु च सर्वाधिकं तत्वम् अभ्युपेयुषामपि याद्यौपाधिकविवर्त-
परिणाम-विशेष-निर्वाह्य ज्ञानशक्त्याद्यै श्वर्यत्व-स्वाभाविक-सर्वैश्वर्यत्वादौ
 सामान्यतो विशेषतश्च हरि-
हर-हिरण्यगर्भादि तत्वपरावर-भावेन विप्रतिपत्ति-दर्शनेन-सन्देहात् प्रश्नः ।।
युधिष्ठिर उवाच-
   किमेकं दैवतं लोके किं वाप्येकं परायणम् ।
   स्तुवन्तः कं कमर्चन्तः प्राप्नुयुः मानवाः शुभम् ।। 2 ।।
   को धर्मः सर्वधर्माणां भवतः परमो मतः ।
   किं जपन् मुच्यते जन्तुः जन्मसंसारबन्धनात् ।। 3 ।।
परमोपेयप्रश्नः
फलशास्त्रेषु मोक्षे तावत् स्वरूप-अविद्या-विशेष-वैशेषिकगुणोच्छेद-परमात्म
 साधर्म्य-तद्गुणसंक्रान्ति-
तच्छायापत्ति-आनन्दादि स्वरूपाविर्भावमात्र-तत्कैङ्
 कर्याविर्भावादि-लक्षण-विप्रतिपत्ति-दर्शनात् सन्दिहानः 
परममुपेयं पृच्छति - किं वाऽपि एकं परायणम् इति । 'दैवतम्' 'परायणम्' इत्यादि किम् अन्यदन्यत्
उपदिश्यते, उत तत्तदवस्थामात्र-भेदेन एकमेव इति विवेक्तुम् वा अपि इति निपातद्वयम् । एकम् इति
पूर्ववत् । परम् - निर्दोषनिरतिशयमङ्गल स्वभावतया उत्कृष्टतमम् । अयनम् - प्राप्यम् ।
ऐहिकामुष्मिकेषु पुरुषाभिलषणीयेषु कः परमपुरुषार्थो भवतोऽभिमतः इति । एवम् उपेयं द्विधा पृष्टम् ।।
लघु-अलघूपाय साध्य सिद्धोपाय प्रश्नः
अथ उपायः तत्तच्छास्त्रेषु कर्म-ज्ञान-भक्तियोगानां विकल्प-समुच्चय-अङ्गाङ्गि-भावादि-विवादात् 
संशयानेन प्रष्टव्यः । स च सिद्धः साध्यः सालंबनरूपश्च । सिद्ध स्तु आराध्यमानतया फलप्रदा
देवता । तां च लघ्वलघूपाय-साध्यतया द्वेधा विभज्य पृच्छति - स्तुवन्तः कम् इत्यर्धेन ।
    स्तुवन्तः कं कमर्चन्तः प्राप्नुयुर्मानवाः शुभम् ।। 2 ।।
   कं स्तुवन्तः  गुणसंकीर्तनमात्रेण आराधयन्तः, कम् अर्चन्तः - उपासनरूपया भक्त्या परमं
पूजनं कुर्वन्तः । मानवाःमनुष्यत्वमात्र-परिकराः । शुभंद्विविधम् अभ्युदय-निःश्रेयसरूपम् ।
प्राप्नुयुः ।।
परमसाध्योपायप्रश्नः
अथ साध्यः वाङ्मनः-काय-निष्पाद्य जपध्यानार्चनप्रभृतिः देवतावर्जनात्मको धर्मः तत्र परमं पृच्छति -
को धर्मः इति ।
    को धर्मः सर्वधर्माणां भवतः परमो मतः ?।
उक्तलक्षणानां सर्वधर्माणां मध्ये, परमः  निस्तुल्याधिकः, को भवतः, अभिमतःसुनिश्चित्य
आपद्धनवत् स्वीकृतः ?
वाचिकजपालंबनप्रश्नः
अथ सालंबनेषु स्तोत्र-मन्त्र-शुभाश्रय-गंध-पुष्पाद्युपकरणेषु वाचिकजपालंबनं पृच्छति 
 किं जपन् इति ।
किं जपन् मुच्यते जन्तुः जन्मसंसार बन्धनात् ।। 3 ।।
         नियमविशेषवन्मन्त्राद्यावर्तनं जपः ।
"(मनु 2-87) ""जप्येनैव तु संसिध्येत् ब्राह्मणो नात्र संशयः"
"          कुर्यादन्यत् न वा कुर्यात् मैत्रो ब्राह्मण उच्यते ।।"""
"(मनु 2-85) ""द्रव्ययज्ञात् जपो यज्ञो विशिष्टो दशभिर्गुणैः ।"""
"(गीता 10-23) ""यज्ञानां जपयज्ञोऽस्मि"" इति जपश्रैष्ठ्यात् मानस-कायिकविषयौ न पृच्छ् येते ।"
जन्तुः - जनन धर्मा । जन्मसंसारबन्धनात् - जन्म इति जरामरणगर्भ-निरययातनादिः संसारस्य
कार्यवर्गः प्रदर्श्यते । संसार इति च अविद्या-कर्म-वासना-रुचि-प्रकृति संबन्धरूपः कारणवर्गः ।
ताम्यां बन्धनं - परमपदप्राप्तिबन्धः । तस्मात् मुच्यते । इदं च सर्वफलोपलक्षणम् जपादेः
सकलफलसाधनत्वस्य वक्ष्यमाणत्वात्। तत्र 'अशेषेण' सर्वशः इत्युपक्रमेण 'लोके मानवाः शुभम्'
इत्यादिविशेषणैश्च काल-अधिकारि-अङ्ग-फल-प्रकार विशेषाः अपि प्रकृष्टाः प्रष्टव्यतया सूचिताः ।।
साध्येषु जपालंबनप्रतिवचनम्
इमां षट्प्रश्नीं प्रतिब्रुवाणो भीष्मः उवाच । अत्र प्रायेण व्युत्क्रमेण प्रतिवचनं
 क्रमिकोपनिबन्धनं च
प्रतिवचनं वक्ष्यते । तत्र उपायद्वारकत्वात् उपेयस्य प्रथमं तं प्रतिविवक्षन्, आनन्तर्यात्, तत्रैव
आदरातिशयाच्च जपालंबनं प्रतिवक्ति - जगत्प्रभुम् इति ।
भीष्म उवाच 
        जगत्प्रभुं देवदेवम् अनन्तं पुरुषोत्तमम् ।
        स्तुवन् नामसहस्रेण पुरुषः सततोत्थितः ।। 4 ।।
जगतः - जङ्गमाजङ्गमस्य, प्रभुं-स्वामिनम् । यथा मनुष्येभ्यो देवाः ऐश्वर्य परिचर्याभ्याम्
अधिकाः, एवम् एतेषामपि इति देवदेवम् । अनन्तम्-सर्वतः अनवच्छेद्य वैभवम् । पुरुषोत्तमम्
- परमोदारम् । नामसहस्रेण-जपालंबनीकृतेन स्तुवन्-स्तुवन् इति लक्षणहेत्वोः इति हेतौ शतृप्रत्ययः
"(अष्टाध्यायी 3.2.126)। ""सर्वदुःखातिगो भवेत्"" इत्यनेन संबन्धः । स्तवनं सर्वदुःखनिवर्तकम्"
इत्यर्थः । कः एवं स्यात् ? पुरुषः  चेतनः । कथंभूतः? सततोत्थितः - निरन्तरम् उद्युञ्जानः
भगवत्स्तुति चिन्ताद्यविच्छेदस्य परमप्रियहितत्वात् तद्विच्छेदस्य वैशसत्वाच्च ।।
"   श्रूयते हि (तै.आनं 7) -""यदा ह्येवैष एतस्मिन् अदृश्ये अनात्म्ये अनिरुक्ते"
 अनिलयने अभयं प्रतिष्ठां
"विन्दते । अथ सोऽभयं गतो भवति । यदा ह्येवैष एतस्मिन्नु दरमन्तरं कुरुते । अथ तस्य भयं भवति"""
इत्यादि । उपबृंह्यते च 
यन्मुहूर्तं क्षणं वाऽपि वासुदेवो न चिन्त्यते
"    सा हानिः तन्महच्छिद्रं सा भ्रान्तिः सा च विक्रिया ।।"""
"    ""वरं हुतवहज्वालापञ्जरान्तर्व्यवस्थितिः ।"
"    न शौरि-चिन्ता विमुख-जनसंवासवैशसम् ।। """
"    ""एकस्मिन्नपि अतिक्रान्ते मुहूर्ते ध्यानवर्जिते ।"
"    दस्युभिर्मुषितेनेव युक्तमाक्रन्दितुं भृशम् ।।"" इति च ।"
    एवं साध्येषु जपस्य आलंबनमुक्तम् ।
जपालंबन विषयस्यैव अर्च्यतमत्वावधारणम्
अर्चनस्तवनयोरेव परमधर्मत्वेन विवक्षितत्वात् धर्मविषयं पञ्चमं प्रश्नमुल्लं घ्य, प्रथमम् अर्चनीय-
स्तोतव्यविषयौ चतुर्थंतृतीयौ प्रतिवदन्, अर्च्यतमं तावत् सार्चनाप्रकारमाह -
 तमेव इति यजमान इत्यन्तेन ।।
  तमेव चार्चयन् नित्यं भक्त्या पुरुषमव्ययम् ।
  ध्यायन् स्तुवन् नमस्यंश्च यजमानस्तमेव च ।। 5 ।।
उक्तजपालंबनविषय एव अर्च्यतमोऽपि इत्यवधारयति  तमेव च इति । यथाहुः 
"   ""तमिमं सर्वसंपन्नम् आचार्यं पितरं गुरुम् ।"
"  अर्च्यमर्चितुम् इच्छामः सर्वे संमन्तुमर्हथ ।।"" (भारत सभा)"
"   ""तस्मात् पूज्यतमं नान्यत् अहं मन्ये जनार्दनात् । "" (भारत सभा)"
"   ""ब्रह्माणं शितिकण्ठं च याश्च अन्या देवताः स्मृताः ।"
"   प्रतिबुद्धा न सेवन्ते यस्मात् परिमितं फलम् ।।"" इत्यादि  (भा.मो.342.36)"
"   ""अन्तवत्तु फलं तेषाम्"" इति च ।। (गीता 7.23)"
   पुरुषम् पुण्डरीकाक्षम् । अव्ययम्- सदा अनुभवेऽपि अनुरूपाक्षयोत्तरोत्तर गुणसंस्तवम् ।
अर्चयन् - तत्परिचरणरूपं भक्तियोगमुपाददानः अधिकारी । नित्यम् -मच्चित्ताः मद्गतप्राणाः
(गीता 10.9) इति प्रक्रियया अन्यथा क्षणमपि स्थातुम् अश क्नुवन् । कथमर्चयन् ? भक्त्या -
स्वामिनि दासस्य अनुरागमयी स्थितिः भक्तिः  तया इत्थंभूतः । पुनश्च कथम् ? ध्यायन् -
 मानसम् अविच्छिन्नामृतधाराकारं निःशेषसंसार
 तापत्रय-निर्वापणभगवद्गुणचिन्तनं कुर्वन् । पुनश्च कथम् ?
स्तुवन् - वाचिकं च तादृशं तदनुभवजन्यहर्षप्रकर्ष-पुलकितशरीरं बाष्पगद्गदकण्ठं तदुगुण संकीर्तनं
समीह मानः । पुनश्च कथम् ? नमस्यन् - अत्यन्तं प्रह्वीभवन् । भक्तिपराधीनतया बाह्यान्त
रसकलकरणैः निर्ममत्वावनम्रैः आत्मीयैः शरीरेण वचसा च सह 'सर्वं मदीयं त्वदीयं त्वमेव गृहाण'
इति भगवत्पादपद्मयोः आत्मानम् अहंमान-मलीमसं समर्पयन् इत्यर्थः । पुनश्च कथम् ? यजमानः
देवपूजनमाचरन् । स्वविषयीकार-महोपकारानुरूप-प्रत्युपकारा-दर्शन-भुवा संभ्रमेण अकृत्रिम-भक्त्युपहृत-
प्रयतमनोहर-अर्घ्य पुष्प-मधुपर्कप्रभृति औपचारिक-सांस्पर्शिक-आभ्यवहारिकरूप-भोगानुरूप-
भोगानुपूर्व्या देवसमाराधनम् असाधा रणम् अत्यन्तम् आदरेण कुर्वाणः इत्यर्थः । एवं वृत्तः
'सर्वदुःखातिगो भवेत्' इति ।। 
अयमेव भक्तियोगः मुक्तिमहापथः त्रय्यन्तेषु चिन्त्यमानः प्रत्यभिज्ञायते । तथा हि - वर्णाश्रमधर्मैः
आरादुपकारकैः शमदमादिभिः आत्मगुणैः सन्निपत्योपकारकैश्च अङ्गजातैः अभिनिष्पाद्यं       
वदन-ध्यान-ध्रुवानुस्मृति-विवेकजादिपद-पर्यायगोचर-आन्तरप्रतीतिसन्ततिभिः चित्तवृत्तिभिः  
"अव्यवहित-अनवरतप्रवाह-असकृदावृत्त-सादर-रायणः ""तमेवं विद्वान्"" (पुरुषसूक्त), ब्रह्मविदाप्नोति"
"परम् (तै.आन.1) ""यज्ञेन दानेन तपसाऽनाशकेन"" (बृ.4.4.22), ""शान्तो दान्तः"" (बृ.4.4.23)"
"इत्यादित्रय्यन्त-वचनानि ""सर्वापेक्षा च यज्ञादिश्रुतेः अश्ववत्"" (ब्र.सू.3.4.26) ""शमदमाद्युपेतः"
"स्यात्"", (ब्र.सू.3.4.27) ""आवृत्तिः असकृदुपदेशात्"" (ब्र.सू.4.1.1) इति एवंप्रकार-ब्रह्मसूत्रन्यायैः"
"मथित्वा मोक्ष-साधनं निरणैषीत् । वाक्यकारश्च ""वेदनमुपासनं स्यात् तद्विषये श्रवणात्"" (वाक्यकार)"
इति ।। इदमेव उपासनं विपक्त्रिमं भक्तिः इत्युच्यते, नान्यत् । कुतः ? संयोग-रूप-चोदनाख्या-
विशेषात् ।।
"ज्ञाप्यते हि उपासनस्येव भक्तेरपि मोक्षलक्षणेन फलेन संयोगः । यथा - ""न सन्दृशे तिष्ठति रूपमस्य"
"न चक्षुषा पश्यति कश्चनैनम् । हृदा मनीषा मनसाऽभिकॢप्तो य एनं विदुः अमृतास्ते भवन्ति ।।"""
(तै.ना. 3) इति । हृत् इति भक्तिः । श्रुत्यन्त-रेण स्मृतिभिश्च 
"""न सन्दृशे तिष्ठति"" (भारत. मो.) इति उपक्रम्य, "
भक्त्या च धृत्या च समाहितात्मा (गीता 8.22)
ज्ञान-स्वरूपं परुपश्यतीह इति 'हृत्' शब्दस्थाने 'भक्ति' - पदप्रयोगात् । यथा च
"""पुरुषः स परः पार्थ ! भक्त्या लभ्यस्त्वनन्यया"","
"""भक्त्या त्वनन्यया शक्त्यः"" (गीता. 18.55), ""भक्त्या मामभिजानाति""(आंगिरसस्मृति)"
"""भक्त्या अविच्छिन्नया मुक्तिः""(वैष्णव धर्म) इति आंगिरसस्मृतौ ।"
वैष्णवे धर्मे
"   ""परमात्मनि गोविन्दे भक्तिः अव्यभिचारिणी ।"
"   प्रयच्छति नृणां मुक्तिं मा तेऽभूदत्र संशयः ।।""(रा.यु.120.30)"
"   ""ये त्वां देवं ध्रुवं भक्ताः पुराणं पुरुषोत्तमम् ।"
   प्राप्नुवन्ति सदा कामान् इह लोके परत्र च ।।
"   अमोघास्ते भविष्यन्ति भक्तिमन्तश्च ये नराः ।।"" (वामन)"
   इति श्रीमति रामायणे । श्रीवामने च 
"   ""येषां विष्णुः प्रियो नित्यं ये विष्णोः सततं प्रियाः ।"
"   न ते पुनः संभवन्ति तद्भक्ताः तत्परायणाः ।।"" इति ।"
"रूपं च उभयत्र पुण्डरीकाक्षं ब्रह्मैव । चोदना च ""उपास्स्व भजस्व"" इति । उपास्तिभजती हि"
सेवाविशेषविषयौ । अत एव नैघण्टुकाः सेवा भक्तिः उपास्तिः इति ।।
लैङ्ग मार्कण्डयोः
"    ""भज इत्येष धातुर्वै सेवायां परिकीर्तितः ।"
"    तस्मात् सेवा बुधैः प्रोक्ता भक्तिशब्देन भूयसी ।।"" इति । (लैङ्ग 2-9-19)"
उपास्यस्य भगवतो निरवद्य-महागुणत्वात् निस्सीम-प्रीतिरूपं, निर्व्याज-स्वाम्यात् दास्यैकरुचिगर्भं
च इदमेव उपासनं विविच्यत इति भक्तित्व-व्यपदेशः ।
एवंविधं प्रियत्वमाश्रित्य हि 
"   ""प्रियो हि ज्ञानिनोऽत्यर्थम्"",(गीता 7-17) ""भजतां प्रीतिपूर्वकम्""(गीता 10-10)"
"   ""तुष्यन्ति च रमन्ति च"",(गीता 10-9) ""नाथ ! योनिसहस्रेषु""(वि.पु.1-20-18),"
"   ""या प्रीतिरविवेकानाम्"" (वि.पु.1-20-19) इति श्लोकद्वयम्,"
"   ""तत्स्मृत्याह्लादसंस्थितः"",(वि.पु.1-17-30),"
"   ""तन्नामस्मरणोद्भूतपुलको दितिपुङ्गवः"" इति ।"
श्रीविष्णुतत्वे
"   ""सेवा भक्तिः समाख्याता ज्ञानवासनया कृता ।"
"   उत्पन्नायां ततस्तस्यां स्नेहभावः स्वयं भवेत् ।।"" इति । (विष्णुतत्त्वं)"
"   ""परमात्मनि यो रक्तो विरक्तोऽपरमात्मनि ।"
"   सर्वेषणा-विनिर्मुक्तः स भैक्षं भोक्तुमर्हति ।।"" (बार्ह.स्मृ) इति ।"
"""स नो देवः शुभया स्मृत्या संयुनक्तु"" इत्याद्युपासन-विधिषु वचनानि प्रवृत्तानि ।।"
दास्यैकरुचि-गर्भज्ञापकानि च
"""माम् अमुस्मरन्"", (गीता 8.13) ""पार्थ अनुचिन्तयन्"", (गीता 8.8)"
"""कृष्णानुस्मरणं परम्"" इत्यादीनि । (वि.पु.2.6.39) 'अनुः' इत्ययं निहीनार्थो हि"
ज्ञाप्यते तज्ज्ञैः । निहीनत्वं चास्य स्वाभाविकं दास्यम्, तदनुसन्धानगर्भम्
"उपासनम् अनुस्मरणम् । भक्तेश्च कीर्तनादि शरीरत्वं ""सततं कीर्तयन्तः"" (गीता 9.14),"
"""मन्मना भव""(गीता 9.34) इत्यादौ व्यक्तम् । अस्या एव सकल-शास्त्रार्थ"
"सारत्वेन परमगुह्यतमत्वं च । ""इदं तु ते गुह्यतमम्"" (गीता 9.1), ""यत् ज्ञात्वा"
"नेह भूयोऽन्यत् ""(गीता 7.2) ""सर्वगुह्यतमं भूयः"" (गीता 18.64), इत्यादौ"
दर्शितम् । अलं प्रसज्य ।। (5)
उपायशून्यानां ध्यानादिलघूपायप्रदर्शनम्
हन्त ! इयं भक्तिः
"""बहूनां जन्मनामन्ते ज्ञानवान् मां प्रपद्यते"" (गीता 7.19)"
"""जन्मान्तरसहस्रेषु"" (लघ्वत्रिस्मृति) इत्यादिप्रकारेण बहुतरजन्मार्जित-सुकृत परिपक्वः कषायाणां"
दीर्घकाल-नैरन्तर्य-सेविता दृढभूमिर्भवतीति, शास्त्रीय-सर्वोपाय-दरिद्राणां प्राणिनां का गतिरिति
"भयमपनेतुं लघूपायं दर्शयन् ""स्तुवन्तः कम्"" इति तृतीयं प्रश्नं प्रतिवक्ति ""तमेव"" इत्यादि"
"""सर्वभूतभवो द्भवम्"" इत्यन्तेन ।।"
अस्यैव सर्वतोमुखं स्तुतियोग्यत्वम् अभिप्रयन् तदपेक्षया आपेक्षिकक्षुद्र-देवतान्तरादि-व्यावर्तकैः
अनादिनिधनत्वादिभिः दशभिः
विशिनष्टि-
   अनादिनिधनं विष्णुं सर्वलोकमहेश्वरम् ।
   लोकाध्यक्षं स्तुवन् नित्यं सर्वदुःखातिगो भवेत् ।। 6 ।।
   ब्रह्मण्यं सर्वधर्मज्ञं लोकानां कीर्तिवर्धनम् ।
   लोकनाथं महद्भूतं सर्वभूतभवोद्भवम् ।। 7 ।।
अनादिनिधनम्- तस्मात् अकालोपाधिकम् उपकारिणम् । विष्णुम्अदेशोपाधिकम् ।
  सर्वलोकमहेश्वरम्स्तोतृ-मनोरथपूरण-पर्याप्तमहा-विभूतिकम् । लोकाध्यक्षम्-तदुचितनिरु-
पाधिकानुसन्धानम् । ब्रह्मण्यम् - ब्रह्मणोऽनन्तशाखाय वेदाय प्रति पाद्यतया हितम् । अत एव
उद्धाटितस्तुति-विषयम् । 
सर्वधर्मज्ञम्- अत एव स्वस्तुति-परमधर्मज्ञम् । लोकानां कीर्तिवर्धनम्  सर्व लोकाश्रयिणां
"स्तोतृप्रभृतीनाम् आत्मन इव ""यं स्तुवन् स्तव्यताम् एति"" "
(वि.ध.75.76) इति प्रकारेण अशेष-लोकवेद-प्रशस्यकीर्ति-कारणम् । लोकनाथम्- लोकानां
 स्वामिनम् अतः स्तुत्यादि-
सर्वपरिचरणार्हम् । महद्भूतम् ऐश्वरेण परममहत्त्वेन स्वरूपानुबन्धिना युक्तम्  अतः अक्लेशेन
स्तोत्रमात्रेण स्वाराध्यम् । महान्तो हि स्वानुग्रह-संवाद-सूचनमात्रेण हृष्टाः,
 न बहु वांछन्ति । यथा
उद्योगे
"""अन्यत् पूर्णादपां कुंभात् अन्यत् पादावनेजनात् । अन्यत् कुशलसंप्रश्नात् न चेच्छति जनार्दनः ।।"""
(भारत.उद्योग 89.13) इति । सर्वभूतभवोद्भवम् असद्व्यावृत्तानां सत्ताहेतुम् । एवं भूतं स्तुवन्
परिपूर्ण-भक्तियोगासं-भवेऽपि यथा तथा वाऽपि गुणसंकीर्तनं कुर्वन् । सर्वदुःखातिगो भवेत् 
तापत्रय दवदहनम् अतीत्य निरतिशयानन्द-शीतलह्रदं भगवन्तं गच्छेत् ।।
अस्य च युक्तं लघुतर-स्तुतिमात्रविषयत्वम्
"""ध्यायन् स्तुवन् नमस्यन्"" इत्यनन्तरोक्त ध्यानादिसहचर-गुरुतर-स्तवन-वैलक्षण्य-प्रतीतेः, अन्यथा"
"पुनरुक्तिप्रसङ्गात्, ""स्तुवन्तः कम्"" इति स्वतन्त्र-प्रश्नान्तर"
प्रश्नान्तर-प्रयुक्तत्वात्, अनेकशाखान्तर-सङ्गतत्वाच्च अवगम्यते ।।
     स्मरण-कीर्तन-प्रणामादिभ्यः परिचरणोत्कर्षः
"""को धर्मः"" इति पञ्चमं प्रश्नं परिहरति एष मे इति ।"
     एष मे सर्वधर्माणां धर्मोऽधिकतमो मतः ।
     यद्भक्त्या पुण्डरीकाक्षं स्तवैः अर्चेत् नरः सदा ।। 8 ।।
एषः  अनन्तरोक्तो भगवदर्चनस्तवनादिरूपो यथाधिकारं गुरुलघुभावेन व्यवस्थितः । सर्वधर्माणां
मध्ये अधिकतमो मतः । धर्माः हि ऐहिकाः पशु-पुत्राद्यर्थाः आमुष्मिकाः स्वर्गाद्यर्थाः असङ्गैः
 भगवदाराधन-बोधानुष्ठित-इष्टापूर्त-परिकर्मित-तत्त्वज्ञान समाधिशरीरो मोक्षार्थः,
 सानुराग-भगवत्स्मरण-
"कीर्तन-प्रणामादिः तदसाधारण परिचर- णात्मा च इति चतुर्विधाः । तत्र ""अधिकतमः"" इति तमपा"
त्रिभ्यः चतुर्थम् उत्कर्ष यति । तदुपपादयति - यद्भक्त्या इति । यस्मात् भक्त्यादिगुणवान् तस्मात् 
अधिकतमः इति । भक्त्या इति अनुष्ठानसमयेऽपि प्रीतिगर्भत्वेन सुखोपादानत्वपरम् । गीतं हि
"""सुसुखं कर्तुम्"" इति । युक्तं च एतत् प्रियतमपतिस्मरणं प्रियंकरम् इति । अनेन"
 अस्वामिषु देवतान्तरेषु
कषायपानवत् विरसत्वेऽपि हित-बुद्ध्या अनुष्ठीयमानेभ्यो व्यावृत्तिः क्रियते । पुण्डरीकाक्षम् इति
विषयाभिरूप्येन विकृतभयंकर-तत्वान्तर भजनेभ्यो व्यावृत्तिः । स्तवैः इति
 वाङ्मात्रसाध्यत्वेन विश्वजित्
-चान्द्रायणादिभ्यो व्ययायासबहुलेभ्यो व्यावृत्तिः ।
तथा हि भगवान् व्यासः
"      ""आर्ता विषण्णाः शिथिलाश्च भीताः"
      घोरेषु च व्याधिषु वर्तमानाः ।
      संकीर्त्य नारायण शब्दमात्रं
"      विमुक्तदुःखाः सुखिनो भवन्ति ।।"" इति ।"
"श्रीविष्णुपुराणे-""अवशेनापि यन्नाम्नि"" इत्यादि । (वि.पु.6.8.19) । वैष्णवे धर्मे"
"    ""अज्ञानतो ज्ञानतो वा वासुदेवस्य कीर्तनात् ।"
"    तत्सर्वं विलयं याति तोयस्थं लवणं यथा ।।"" (वि.ध.)"
"    ""शमायालं जलं वह्नेः तमसो भास्करोदयः ।"
"    शान्तिः कलेः अघौघस्य नामसंकीर्तनं हरेः ।।"" (वि.ध. 66.74)"
"    ""यन्नामसंकीर्तनतो विमुच्यते"" (वि.ध. 43.12)"
"    ""यन्नामसंकीर्तनतो महाभयात् विमोक्षमाप्नोति"" (वि.ध. 43.25),"
"    ""सकृदुच्चरितं येन हरिरित्यक्षरद्वयम् ।"
"    बद्धः परिकरस्तेन मोक्षाय गमनं प्रति ।।"" (वि.ध. 70.83),"
"    ""यस्य नाम्नि स्मृते मर्त्यः समुत्क्रान्तेः अनन्तरम् ।"
"    प्राप्नोति वैष्णवं स्थानं पुनरावृत्तिवर्जितम् ।।"" (गीता 9.29),"
"    ""अच्युतानन्त गोविन्द नामोच्चारणभेषजात् ।"
"    नश्यन्ति सकला रोगाः सत्यं सत्यं वदाम्यहम् ।।"" इत्यादि ।"
"    अन्यत्र च "" संकीर्तयेज्जगन्नाथं वेदं वाऽपि समीरयेत्"" इति च ।"
"   वैष्णवे सूक्ते- ""आस्य जानन्तो नाम चिद् विविक्तन"""
"    ""ध्रुवासो अस्य कीरयो जनासः ।"" अस्य कीरयः- कीर्तयितारः, ध्रुवासः - अपुनरा"
   वर्तिनो भवन्ति । अर्चेत् इति अस्य धर्मस्य पुरुषविशेषसमाराधन-रूपताम् अनति
"   परोक्षां हि सूचयति । गीतं च ""प्रत्यक्षावगमम्"" इति । न हि अस्य तपस्तीर्था"
दिवत् पुरुषप्रीणनत्वं शास्त्रास्तिक्यैकसाध्यम् ।।
अर्चनादेः सर्ववर्णाधिकारता
नरः इति प्रायेण सर्वचेतनानां यथा संभवम् अथिकारं सूचयति । एकवचनं च महायागादि-
बहुसहकारि-निरपेक्ष्यपरम् । निन्द्य-गुणवृत्त-जन्मनामपि भक्त्यभि-रुचिमात्र-
महागुणेन अकुतोभयं भजनीयो हि भगवान् ।।
अथ क्षिप्रमेव भागीरथीप्रवाहेनेव निर्णिक्त-कल्मषरुचिः परमधार्मिको भवतीति गीयते ।
"गुणविषये तावत् ""समोऽहं सर्वभूतेषु"" वृत्तविषयेषु च (गीता 9.29) "
"""अपि चेत् सुदुराचारः""  जन्मविषयेऽपि (गीता 9.30) ""मां हि पार्थ! व्यपाश्रित्य येऽपि स्युः"
"पापयोनयः"" इत्यादि । (गीता 9.32) । न च एतावता दुराचारादेः धर्मत्वम् । ""नाविरतो"
"दुश्चरितात् नाशान्तोनासमाहितः"" (कठ 12.23) ""अप्राप्यः केशवो राजन् इन्द्रियैरजितैः नृणाम्"""
"इत्येवंप्रकारवचनेभ्यः तस्य भगवदनिष्टत्वेन अधर्मत्वावग मात् । अत एव अनन्तरमाह ""क्षिप्रं"
"भवति धर्मात्मा"" इति । (गीता 9.31) । सर्वाश्र मिणाम् अनाश्रिमणश्च विधुरादेः ""शमदमाद्युपेतः"
"स्यात्"" (ब्र.सू.3-4-27) ""अन्तरा चापि तु तद्दृष्टेः"" (ब्र.सू.3.4.36)"
 इत्यादीनि ब्रह्मसूत्राणि अधिकारं
निरणैषत ।। युक्तश्चैषः सर्वावस्थेनापि पुरुषेण मातुरिव पुत्रेण परमवत्सलस्य सर्वबन्धोः
 निसर्गसुहृदश्च
भगवतो नामग्रहणादौ अप्रतिषेधः । दृष्टश्च गजेन्द्र - गृध्रराज-वायस - रावणावरज -
कोशलनागरजानपद - वल्लवी - मालाकार - प्रमुखेषु ।। अपशूद्राधिकरणे तु अत्रैवर्णिकानाम्
अनग्नि-विद्यत्वात् अग्निविद्याङ्गेषु 
गुरूपसदनादि-औपनिषद-संस्काराभावेन वेदान्तवेद्य-परविद्योपार्जने
च अनुपायत्वात् अनधिकारो राद्धान्तितः । (तदीया भगवत्समाश्रयणाधिकार-व्यवस्था । अत्रैवर्णिकानां
समुद्रिक्तसत्त्वतया मुमुक्षूणाम् अविप्रतिपत्तिः । श्रवणमननाद्यौपनिषद -
 ब्रह्म विद्यमहापथे न प्रसिद्धो
अधिकारः । तेष्वेव रजस्तमस्संभेद-सितासित-सत्त्वतया फलकामतया विप्रलब्धानां तादृशो यथायोगम् ।
उपासनेषु स्त्रीशूद्रतिरश्चां च प्रा-चीन भवपरंपरा-प्रचित संस्कार-पटिम्ना
 सुप्तप्रबुद्धन्यायेन प्रत्युत्पन्न-ज्ञाना-
नां विदुरधर्म-व्याधप्रभृतीनां प्रारब्ध कर्मानुशय-लेशानृण्यानुज्ञात-जुगुप्सित-जाति-सर्गाणामपि
 तत्तज्जात्यप्रतिषिद्ध-सामान्यधर्माङ्गकेषु उपासनेषु दुर्वारोऽ धिकारः, अनुत्पाद्यविद्यत्वात् ।
 न्यदर्शि च
भगवता शौनकेन
"    ""धर्मव्याधादयोऽप्यन्ये पूर्वाभ्यासात् जुगुप्सिते ।"
"     वर्णावरत्वे संप्राप्ताः संसिद्धिं श्रमणी यथा ।। ""इति । (वि.ध. 102.29)"
  अनुत्पन्नज्ञानानामपि क्रमभाविन्या मुख्यभक्तेः उपक्रमभूतस्मरण-संकीर्तनश्रव-णादिः अप्रतिषिद्धः ।
धर्णस्मर्तारोऽपि हि अहिंसा सत्य-शौच-परोपकार-मातापितृ-शुश्रूषण-श्रेष्ठदेवतानुकूल्यादिकं सामान्य-
धर्मम् आचण्डालम् अनुमन्यन्ते । स्वयं संकीर्तनानिषेधेऽपि कीर्तयितृ-पुरुषानुवर्तन-अनुमोदन-
अमर्षणाविरोधमात्रेण सुदूरेऽपि संबन्धसंभवः । स्मर्यते हि -
"   ""धर्मः श्रुतो वा दृष्टो वा कथितो वा कृतोऽपि वा ।"
"   अनुमोदितो वा राजेन्द्र ! पुनाति पुरुषं सदा ।।""इति । (भार.अश्व. 94.25)"
"   ""प्रयोजयिता अनुमन्ता कर्ता"" इति च विशेषतो भगवद्धर्मस्य स्पर्शवेधित्वम् ।"
"   ""उद्धोषितः पूजितो वा दृष्टो वा नमितोऽपि वा ।"
"   प्रसह्य हरते पापं को न सेवेत् हरिं ततः ।। """
"   ""कीर्तितः संस्मृतो ध्यातः पूजितः संस्कृतस्तथा ।"
"   ऐहिकामुष्मिकीं रक्षां करोति भगवान् हरिः ।।"""
"   ""शृण्वन्ति ये वै पठतस्तथाऽन्ये पश्यन्ति ये माम् तत ईरयन्ति"" इत्यादि ।"
"   ""पश्यन्ति ये माम् तत ईरयन्ति"""
  अपि च इतिहासपुराणादिषु श्वपाकादेरपि भगवद्भजनानुमतिः । वैष्णवे धर्मे
"   ""नम इत्येव यो ब्रूयात् मद्भक्तः श्रद्धयाऽन्वितः ।"
"   तस्याक्षयो भवेत् लोकः श्वपाकस्यापि नारद! ।। """
इत्यादिवचनानि तद्बहुमन्तव्यत्व-निःश्रेयसप्राप्त्यादि-वृत्तान्ताश्च सालंबनाः । एवं न किञ्चिदपि
शास्त्रं कुप्येत्, व्यवस्थितविषयत्वात् ।।
ध्यानार्चनादेः कालदेशाधिकारि नियमानपेक्ष्यत्वम् ।
सदा इति कालविशेषानपेक्षत्वम् । देशशौचादि-विशेषानपेक्षाया अपि प्रदर्शनमेतत् ।
 तेन अयन-ऋतु-मास-पक्ष-नक्षत्र-मुहूर्तविशेष-सव्यपेक्षेभ्यः प्रकर्षः । अत्र च
"    ""चक्तायुधस्य नामानि सदा सर्वत्र कीर्तयेत् ।"
"    नाशौचं कीर्तने तस्य पवित्रं भगवान् हरिः ।। "" (वि.ध.)"
"    ""प्रातर्देवेति कृष्णेति गोविन्देति च जल्पताम् ।"
"    मध्याह्ने चापराह्ने च योऽवसादः स उच्यताम् ।।"" (वि.ध. 90.78) "
इत्येतानि ऋषिवचनानि द्रष्टव्यानि । न हि भगवतः प्रयताप्रयताधिकारि संसर्गात् उपघातः
तच्छौचादिसहकारिविरहात् तदनुग्रहासामर्थ्यं वा । प्रत्युत स्वसंबन्धायोग्य मपि पुनानः
"स्वोचितं विधाय स्वीकरोति, परमपावनत्वात् । अतो हि इदम् उदीर्यते""नाशौचं कीर्तने"" इत्यादि"
(वि.ध.) । सदसदधिकारि-तारतम्यशास्त्राणि तु उच्चावचा-नाम् अधिकारिणां परस्परसङ्करेण
धर्मसंप्लवो मा प्रसांक्षीत् इति । स्वरूपतो अल्पी यान् अपि सङ्कीर्तनादिः फलतो महीयान् ।
"यदाह   ""स्वल्पमप्यस्य धर्मस्य त्रायते महतो भयात्"" इति । (गीता 2.40) न चास्य धर्मान्तरवत्"
"अभिक्रमनाशः ""नेहाभिक्रमनाशोऽस्ति"", (गीता 2.40) इति वचनात् । ""न मे भक्तः प्रणश्यति"""
"(गीता 9.31), ""तं प्रणम्य न सीदति"" (वि.ध),""न वासुदेवं प्रणिपत्य सीदति"" (श्रीरंग.मा 8.50)"
"(वि.ध.70), ""जनार्दनं प्रणिपतितो न सीदति"" (वि.ध.7.28) । न च अयथा-विध्यनुष्ठानात्"
"प्रबलप्रतिपक्षाद् वा प्रत्यवायः । ""प्रत्यवायो न विद्यते"" (गीता.2.40) इति । न च एतेषामर्थवादत्वं"
शक्यशङ्कम् अनतिवादित्वात् ।।
इह भगवत्तत्त्वज्ञान भक्ति-प्रतिबन्धकपापनिर्हरण-सत्त्वसमृद्ध्यादिक्रमेण
 तत् प्राप्त्युपक्रम उत्यते ।
"""बद्धः परिकरस्तेन मोक्षाय गमनं प्रति ।"" (वि.ध. 70.83)"
"""यस्मिन् न्यस्तमतिः न याति नरकं स्वर्गोंऽपि यच्चिन्तने विघ्नः"
 यत्र निवेशितात्ममनसो ब्राह्मोऽपि लोकोऽल्पकः ।
मुक्तिं चेतसि यः स्थितोऽमलधियां पुंसां ददात्यव्ययः
"किं चित्रं यदघं प्रयाति विलयं तत्राच्युते कीर्तिते ।।"" इत्यादौ च (वि.पु. 6.8.56)"
न च एषः पूर्णाहुतिन्यायस्य विषयः, तस्य अतिवादविषयत्वात् संकीर्तनादिप्रकरणे-षु
 प्रायेण वाक्यशेषत्वप्रार्थनाद्यर्थवाद-लिङ्गादर्शनाच्च ।
 किञ्चित् प्रबलप्रमाण विरोधाभावे अर्थवादपदानामपि
स्वतः प्रामाण्यतः स्वार्थ परित्यागश्च साहसम्, अन्याय्यत्वात् ।।
गुरुतर तपस्समाधिसाध्य-तत्त्वज्ञानस्य लघुतरवाङ्मात्रसाध्यता
ननु गुरुदीर्घ-दुष्कर-तपस्समाधि विशेषरूपमहाधर्मसाध्य-तत्त्वज्ञानोपक्रमस्य वाङ्मात्रसाध्यत्व-
वादोऽपि अतिवादः गुरुशास्त्रवैयर्थ्य-प्रसङ्गेन प्रमाणविरुद्धं च ।।
   तदिदम् अविदितभगवत्प्रभावस्य छान्दसस्य पैशाचम् । लघीयोऽपि भगवत्संकीर्तनं दुर्वहामपि धुरं
धारयति एव । न गुरुशास्त्रानर्थक्यम्, तस्य समर्थाधिकारत्वात् । अस्य तु सति असति
 वा सामर्थ्ये, भगवदसाधारणरुचि-समुचित-भाग्यवदधिकारत्वाच्च ।
 गरीयसोऽपि भगवत्प्रसाद एव फलहेतुः लघीयसि
किं दण़्डवारितः ? यथा च गरीयसि प्रयोगवैपुल्यात् देवः प्रसीदति, तथा लघीयसि अपि भावशुद्धिविशेषात्
प्रसीदेत् । यथोक्तम् -
"  ""सम्यक् व्यवसितो हि सः"", (गीता 9.30) ""पत्रं पुष्पं फलं तोयम्"",(गीता 9.26)"
  यो न वित्तैः न विभवैः न वासोभिः न भूषणैः ।
  तोष्यते हृदयेनैव कस्तम् ईशं न पूजयेत् ?।। (वि.ध.90.69)
  व्यासस्मृतौ
"  ""दद्यात् पुरुषसूक्तेन यः पुष्पाणि अप एव वा ।"
अर्चितं स्यात् जगदिदं तेन सर्वं चराचरम् ।
वैषणवे धर्मे-
" ""पृथिवीं रत्नसंपूर्णां यः कृष्णाय प्रयच्छति ।"
" तस्यापि अन्यमनस्कस्य सुलभो न जनार्दनः ।।"" इत्यादि ।। (वि.ध.73.6)"
भावभेद एव हि धर्माधर्मनिदानं, न क्रियाविशेषः ।
यथा श्रीविष्णुतत्त्वे
"  ""भावशुद्धिः मनुष्यामां प्रमाणं सर्ववस्तुषु ।"
"  अन्यथाऽऽलिङ्ग्यते कान्ता स्नेहेन दुहिताऽन्यथा ।।"""
"तथा ""तपो न कल्कः अध्ययनं न कल्कः"
     स्वाभाविको वेदविधिर्न कल्कः
     प्रसह्य चित्ताहरणं न कल्कः (वित्ताहरणं-पा)
"     तान्येव भावोपहितानि कल्कः ।।"""
"अन्यत्र ""गङ्गातीर्थेषु वसन्ति मत्स्याः"
         देवालये पक्षिसंघाश्च नित्यम् ।
       भावोज्झितास्ते न फलं लभन्ते
"         तीर्थानि पुण्यायतनाश्च मुख्याः ।।"" इति ।। (भार.वन.1.279)"
उपपन्नं चैतत् सर्वज्ञस्य अवाप्तसमस्तकामस्य अनपेक्षस्य भगवतो भावशुद्ध्याराध्य
"त्वं न द्रविणकणार्पणादिना ""याथातथ्येन पण्डितः"" इति न्यायात् । देशकालसहकार्या"
दिवैकल्येऽपि स्वल्पादिव समग्रादिव देवः प्रसीदेत् । तदुक्तम् 
"  ""ध्यायन् कृते यजन् यज्ञैः त्रेतायां द्वापरेऽर्चयन् ।"
"   यदाप्नोति तदाप्नोति कलौ संकीर्त्य केशवम् ।।"" इति । (वि.पु.6.2.17)"
"तथा-""विनिन्दां प्रथमे पादे करिष्यन्ति हरेर्नराः ।"
     युगान्ते च हरेर्नाम नैव कश्चित् ग्रहीष्यति ।।
     धन्यास्ते पुरुषव्याघ्र ! भवांभोधावमायिनः ।
"     यत्नेनापि कलौ विष्णोः ग्रहीष्यन्त्यक्षयात्मनः ।।"" (वि.ध.109.28.29)"
    युज्यते चैतत् । सुशीलो हि नृपतिः पितराविव कृच्छ्रेषु किञ्चिन्न्यायवृत्त
मपि बहूपकारिणमिव अनुगृह्णीते । अत एव यथा सर्वस्वसाध्यप्रयोगविस्तारस्य स्थाने
स्वानुपपत्ति-ख्यापनमेव आपदि श्राद्धप्रत्याम्नानम्, यथा वा तत्तत्कर्मदौष्कर्ये
तत्तन्मन्त्रजपः इत्यादि ।।
    तदेवं प्रियतमविषयतया सुखक्रियत्वात्, व्यय-आयास-रहिततया सुकरत्वात्, अनति-
परोक्ष आत्मनाथ-प्रीणनभवेन आकर्षकत्वात्, अतिलाघवेऽपि अतिगुरुदुर्वह-भवभय-उन्
मूलनमहाफलत्वात्, अप्रत्यवायवत्वात्, सुभिक्षाधिकारितया विश्वजनीनत्वात्, देशकाल
दशाविशेषादि-विक्षेपवर्जनेन निर्व्याजत्वात्, विषयप्रभावेन निष्प्रत्यूहत्वाच्च
इत्येवंप्रकारेभ्यो हेतुभ्यः भगवदसाधारणसंकीर्तनादिधर्मः अधिकतमः भीष्ममतः ।
   अन्येषामपि परमर्षीणां
"    ""सर्वेषामपि धर्माणाम् उत्तमो वैष्णवो विधिः ।"
"     रक्षते भगवान् विष्णुः भक्तान् आत्मशरीरवत् ।।"" (भार. मोक्ष.)"
"    ""गोविन्दभक्त्यभ्यधिकं श्रेयश्चान्यन्न विद्यते"" "
इत्यादिः उदाहार्यः ।।
भगवतः आदित्याद्यवभासक-तेजोरूपता
   अथ उपेयप्रश्नं प्रतिवदन् श्रीमन्नामसहस्रश्रवणाय धर्मराजो नियुज्यते...परमं यः इति चतुर्भिः ।।
"तत्र प्रथमेन सार्घेन ""किं वाऽप्येकं परायणम्"" इति द्वितीयं प्रत्याह ।।"
    परमं यो महत् तेजः परमं यो महत् तपः ।
    परमं यो महत् ब्रह्म परमं यः परायणम् ।। 9 ।।
    पवित्राणां पवित्रं यो मङ्गलानां च मङ्गलम् ।
तेजः आदिभिः नपुंसकलिङ्गैः यः इति समभिव्यहारेण लिङ्गवैरूप्यम् न शङ्क्यम् ।
लिङ्गसंख्याभ्यां पूर्वं विशेषितस्य पदस्य पदान्तर-समभिव्याहारात्, तल्लिङ्ग संख्या विशेषेण
"अविशेष्यत्वाच्च विशेष्यस्य, वेदाः प्रमाणम् (वि.ध.75.15), ""तत्त्वं नारायणः परः"" (तै.ना.11)"
इतिवत् ।
    सर्वथा स्पृहणीयतमत्वेन परमपुरुषार्थख्यापकानि परमतेजस्त्वादीनि षट् विशेष णानि । तेजः
"स्वभावत एव भास्वरम्, अन्यावभासकं च । ""परं ज्योतिः उपसंपद्य"" (छा.8.12.2), ""तस्य आदित्यो"
"भामुपभुज्य भाति"" इति भास्वरस्य निस्सीमत्वम् । महत् इति परम् इति च समातिशाय्यसंभवः ।"
"एवमुत्तरत्रापि यथाविशेष्यम् । ईष्टे सर्वस्य इति तपः। यथा ""यो देवेभ्यः आतपति"" (तै.ना),"
"""तमीश्वराणां परमं महेश्वरम्"" (श्वे. 6.7),""एष सर्वेश्वरः"" (बृ 4.4.22), इत्यादि ।"
अनवच्छिन्नकल्याणस्वरूपगुणत् वेन बृहत्त्वात्, सर्वशक्तित्वेन सर्वबृम्हणत्वाच्च ब्रह्म ।
भगवत्संबन्धस्य चेतनाचेतनदोषनिवारकता
    पवित्राणां मध्ये परमं महत् पवित्रम् । शुद्धिविशेष हेतुः शुद्धिश्च दोषविशेष निर्मोकः ।
रजस्तमः प्राय परिणाम-भेदास्पदत्त्वम् अचेतनस्य, चेतनस्य तु तत्परि रंभसंभवः अविद्या
भगवदपराधरागद्वेषादिः । तं भगवानेव समूलकाषं कषति । तस्यैव सर्वथा तद्विरोधिस्वभावत्वात् ।।
क्रोशन्ति च शास्त्राणि-
"     ""एतम् ह वाव न तपति""  (तै.आनंद 9)"
"     ""तद्यथा पुष्करपलाश आपो न श्लिष्यन्ते"" (छा.4.14.3)"
"     ""तद्यथा इषीकतूलमग्नौ प्रोतं प्रदूयेत"" (छा. 5.24.3)"
"     ""तत् सुकृतदुष्कृते धूनुते"" (कौषी 1.4)"
"     ""तदा विद्वान् पुष्यपापे विधूय"" (मुंड 3.1.3)"
"     ""क्षेत्रज्ञस्य ईश्वरज्ञानात् विशुद्धिः परमा मता"" (याज्ञ.स्मृ.प्रा.34)"
"     ""ध्यायेन्नारायणं देवं स्नानादिषु च कर्मसु ।"
"    प्रायश्चित्तिर्हि सर्वस्य दुष्कृतस्य इति वै श्रुतिः ।।"" (दक्षस्मृ)"
"     ""यो माम् अजम् अनादिं च"" (गीता 10.3),"
"     ""पावनः सर्वलोकानां त्वमेव रघुनन्दन"" (गीता 82.9)"
"     ""प्रायश्चित्तानि अशेषाणि"" इत्यादि ।"
     प्रायश्चित्तप्रकरणं कार्त्स्न्येन ।   (वि.पु.2.6.39)
"     ""यथा अग्निः उद्धतशिखः कक्षं दहति सानिलः ।"
"    तथा चित्तस्थितो विष्णुः योगिनां सर्वकिल्बिषम् ।।"" इति (वि.पु.6.7.74) ।"
भगवत्संबन्धेनैव तीर्थादीनां पवित्रता
अन्यस्यापि तीर्थादेः पवित्रत्वं तत्संश्लेषायत्तं दर्शयति परम् महत् इति विशे षणाभ्याम् । न खलु
स्वभावमलिनानाम् (अ) चेतनानां तदुपहतानां वा देवादीनां स्वसदृ-शवस्त्वन्तरशोधकत्वं युक्तिमत् ।
अत एव पराशरशौनकादिभिः शुभाश्रयप्रकरणादिषु तत्संशीलनं निषिध्यते
"    ""अशुद्धास्ते समस्तास्तु देवाद्याः कर्मयोनयः ।"" (वि.पु.6.7.77)"
"    ""आब्रह्मस्तंबपर्यन्ताः जगदन्तर्व्यवस्थिताः"" । (वि.ध.104.23)"
    प्राणिनः कर्मजनिताः संसारवशवर्तिनः ।। इत्यादिषु । तत्र देवतानां पावनत्वं तदुपासनार्चन-
"पादोदक-सेवादिना प्रसिद्धम् तीर्थायतनादेः तत्सामीप्यात् यथा गङ्गायाः वैष्णवे ""विष्णुवामपदाङ्गुष्ठ"""
(वि.पु.4.4.30) विनिस्सृतस्य जलस्य एतन् माहात्म्यम् इति ।
    विष्णोरायतनं ह्यापः स ह्यपां पतिरुच्यते इतिजलमात्रस्य च ।
कालस्य च तदवतार-तद्दैवत्य-तच्छयन-उत्थानवत्त्वात् द्वादशी-जयन्ती श्रवणादिवत् तत्संबन्धात् ।
आत्मगुणानां शमादीनां तज्ज्ञानानुगुण्यात् । क्रियाणां च यज्ञदानतपःश्राद्धप्रभृतीनां तदाराधनत्वात् ।
ब्राह्मणादिजातेः तत्परवेदाध्ययनादौ साक्षादधिरारात्-यथा 
"    ""विष्णुं क्रान्तं वासुदेवं विजानन्"
"    विप्रो विप्रत्वम् आप्नुयात् तत्त्वदर्शी"" इति ।"
श्रुतिस्मृत्यादेः तत्परत्वात् तच्छासनत्वाच्च,
"""नारायणपरा वेदाः"" (भागव.2.5.15)"
"""श्रुतिस्मृती ममैवाज्ञा"" इति । (वि.ध.76.31), आरण्यके तीर्थयात्रायां ""पुण्या"
"द्वारवती"" इत्युपक्रम्य (भारत.वन. 88.24),"
"""आस्ते हरिरचिन्त्यात्मा तत्रैव मधुसूदनः ।"
"तत्पुण्यं तत् परं ब्रह्म तत् तीर्थं तत् तपोधनम् ।। "" इति"
तत्संबन्धहेतुकं देशस्य पावनत्त्वमभिधाय
"""पवित्राणां हि गोविन्दः पवित्रं परमुच्यते ।"
"पुण्यानामपि पुण्योऽसौ"" इत्येवमेव स्पष्टं निगम्यते ।।"
भगवतः स्रगादि प्रत्यगात्मभ्यामभिलषणीयता
सुरभि स्रगङ्गराग-सुरसुन्दरी-सुधारसादिभ्यो
 निरस्तसमस्तसंसार-निर्मल निर्मर्यादस्वरससंविदानन्दसान्द्रात् 
प्रत्यगात्मनश्च अत्यन्तम् अभिलषणीयत्वात् मङ्गलानां च मङ्गलम् । अतः परमं यः परायणम् -
प्राप्यम् । प्रपञ्चयिष्यते चैतत् ।।
यः एवं सः परमं परायणम् इति विधाय प्रतिवक्तव्ये यः परायणम् इति सिद्धवत् अनुवादः शास्त्र-
प्रसिद्ध्यतिशयप्रदर्शनार्थः ।। 1 ।।
ब्रह्मादीनामपि परब्रह्मनिमित्तकत्वोपपादनम्
अथ किमेकं दैवतम् इति प्रथमं प्रश्नं प्रतिब्रूते  दैवतम् इति सार्धेन ।
    दैवतं देवतानां च भूतानां योऽव्ययः पिता ।। 10 ।।
    यतः सर्वाणि भूतानि भवन्त्यादि-युगागमे ।
    यस्मिंश्च प्रलयं यान्ति पुनरेव युगक्षये ।।
स एव देवतानां विधिशिवशतमखादीनां महादैवतं तत्त्वम् । कुतः ? तेषामेव भूतानां सद्भावभाजां
पिता यतः तस्य अर्वाचीन-पितृभ्यो विशेषः अव्ययः इति । न हि तेन सनातनेन पितृमन्तः
कदाचित् अनाथाः । पितृत्वम् उपपादयति - यतः सर्वाणि इति । यतः निमित्तकारणात् ।
सर्वाणि-द्रुहिण-द्रुमावधीनि । भूतानि भवन्ति । जायन्ते । यद्यपि ब्रह्मसर्गात् उपरि अवान्तरसर्गे
च ब्रह्मादिमुखेन सृजति, अथापि प्रथम सृष्टौ न तथा इति सूचयति  आदियुगागमे इति ।।
परब्रह्मणः उपादानसहकारिकारणत्वोपपादनम्
उपादानकारणमपि तमेव आह । अन्तिमे युगक्षये पुनः यस्मिन्नेव तानि प्रलयं यान्ति 
 प्रलीयन्ते ।
लयः खलु उपादाने एव कार्यस्य, यथा ऊर्णनाभितन्त्त्वादेः लालादौ । 
स्थितिप्रवृत्त्यादिहेतुत्वं
सहकारिकारणत्वं च चकारेण द्योत्यते । एवं लक्षणकं हि परतत्त्वं श्रूयते 
" ""यतो वा इमानि"""
"(तै.भृ.1) इत्यादौ । सूत्र्यते च ""जन्माद्यस्य यतः' (ब्र.सू.1.1.2) इति । अस्य चैव"
 त्रिविधकारणत्वं
"च ""ब्रह्म वनं ब्रह्म स वृक्ष आसीत्"" (यजु.अष्टक 2.8.7) इति उदाहृत्य, ""प्रकृतिश्च"
"प्रतिज्ञादृष्टान्तानुपरोधात्"" (ब्र.सू.1.4.2) इत्यधिकरणे निरणायि । एतेन ""उपादानं"
 तु भगवान् निमित्तं
"तु महेश्वरः"" इति कारणभेदेन अभिमतमहेश्वरवादो न वैदिकः । न च जगदुपादानत्वात् भगवति"
विकारादि-दोषप्रसक्तिः । स्वशरीरतया परिगृहीतप्रकृ त्याद्येकदेशद्वारकत्वं परिणामादेः
 ऊर्णनाभिदृष्टान्ता-
वष्टंभेन उपपादयन्ती तत्र भवती श्रुतिरेव पर्यहार्षीत् ।।
"अत्रापि विधातव्ये ""यो दैवतम्"" इत्यादि शास्त्रप्रसिद्धिप्रदर्शनपरः । "
तथाहि उपनिषदादिषु परसत्वस्य लक्षण-तत्वस्थिति-उपासन-प्राप्ति-प्रतिपादनैदंपर्य-
पर्यवसायिषु सत्-असत्-ब्रह्म-अक्षरादिपदैः निरुपपदैः 'परम' आद्युपपदसनाथैश्च
सामान्यवाचिभिः निर्दिश्यमानस्य 'विधि-हरि-शिव' आदिविशेषपर्यवसिताकांक्षायां
"   ""नारायण परं ब्रह्म तत्त्वं नारायणः परः "" ( तै.ना.11)"
"   ""तद्विष्णोः परमं पदम्""  (कठ 3.9)"
"   ""यस्मात् परं नापरमस्ति किञ्चित् "" (श्वेत 3.9)"
"   ""पुरुषान्न परं किञ्चित्"" (कठ.3.11),"
"   ""मत्तः परतरं नान्यत् किञ्चित्"" (गीता 7.7),"
"   ""उत्तमः पुरुषस्तु अन्यः"" (गीता 15.17),"
इत्यादिभिः कण्ठोक्तिभिः, सृष्टिवाक्यगतिसामान्यात्,
 तत्त्वपर-पुरुषसूक्त-उत्तर नारायण-प्रभृति
प्रबलप्रदेशान्तर-तात्पर्यात्,
 सुबालमैत्रावरुणीय-महोपनिषत्-छान्दोग्य-तैत्तिरीय-ऐतरेय-कठवल्ली-
प्रमृतिबहूपनिषदुद्धोषेण सात्त्विक-इतिहास
 पुराणप्राचुर्येण देवतापारमार्थ्यज्ञ-पराशर-पाराशर्य-
प्राचेतसादि-परमर्षिमतैः अस्यैव वेदसिद्धान्तत्वे
 स्वपरमागमसंप्रतिपत्त्या रूप-आयुध-वाहन-
चारित्रविशेषादि-सामर्थ्यतश्च खलु भगवतो निरङ्कुशैश्वर्यं
 तदितरनिकर्षश्च, बुद्धिमतां स्वध्यव-
सानम् । दहर-वैश्वानराद्यधिकरणैः समन्वयाध्याय एव च एवम् अध्यवससुः आचार्या
इति न अतिविस्तृणीमहे ।।
तथा च संचिक्षिपुः यामुनाचार्याः
"  ""त्वां शीलरूपचरितैः"" इत्यादिना । (स्तोत्ररत्न 15) । तातपादाश्च"
"  ""तत्त्वार्थतत्पर परश्शतवेदवाक्यैः"
     सामर्थ्यतः स्मृतिभिरप्यथ तादृशीभिः ।
   त्वामेव तत्त्वपरसात्त्विकसत्पुराणैः
"     दैवज्ञधीभिरपि निश्चिनुमः परेशम् ।। ""   (वै.स्तव 17)"
"  ""रूपश्रिया परमया परमेण धाम्ना"
     चित्रैश्च कैश्चित् उचितैः भवतश्चरित्रैः ।
   चिह्नैः अनिह्नवपदैः अपरैश्च कैश्चित्
"     निश्चिन्वते त्वयि विपश्चित ईशितृत्वम् ।। "" इति ।।    (वै.स्तव 28)"
एवं सुनिर्णीतयोः सर्वपरयोः सर्वयोग्यं हितविशेषम् अवधारयन् श्रोतारं
निमन्त्रयते  तस्य इति
    तस्य लोकप्रधानस्य जगन्नाथस्य भूपते ।
    विष्णोः नामसहस्रं मे शृणु पापभयापहम् ।। (12)
तस्य - यथोक्तमहामहिम्नः । लोकप्रधानस्य - अशेषशेषिणः ।
 जगन्नाथस्य - सर्वनियन्तुः। विष्णोः-
संबन्धिषु सत्त्स्वपि बहुषु तदावर्जनोपायान्तरेषु, नामसह्स्रमेव सर्वपाप भयापहम् -
 सर्वप्रकारं पापं
तद्धेतुकं भयं च समूलघातं हन्यात् इत्याशंसनार्हं यत् तत्,
 मे - मत्तः मदर्थः वा, शृणु । स्वयमेव
शृण्वतः पुनः श्रवणनिमन्त्रणं,'भूपते!' इति संबोधनं
 वक्तुः श्रोतृलाभम् अस्मिन् विषये श्लाघ्यं
सूचयतः ।।    (12)
अथ वक्तुं प्रतिजानीते -
  यानि नामानि गौणानि विख्यातानि महात्मनः ।
  ऋषिभिः परिगीतानि तानि वक्ष्यामि भूतये ।।   (13)
  इह चतुष्टयी हि शब्दानां प्रवृत्तिः द्रव्य-जाति-गुण-क्रियाविषय-भेदेन । तत्र
अद्रव्योपाधित्वेन असाधारण्येन च अद्रव्यजाति (द्रव्योपाधित्वेन साधारण्येन च
द्रव्यजातिनिमित्तत्वात्पाठभेदः)-निमित्तत्वात् प्रकृष्टगुण-कर्मनिमित्तत्वमेव
भगवन्नाम्नां ब्रवीतिगौणानि इति। गुणेभ्यः कर्मभ्यश्च निमित्तभूतेभ्यः आगतानि
यौगिकानि इत्यर्थः । गुणशब्दः कर्मणोऽपि प्रदर्शकः ।
"    ""प्रवदन्नात्मनो नाम्नां निरुक्तं गुणकर्मणाम् """
     (प्रसन्नात्माऽऽत्मनो नाम्नां-पाठभेदः) 
"	""गौणानि मम नामानि कीर्तितानि च कानिचित्"" (भार.शा.342.10),"
"	""नामकर्मार्थवित् तात !""  (भार.उ.59.1),"
"	""निरुक्तं कर्मजानां च शृणुष्व प्रयतोऽनघ !"""
 इत्यादिवचनात् । (भार.शा.342.10)
न च एषां यदृच्छाशब्दत्वं विवक्षितावयवार्थत्वात्
 असाङ्केतिकत्वाच्च । विख्या तानि-छन्दोभाषयोः
प्रवृत्त्यादीनां प्रयोगभूयस्त्वात् तदसाधारण्येन प्रसिद्धानि रूढानि
 इत्यर्थः । योगादिना अर्थान्तर-
वृत्तिसंभवेऽपि एकत्र नियतत्वं हि नामत्वम् । ऋषिभिः -
 अशेषवेदार्थदर्शिभिः सनक-सनत्कुमार-
नारदप्रभृतिभिः । परिगीतानि - एवंरूपाणि एवं निमित्तानि
 एतद्वाचकानि इति परितः दुग्धधेनुवत्
अभिनिविशमानैः प्रीत्या प्रयुक्तानि यानि नामानि तेभ्यः
 एकैकस्मात् एकैकं मधुकरक्रमेण समाहृत्य
भगवता व्यासेन स्तोत्ररूपेण कीर्तितानि
 संप्रदायपारम्पर्येण अस्मत्पर्यन्तं संप्राप्तानि तुभ्यं
 वक्ष्यामि ।
किमर्थम् ? भूतये - भूतिः भवनं सत्ता
 अनादिसंसारदृष्टि-विनष्टात्मनः पुनरुज्जीवनाय इत्यर्थः ।।
श्रूयते हि अयमेव आत्मनः सदसद्भावौ-
"   ""असगन्नेचव सग भवति, असचत् ब्रह्मेतिच वेदच"
 चेत् अस्ति ब्रह्मेतिग
 चेद्वेचद, सन्तमेनं ततो
"विगदुः ।।"" (तै.आन.6) इति । अपरिमितमाहात्म्यतया"
 अपरिमिताभिज्ञत्वात् भवति यद्यपि
कृत्स्ननामग्रहणासंभवः
"   ""श्रुतमेतस्य देवस्य-नामनिर्वचनं शुभम् ।"
"   यावत् तत्राभिजानेऽहम् अप्रमेयो हि केशवः ।।"""
 इतिप्रकारेण बुभूषतां तु विष्णु नामसहस्रेण
आत्मलाभो भवति इति ध्वनयति- महात्मनः इति ।। एवम् एषां 
गुणनिमित्त त्वात् एतदधिकारिभिः
भगवद्गुणतस्करा न व्यवहार्याः ।।
सगुण निर्गुणवाक्यविचारः
'अस्तु इयं सगुणब्रह्मविद्या अर्वाचीनफलाधिकारिणाम् निर्गुणविद्या
 तु मुमुक्षूणामेव हि' इति चेत् -
    धिक् त्वां बधिरं यः अस्या एव
"    ""मुच्यते जन्तुः जन्मसंसारबन्धनात्"""
"    ""याति ब्रह्म सनातनम्"" इति उपायत्वं घुष्यमाणं न शृणोषि । किं च सगुणनिर्गुणे"
 द्वे ब्रह्मणी
"प्रसज्येयाताम् इति अद्वैतं विपद्येत । ""परमो मतः"" इति, ""अधिकतमो मतः"""
 इति सर्वशास्त्रार्थांधिकतर-सारसमुद्धारैक-प्रयोजनताधिकृतस्य अर्वाचीन- विषयत्वोक्तौ
 क्व अन्यत्र
अनर्वाचीनसिद्धिः अनयोर्विद्ययोः ?
    सगुणा निर्गुणार्थेति मा च वाचाल! वोचथाः ।
    न विरुद्धार्थयोर्यस्मात् उपायोपेयता द्वयोः ।।
अपि च निर्गुणस्य किं मूलं गुणप्रतीतेः ? सा अविद्या इति चेत्, जनि-मृति-मोहादि-
भवदोष-विष-मूर्छितस्य मुमूर्षोः परमभेषजं ब्रह्मैव अविद्या-भ्रमाद्यशेष-दोषास्पदम्
अनाघ्रात-गुण-कणिकं च इति मनोहरमिदं वेदरहस्यम् ।।
    ब्रह्मदोषो मृषा चेत् ते नैर्गुण्यं च मृषा मतम् ।
    नैर्दोष्यसगुणत्वे ते सत्ये स्यातां न चेच्छसि ।।
    को वा ब्रह्माविद्याम् इमाम् उपहन्यात्? अद्वैत-विद्यानिष्ठ इति चेत्, इदं ततोऽपि मनोहरम्
यत् 'परं ब्रह्म बंभ्रमीति, संसारी तत् उत्तारयति' इति । अपि च सगुणवाक्यं कस्य हेतोः
 निरर्थकम् ?
 निर्गुणवाक्य-बाध्यत्वात् इति चेत्, विपरीतं कस्मात् न स्यात् ? सममेव हि
 उभयोः प्रामाण्यं, विरोधश्च ।
    अन्यच्च-गुणाश्चेत् निषेद्धव्याः, किं तपस्विन्या गुणश्रुत्या ?
 'प्रतिषेध्य गुण-प्रसञ्जिका सा' इति
चेत्, मा च भूत् प्रतिषेध्यम् । न हि अप्रसक्तं प्रसज्य
 तदेव प्रतिषेधतु शास्त्रम् इति काचित् ललाटपट्टे
लिपिः ।
न्यायः । न हि प्राक्तनम् 'इह अस्तीति ज्ञानं' 'नास्तीति' परस्तात्तनशब्दो हिनस्ति ।
 पवमानापच्छेदे
प्राकृतधर्मप्राप्तौ च पूर्वदौर्बल्यं, पूर्वमनुपमृद्य परस्य उत्पत्त्यसंभवात् । इह तु
 संभवो वक्ष्यते । यदि
"परत्वात् निर्गुणवचनं गुणांशं निह्नुते, ब्रह्मस्वरूपांशमपि ""शून्यमेव तत्त्वम्"""
 इति वाक्यं बाधतां,
परत्वात् । 'तत् बुद्धभ्रममूलत्वात् न वैदिकं वस्तु बाधते' इति चेत्,
 न वेदः अपि हि ते ब्रह्मभ्रममूल
एवेति को विशेषः अनयोः ? किं च प्रत्युत गुणशास्त्रमेवपरं दृष्टम् । देहात्म-दुर्गुणनिषेधपर
निर्गुणवचनपूर्वं भगवति हेयगुणान् प्रति-षिध्य, कल्याणगुणविधि-परत्वस्य.
"   ""अपहतपाप्मा विजरः"" इत्यादौ उपलंभात् ।।"
    अपि च तथ्य-मिथ्या-विषयव्यवस्थया सगुण-निर्गुण-श्रुत्योः परित्राणमिति विप्रलंभः । भङ्ग
एव हि मित्याविषयत्वे प्रमाणस्य, यथा अलीक-कलधौतग्रहस्य । सगुणनिषेधोऽपि मिथ्याविषय एव
त्वन्मते इति, तस्य वा कथं तत्त्वविषयत्वम् इति अलम् असंभाष्यसंभाषणेन ।।
    अत्र इयं तत्त्वविदां व्यवस्था-ज्ञान-शक्त्यादिश्रुतिः कल्याण-गुणविषया
 निर्गुणश्रुतिः रागद्वेषादिविषया
"इति ""सत्यकामः सत्यसंकल्पः"" (छा.8.1.5) इत्यादेः"
 मङ्गल-विषयत्वदर्शनात्, 'निर्गुणम्' इति सामान्य-
निषेधस्य तदन्यविषयत्वेन कार्तार्थ्यसंभवाच्च ।।
      एवमेव पदाहवनीय-ब्राह्मणपरिव्राजक-ब्राह्मणकौण्डिन्य-गोबलीवर्दप्रभृतिन्यायो
 निरङ्कुशः ।
"तथा गलेपातिकया दोषविषयो निषेधः, गुणविषयो विधिश्च एकस्मिन् वाक्ये ""अपहतपाप्मा"" इत्यादिः,"
"""सत्यकामः सत्यसङ्कल्पः"" इत्यन्तः । (छा.8.1.5) "
"    ""यत्तत् अद्रेश्यम्"" (मु.1.1.6) इत्यारभ्य,"
" ""नित्यं विभुं सर्वगतं सुसूक्ष्मं तदव्ययं, यद्भूतयोनिं"
"परिपश्यन्ति धीराः"" इत्यन्तश्च । न च एवंविधे न्यायापेक्षया विषयव्यवस्था, 'स्तंभोऽस्ति, कुंभो"
नास्ति' इतिवत् । दृश्यत्वादिनिषेधं च तत् विरुद्धमंगलगुणपरं सूत्रकारो विवव्रे
"    ""अदृश्यत्वादिगुणको धर्मोक्तेः"" इति ।   (ब्र.सू. 1.2.22)"
    गुणोपसंहारपादे च शाण्डिल्य-उपकोसल-दहर-पुरुष-पर्यङ्कविद्यावेद्यानां गुण प्रबंधानां
"बुद्धिमात्रसारत्वम् आशंक्य च पर्यहार्षीत् (ब्र.सू.3.3). ""आदरादलोपः"" (ब्र.सू.3.3.39) इति ।"
स्पष्टं च भगवान् पराशरः
" ""सत्त्वादयो न सन्तीशे यत्र च प्राकृता गुणाः"" (वि.पु.1.9.44),"
" ""समस्तकल्याणगुणात्मकोऽसौ"" इत्यादौ इमामेव च व्यवस्थाम् आतस्थे ।(वि.पु.6.5.54) तथा च"
   दोषावध्युपधा-संख्या-विरुद्धैः मङ्गलैर्गुणैः ।
   परिपूर्णं परं ब्रह्म शास्त्रैः जोघुष्यतेतराम् ।।
"   ""एतं हि सर्वाणि वामानि अभिसंविशन्ति"" (वृ.6.4.11),"
"   ""सर्वस्य वशी सर्वस्येशानः"" (छा.8.1.5),"
"   ""सत्यकामः सत्यसंकल्पः""  (मु.1.1.10),"
"   ""यः सर्वज्ञः सर्ववित्""  (श्वे.6.8),"
"   ""परास्य शक्तिर्विविधैव श्रूयते"
"   स्वाभाविकी ज्ञानबलक्रिया च"" (सुबाल 6)"
"   ""माता पिता भ्राता निवासः शरणं सुहृद्गतिः नारायणः""  (छा.3.3.14),"
"   ""सर्वकर्मा सर्वगन्धः सर्वरसः""  (वि.पु.6.5.72),"
आनन्दवल्ल्यां च ज्ञान-बल-यौवनादीनाम् इयत्ता-राहित्येन तद्विषयात् आनन्दात् वाङ्
 मनसनिवृत्तिः
"मीमांसिता ।। वैष्णवे च भगवच्छब्द-निर्वचन-प्रकरणे ""शुद्धे महाविभू-त्याख्ये"""
 (वि.पु.6.5.72)
इत्यादि च साकल्येन ।।
सभापर्वणि भीष्मः 
"  ""ज्ञानवृद्धा मया राजन्! बहवः पर्युपासिताः ।"
   तेषां गुणवतां शौरेः अहं गुणवतो गुणान् ।। 
"""शुभागतानाम् अश्रौषं बहून् बहुमतान् सताम् ।"
गुणौरन्यान् अतिक्रम्य हरिः अर्च्यतमो मतः ।।
कर्णपर्वणि सः 
"  ""वर्षायुतैर्यस्य गुणा न शक्या"
     वक्तुं समेतैरपि सर्वलोकैः ।
   महात्मनः शंखचक्रासिपाणेः
"     विष्णोः जिष्णोः वसुदेवात्मजस्य ।।""    (भारत.कर्ण. 91.17)"
श्रीवाराहे-
"  ""चतुर्मुखायुः यदि कोटिवक्त्रः"
     भवेन्नरः क्वापि विशुद्धचेताः ।
   स ते गुणानाम् अयुतैकम् अंशं
"     वदेन्न वा देववर! प्रसीद ।। ""                (वराह.73.35)"
मात्स्ये-
"   ""यथा रत्नानि जलधेः असंख्येयानि पुत्रक! ।"
"   तथा गुणा हि अनन्तस्य असंख्येया महात्मनः ।। ""  (मात्स्ये)"
वैष्णवे धर्मे-
"   ""न हि तस्य गुणाः सर्वे सर्वैः मुनिगणैरपि ।"
"   वक्तुं शक्या वियुक्तस्य सत्वाद्यैः अखिलैर्गुणैः ।।""   (विष्णुधर्म 66.16)"
इत्यादिभिः । प्रायेण श्रीमद्रामायण भारताभ्यां च ।।
  'उपाधिना स्वरूप-परिणामेन वा ब्रह्मैव संसरति' इति वादिभ्यां तु ब्रह्मणि अशेष
दोषाभ्युपगमात्,
"""पवित्रं मङ्गलं परम्"" इत्यादीनि नामानि कुप्येयुः ।। (सहस्रनाम)"
"न च ""यतोच वाचोच निवगर्तन्ते "" इत्यादि ब्रह्मणः अप्रामाणिकत्वपरम् (नार.आ.4) तस्य"
तुच्छत्व-प्रसक्तेः 
"  ""यतोच वाचः,"" ""आनन्दं ब्रह्मगणः"" इत्यादि-धर्म-निर्देश-विरोधात् (नार.आ.4)"
तदा वाङ्मनस-निवृत्ति-वचनस्य अनुपपत्तेः  ब्रह्मप्रमापक-शास्त्र-वैयर्थ्यप्रसक्तेः 
"""अथातो ब्रह्मजिज्ञासा"" इति ब्रह्ममीमांसा-अनारंभणीयत्व-प्रसङ्गात् (ब्र.सू.1.1.1)"
"  ""वचसां वाच्यम् उत्तमम्""  (जितं ते.)"
"  ""नावेगदविन्मनुतेच तं बृचहन्तघम्"", (तै. काठक 3.9)"
"  ""शास्त्रयोनित्वात्"", इत्यादिवाक्य-न्याय-व्याकोप-प्रसङ्गात्  (ब्र.सू.1.1.3)"
"  ""सैषा आनन्दस्य मीमांसा भवति"" इत्युपक्रमेण    (तै.आ.8),"
"  ""ते ये शतम्"" इत्यादिना चतुर्मुखानन्द-अनुक्रम-संरंभ-विरोधाच्च ।। अतः ""प्रकृ-"
"तैतावत्त्वं हि"" इति सूत्रन्यायेन आनन्द-इयत्ता-राहित्य-परमेव मतम् ।। (ब्र.सू.3.2.21)"
व्याजह्रिरे च एवम् एतत् तातपादाः-
"  ""श्रुतिस्तव आनन्दमुखान् हरेर्गुणान्"
     इयत्तया मातुम् इवोद्यता सती ।
   उवाच वाचो मनसा सहोचितां
"     निवृत्तिमेव तु अवधेरसंभवात् ।। "" इति । अतः"
"   ""न यत्र नाथ! विद्यन्ते नाम-जात्यादि-कल्पनाः"" इत्यादि व्याख्यातम् ।"
   किं च, नामजात्यादीनां कल्पना-निषेधे अकाल्पनिक-पारमार्थिक-नामरूपं च भगवतः प्रतिपादितं
स्यात् इति त्वं निगलपाशं त्वमेव प्रयच्छसि । कथं 'नाथ!' इति नाम ग्रहणं नाम ब्रूयात् ?
"   ""अशब्द गोचरता अपि"" एतेन गता । अतो विश्वविलक्षण-स्वानुरूप-नामकतया परिमितवाच्य-"
वाचक-प्रतिषेधपरम् । स्पष्टं च एतत् प्रदेशान्तरे (वि.पु. 6.5.71)
"   ""नाम-कर्म-स्वरूपाणि न परिच्छेद-गोचरे । (वि.पु.5.2.19)"
"    यस्याखिलप्रमाणानि स विष्णुः गर्भगतस्तव ।।"" इति ।।"
आह- नामसु अवयवार्थानां न प्रवृत्तिनिमित्तत्वम् ।    निमित्तत्वेऽपि
 न तत्र प्रामाण्यं, तात्पर्याभावात् इति ।।
    तत् अतिस्थवीयः तदर्थप्रतीतेः स्वतः प्रामाण्यात्, अनपवादत्वात्
"    ""यानि नामानि गौणानि""   (सहस्रनाम)"
"""आस्यग जाचनन्तोच नामग चिद्विवक्तन"" इत्यादिना भगवद्गुण-तात्पर्यावगमाच्च ।।"
"	मन्त्रवत् शास्त्रान्तरप्रमित-भगवद्गुण-स्मारकत्वेऽपि न गुणापहारः,"
 सुदृढ प्रमाण-सिद्धत्वात् ।
अत एव हि अत्र उपोद्धात-निगमनयोः गुणादि-प्रकर्षं प्रतिपा-द्य सुद्रढय्य च,
 मध्ये तत्स्मरणाय नामानि
विधीयन्ते । अमीषु नामसु अन्यतममपि सर्वस्मै फलाय कल्पते ।
 एकतरस्य भगवच्छास्त्रादिषु द्वादश-
अष्ट-षडक्षरादिषु मूल-मूलि-मन्त्ररूपेण परिणमय्य स्वातन्त्र्येण सर्वार्थेषु विनियोगात्,
"""नामग चिद्विवक्तन"" इति एकवचन-सामञ्जस्याच्च ।"
  उच्चारणमात्रेण उपकारिणामपि निर्वचनेन गुणप्रकाशने झटिति मनःप्रसादनत्वं पावनत्वं च
नामनिर्वचनाध्यायेषु
"  ""अस्तौषीत् नामभिः व्यासः सशिष्यो मधुसूदनम् ।"
    एषां निरुक्तं भगवन्! परमं वक्तुमर्हसि ।।
    शुश्रूषोः श्रद्दधानस्य प्रजापतिपतेः हरेः ।
"    श्रुत्वा भवेयं यत् पूतः शरच्चन्द्र इवामलः ।।"" (भारत.शा.342.1)"
    धृतराष्ट्रः -
"    ""भूयो मे पुण्डरीकाक्षं संजय! आचक्ष्व पृच्छते ।"
"    मान-कर्मार्थवित् तात ! प्राप्नुयां पुरुषोत्तमम् ।।"""
इत्यादौ द्रष्टव्यम् ।।
   विनियोगश्च एषां लिङ्गतः उद्योग-मोक्षधर्म-वैष्णवधर्म-निर्वचनाध्यायेषु तत्
तन्मन्त्रकल्पेषु वचनेभ्यश्च अवगन्तव्यः ।। 13 ।।
                 -
                     इति
         श्री हरितकुलतिलक-श्रीवत्सांकमिश्रसूनोः
    श्रीरंगराजदिव्याज्ञालब्ध-श्री पराशर-अपर-नामधेयस्य
                  श्रीरंगनाथस्य कृतौ
    श्रीविष्णुनामसहस्रविवरणे श्रीभगवद्गुणदर्पणे उपोद्धातः ।
                  
           ।। उपोद्धातप्रकरणं समाप्तम् ।।
                      -