वादः 30
	(सत्यैरिति) सदातनत्ववत्सत्यत्वमपि प्रामाण्यप्रयोजकमिति भावः (नियहैरिति) भदाभेदघटकश्रुतिभेदः आराधनाराध्यगुणविभूतिश्रुतिभेदः, कर्मोपासनत्वश्रुतिभेदश्च विवक्षितः (सत्यप्रमेत्यादि) सत्यप्रमाहेतुभिरित्नेन  सत्यात्सत्योत्पत्तिः, नासत्यादित्युक्तम् । सत्य मित्यारभ्य निर्दिश्यत इत्यन्तेन सत्यादेव सत्य ज्ञाप्तिर्ना   सत्या दित्युक्तम् (सत्यं ज्ञान मित्यादि)  ब्रह्मसत्यज्ञाना नन्दात्मक मेक ममलं सर्वविधैरपि वेदान्तवाक्यैरिति  परै रुच्यते,  तत्र   सत्यस्यैव वेदस्य तत्प्रतिपादकत्वा द्दैतसिद्धे स्सत्यगुणविभूतिविशिष्टमेव ब्रह्म प्रतिपाद्यत इति भावः (सत्येति) सत्येत्यभिसन्धि प्रकारः उक्तः । अनेन कारणत्व मुक्तं भवति । इदं च विभूतिवैशिष्ट्येहेतुः (सत्यस्येति)  निर्धारणे षष्ठी । चेतनेषु सत्य मित्यर्थः । सत्य शब्देननित्यत्वं विवक्षइतम् । नित्येष्वपि नित्यम् । सर्वचेतनानां नित्यत्वेपि सोहमिति प्रत्यभिज्ञाप्रतिबन्धक कादाचित्कत्वभेदभ्रमेजनकन्मसम्बन्धोस्ति, ईश्वरस्य तन्नास्तीत्येषु नित्यतया ईश्वरो निर्धार्यते । पूर्वार्धेन वादार्थसंग्रहः । उत्तरार्धेन तत्फलसंग्रहः  (असत्यादित्यादि) सिद्धिः-ज्ञप्तिः । असत्या त्सत्योत्पत्तिप्रदर्शनं दृष्टान्ततया । उत्पत्तौ निदर्शन मारोपितेत्यादि । शंकाविवभावितगरुडनिदर्शनं परोक्षे प्यनिर्वचनीयांगीकारेण । " तथेत्यादि" ज्ञप्तौ निदर्शनम् । प्रतिबिम्बे बिम्बभेदाध्यासा तद्विशिष्टरूपेणासत्यत्वम्। "लिप्यक्षरैः"  लिपावध्यस्ताक्षरैः । एव मुत्तरवापि विवक्षा ग्राह्या (नादेति) नगो नाग इत्यादौ कल्पित ह्रस्वदैर्घ्यादिविशिष्टत्वेनभिन्नस्य शब्दस्यार्थभेदधीहेतुत्वमिति भावः (लिंगविभ्रमादिति) लिंगरूपाद्विभ्रमात्, अर्थाध्यासा  दित्यर्थः । विषयस्याहेतुत्वेपि असत्यात्सत्यसिद्धि रपरिहार्या, ज्ञानस्या प्यसत्यत्वादित्याह (नचेति) नन्वसत्या त्सत्यसिद्धिसम्भवेपि कथ मसत्यतयाज्ञाताच्छास्त्रात्तत्सिद्धिः ; यद्यपि शास्त्रेण ज्ञानोत्पत्तेः प्राक्छास्त्रं नासत्यतया ज्ञातम्, तथाप  ज्ञानोत्पत्तिदशायां तथा प्रतीते रनन्तर  मनाश्वासप्रसंग इत्यत्राह (अत श्शास्त्रादेरिति)  असत्यस्य सत्य ज्ञापक        त्वे सिद्धे अनाश्वास एव नोदेतु मलम् ; अन्यथाः सत्यत्वप्यनाश्वास एव स्यात्, सत्यतया ज्ञातादपि भ्रमदर्शनात् ; अपौरुषेयत्वादिना तन्निरासश्च तुल्य इति भावः । एव मसत्यतया ज्ञान मभ्युपगम्योक्तं, वस्तुतस्तु तदेव नेत्याह (नचेति) श्रवणदशामारभ्य निवर्तकज्ञानोदयपर्यन्तं शास्त्रस्यासत्यता न धिय मारोहति, अपितु तदतिरिक्तानामेव, आपातत स्स्ववृत्तिविरोधप्रतीतेः पश्चान्मनन निधिध्यासनाभ्या मसम्भावनाविपरीतभावनानिरासे सति अनन्तरोत्पन्नज्ञानमेव शास्त्रस्या 
प्यसत्यतां  विषयीकरोतीत्यर्थः । ननु शास्त्रं  प्रपंचनिवर्तकज्ञानेनैव विवर्तते उतान्येन ? आद्ये निवर्तकज्ञाननिवृत्त्यर्थ ज्ञानानन्तर मपेक्षणीयम्, द्वितीये स्वनिवृत्तर्थमपि ;  अत उभयधाप्यसत्यतया ज्ञातस्य शास्त्रस्य ज्ञानोत्पादकत्व मावश्यक मित्यत्राह  (अतो बोधनदसायामिति) (स्वयमपीति)  अर्थवदिति भावः । स्यस्यापीत्यपिना स्वव्यतिरिक्तस्य कृत्स्नस्य ग्रहणात् निवर्तज्ञानमपि गृह्यते । बोधनदशाया मित्यनुवादस्या  सत्यताज्ञानं विरोधितया शंकितुं योग्यं परिहृतम्, शंकान्तरपरिहार  स्त्वीषत्कर इति भावः । सदित्यवभासात्स्वजन्येत्यन्वयः। यद्वा प्रपंचमिथ्यात्वावगाहिपूर्व ज्ञानातिरेकेण ज्ञानान्तरेणेव शास्त्रस्य मिथ्यात्वावगाहन मित्युक्तत्वात्तदवलम्बनेन मिथ्यात्वावगाहनमिव शास्त्रस्य प्रंपचनिवर्तकज्ञानातिरेकेण स्वनिवृत्तये द्वितीयज्ञान मपेक्ष्येत, तथा चा सत्यतया ज्ञातस्यैव शास्त्रस्यद्वितीय ज्ञानजनकत्वं  वाच्यमिति कस्यमिति कस्यचिच्छंका जायेतेति तान्निवारयति (अतोबोधन दशायामिति) मननादिभि रसंभावनादि निरासेन स्ववृत्तिविरोधशंकानिरासात् न ज्ञानान्तरापेक्षेति भावः । नन्वेवम्महता प्रयत्नेना सत्यात्सत्यसिद्धिः किमर्थ साध्यते, बाधादेव प्रपंचवद्ब्रह्मणोपि मिथ्यात्वसंभवा दित्यत्राह (नचवाच्यमिति) एवं त़टस्थ शंकान्निराकृत्य नच सहसेत्यादिनोक्तं प्रकृत मुपसहरति (अतोवस्तुत इति) वादार्थोपसंहारोवा । पूर्वस्मिन्पक्षे वस्तुत इति पदस्वारस्यम् । द्वितीययोजनाया मुसंहारान्तराभावो निमित्तम् । यद्वा-बाधात्प्रपंचासत्यत्वं साधयतात्वया ब्रह्मण स्सत्यत्वं नांगीकर्तुं शक्यम्,  अत्रापि बाधसंभवात्, अतः कथं त्वन्मते सत्यस्य सिद्धिरितिसिद्धान्तिशंकां परिहरति (नचवाच्यमिति) (तन्निरासादिति) बाधकज्ञाननिरासदित्यर्थः । (न चेति) दुष्टकारणजन्यत्वस्या प्रामाण्यव्याप्तत्वादत्र  च तन्निश्चयस्य सत्त्वात्तकार्य मप्रामाण्यानुमितिः कल्प्यते, तदंतर्गततया विषयाभावसिद्धेर्बाधकज्ञानं  फलितमित्यर्थः (यादृच्छिकेति) लिंगविभ्रमस्थले दोषजन्यत्वे सत्यप्रामाण्याभावा द्दुष्टकारणजन्यत्व मप्रमाण्यं प्रत्यनेकान्तिकम्, अतो दोषनिश्चयस्या कारणत्वान्न तद्धलाद्वाधकप्रमाकल्पनमित्यर्थः (ज्ञानादिभिरिति)  आदिशब्देन लिपिस्वरूपादिः । ननु सर्वत्रापि विषयविशेषादेव ज्ञानवैचित्र्यसिद्धिः, नान्येन, अतः शक्तिरूपवैचित्र्यमपि विषयविशेषादेवेति शंकते (विषयविशेषमिति) (आद्य इति)  ज्ञानसामग्रीवैचित्र्यादेव ज्ञानवैचित्र्यन्न विषयविशेषा दित्यर्थः  । सामग्रीवैचित्र्यमपिविषय विशेषादेवेति शंकते (तदेवेति) सामग्रीवेचित्रयं तत्सामग्रीवैचित्र्या देवेत्यर्थः । ननु 
ज्ञानसामग्रीवैचित्र्यप्रयोजकं तत्सामग्रीहवैचित्र्यं  विषय एवेत्यत्राह (सामग्रीति) तत्प्रयोज्यत्वान्न  तत्प्रयोजकमितिभावः । ननु समग्रीवैचित्र्याधीन वैचित्र्यविशिष्टं ज्ञानं हेतुरितिवाच्यं, स च विशेषस्तत्तद्धिषयत्वमेव, अन्यस्यासंभवात्, तस्य च तत्त द्विषयत्वरूपत्वा द्विषयस्यापि भयादि हेतुताप्राप्ते  त्याशंकान्निरा करोति (नचेति) (एकेति) तथाच ज्ञानवैचित्र्यं  ज्ञानवैचित्र्यं विषयादेवेति  नियमोऽसिद्ध इति भावः ( ज्ञप्तिसामग्र्यनुप्रविष्ट इति) ततश्च विषयादेव ज्ञानवैचित्र्यसिद्धिरिति शंकार्थः । ननु रज्जुसर्पादि ज्ञानस्य प्रत्यक्षत्वात्तत्रविषयो वश्यं सामग्र्यनुप्रविष्ट  इत्याशंक्याह (अस्मदादीति) संप्रयोगाधारत्वं, प्रकाशात्प्रगितिशेषः। चक्रकं विषयसंयोग प्रकाशानांद्रष्टव्यं । ज्ञप्तिप्रश्यपक्षं दूषयति (द्वितीय इति) (यथाभिमानमिति) प्रत्यक्षत्वादिक म्मतभेदेन; स्वप्रकाशा दनुव्यवसाया द्वा, शक्ति स्त्वादिशब्दग्राह्यानुमाना दित्यर्थः । ननु भयजननशक्ता परोक्षेषु सर्पव्याघ्रादि भ्रमेषु अवान्तरवैचित्र्यं विषयविशेषादेवज्ञाप्यां, तथाच तत्रासत्यस्य सत्यवैचित्र्यधी हेतुत्वं सिद्धिमति  शंकते (तथापीति) प्रयोजकत्वेस्तयादित्यत्रा  सत्यादितिच्छेदः । एवं  शक्तिवैचित्र्या तदिप्रसंग निरास उक्तः, सम्प्रतिविषयवैचित्रयादतिप्रसंगनिरासेपि दोष इत्याह (तदुपलक्षितस्येति) (अतिप्रसंगदिति) चन्द्रोपलक्षकशखाया श्चंद्रकार्यविषय प्रकाशहेतुता प्रसंगादित्यर्थः । (विषयस्यैवेति) यदिविषयस्यैव निरपेक्षस्य ज्ञानविषयत्वमनपेक्ष्यापि हेतुत्वं मभ्युपगम्येत तदापर मन्वयव्यातिरेकयो रनन्यथा सिद्धिः, नचैषोभ्युपगमस्तवशक्तः, अप्रतीयमानादपि सर्पादेर्भयोत्पत्तिप्रसंगेन ज्ञानस्या हेतुतापत्त्या विषयस्य कारणीभूत ज्ञानोपलक्षणत्वेन कारणत्वानुपपत्तेः ; एवं च सापेक्षस्य हेतुतावाच्या, तत्रचान्वयव्यतिरेकयो रन्यथा सिद्धिरेवेत्यर्थः । "निरपेक्षायाः-सर्पादिविषयकत्वानपेक्षायाः  ; यथा ज्ञानाभावदशायां तदुपलक्षिता द्विषयाद्भयादिप्रसंगः तथा विषयाभावदशायां तदुपलक्षितात् ज्ञानाद्भयादिप्रसंगस्तु न वक्तुं शक्यः, त्तदानीमपि सर्पादिविषयोल्लेखे तस्येष्टत्वा दित्याह (नचैवमिति) अनुल्लेखस्य विद्यमाने ज्ञाने असम्भवादेव नतद्दशायां भयादिप्रसंगावकाश इत्याह (विषयोल्लेख इति) ननु सिद्धान्ते विषयानुल्लेखेनापि ज्ञानस्वरूपावस्थाना दतिप्रसंगास्तुल्य इत्यत आह (अप्रसृतेति) ज्ञानावस्थाविशिष्टं कारणम्, तदेव च विषयोपलक्ष्यं तच्च प्रसरणविशेषदशायामेवेति नानुल्लेखावस्थाया मतिप्रसंग इत्यर्थः । ननुयदि ज्ञाने विषयस्योपलक्षमत्वान्न भयादिहेतुत्वं, तदा लिंगकरणतापक्षे लिंगस्य कारणता न स्या दित्याशंकते (तथापीति) लिंग 
ज्ञानस्याप्यन्यथसिद्धिरेवेति शंकते (लिंगेति) ननु लिंगविभ्रमदपि अनुमिति र्भवत्येवभ्रमरूपेत्यत्राह (तदुपलक्षितेनेति) प्रमारूपानुमितावेव हेतुत्व मित्यर्थः (विषयान्तरेति) ज्ञानमात्रं सर्पाद्युपेलक्ष्य मविशेषादिति भावः । "सिद्धौ"-सिद्धिप्रसंगे । सर्पादिना तद्विविषयकमेव ज्ञान  मुपलक्ष्यमिति परिहरति (तद्विषयोपलक्षणेति) अयं बहुर्वीहिः (यथेति) पाकजरूपसमनधिकरणद्रव्यत्वसाक्षाद्व्याप्यजातिः पृथिवीत्व मित्यत्र जातविशेषः पृथिवीत्वशब्दवाच्यो रूपं तदेह विषयः इत्यर्थः । वस्तुतो न लिंगं करणं, परमार्थधूमोपलक्षितज्ञानस्यैव प्रमानुमिति हेतुत्वात्, अतो न तद्दुष्टान्तानुरोधादपि विषयो हेतुरित्याह (भवति वेति) इदं च सर्वम्मतान्तररीत्योक्तं, स्वमते प्रमाया उत्पत्तौ स्वत सत्वांगीकारात् (तथापीति) तथा चेत्यर्थः (शुभेति) धनं प्रयोजन मस्येति विग्रहे "स्वर्गादिभ्योयदि"त्युत्पन्न यत्प्रत्ययान्तेन धन्यशब्देन धनहेतुत्वावगतेः । "संकेतः"-अस्या 
लिपे रयं वर्णो बोद्धव्य इति बुद्धिसंकेतः ।  वर्णबुद्धेर्लिप्यक्षपदेन विवक्षायां दूषणान्तर माह (नचेति) भ्रमप्रमाभेदान्नात्मश्रय इत्यर्थः (संकेतेति) भ्रमेपि संकेतस्यापेक्षितत्वादिति भावः । यद्यपि यत्र गोसदृशो गवय इत्युपलक्षणेन गवयप्रतिपत्तिः तत्र ततः पश्चा द्रेखागवेपि गवयभ्रमस्स्म्भवति, तथापि तेन भ्रंमेण ततः  परं कस्यप्यर्थस्या सिद्धेर्ना सत्या त्सत्यसिद्धिरित्याह (यत्रत्विति) (चित्रेति) क्वचिच्चित्रं प्रदर्श्य तदनुरूपपुराणवृत्तान्तस्योपदेशात् यत्रतु विस्रम्भणीयपुरुषलिखितत्वनिश्चयः तत्रानुमानत्पुराणवृत्तान्तज्ञानमित्यर्थः (नादेति) नगो नाग इत्यादौ न कल्पितह्रस्व दैर्घ्यादिवशिष्टशब्दत्वेन कारणत्वं, किन्तु ह्रस्वादार्घादिनादाभिव्यक्तवत्वेन,  विशेषणं शब्दस्वरूपं च सत्यमेवेत्यर्थः । इदंचाभ्युपेत्योक्तम् , वस्तुतो नानत्वं  स्वाभाविक मित्याह (नचंति) कल्पकं शंकते  ( क्रमेति) उपलम्भोप्यस्तत्याह (तच्चेति) आगममपि प्रमाणयति (स्फो़ट इति)  एवं च पदस्फोटे सिद्धे लाघवात्तदैक्ये कल्पितदैर्घ्यादिभेदादे वार्थभेदधीरिति भावः। प्रतिबन्द्यापरिहारानुरोधान्न  वर्णस्फोटोऽत्रविवक्षितः । स्फुटीकरण मर्थबोधनं (अग्निसिद्धिरिति)  सिद्धिः प्रमाणाभावप्रयुक्तासत्त्वशंकाविच्छित्तिः ।"अत एव"-अग्निंसिद्धिसामर्थ्याभावादेव । तद्व्यक्तेः प्रमाजनकत्वे सत्यपि प्रमाणमितिन व्यवह्रियत इत्यर्थः (कुलालेति) आगमिघटज्ञानस्य तञ्चिकीर्षाद्वाराघटनिर्माणप्रयोजकत्वादिति भावः । "तत्र"- आगामिघटे (असान्निध्यस्यति) असत्यस्येति शेषः । आगामिघटादेरपि हेतुत्वमस्त्वित्यभिप्रायेण शंकते (अत्रापीति) व्याघातोपपादनं (नियतेति) इदं युष्माकमपीष्ट 
मित्याह (व्यावहारिकमिति) कारणपदार्थ विवेचनेन कारणस्य सत्व मुक्तं, प्रकारान्तरेणापि तदाह (कारणमिति) ननु भावित्वांसं परित्यज्यनियमेन यस्मात् पूर्वकाले यत् तत्त्वं कारणत्व मित्युच्यते, इदं चासतोपि समान मित्यत्राह (नियतपूर्वत्वमिति) नियतपूर्वत्वमत्यनेनयोर्थोभिधीयते, तस्य निरदशेपीत्यर्थः (तत्रेति) नियमेन यदित्यत्रसाकांक्षत्वा दस्ततिवानास्तिवा वक्तव्यमित्यर्थः । ननु अस्ति  नास्तत्युभव मुच्यते, अस्तित्वगर्भलक्षणंदण्डादिषु, नास्तित्वगर्भेमृत्सु इत्यत्राह (परस्परेति) एकस्मि न्वाक्ये अस्तित्वनास्तित्वयोर्विभागेनान्वयो न सम्भवति, आवृत्त्या वाक्यभेदप्रसंगा दनुगतलक्षणासिद्धेश्च ; ततश्च यस्मात्पूर्व नियमेन यदस्ति च नास्तिचेति समुच्चतास्तित्वनास्तित्वाभ्या मन्वयो वाच्यः, तत्र च विरध इत्यर्थः (अकारणेति) सम्प्रतिपत्रे कारणे दर्शना दकारणे दर्सनाच्च इत्यर्थः (अकारणेति) सम्प्रतिपन्ने कारणे दर्शना दकारणेदर्शनाच्च कारणलक्षणत्वासम्भवा दित्यर्थः । "सिद्धिः" -उत्पत्तिः ज्ञमिश्चि (अवश्येति) उपलक्षणत्वस्योति शेषः । विम्बानुमानेपि ज्ञालनस्यैव हेतुत्वमिति पूर्वोक्तन्याये सिद्धं, इदानीं लिंगस्य हेतुत्वेपि तत्र नासत्यात्सत्यसिद्धि रित्याह (किंचेति) "विप्रतिपन्नः" इति पक्षविशेषपरं, नतु विप्ततिपत्तिपरम्, स्वार्थानुमान्वात् (इति वानुमानप्रवृत्तिरिति) एतत्प्रयोगानुरूप मनुमान मित्यर्थः (ज्ञानस्येति) भवप्रधानो व्यपदेशः (नहीति) यदि चन्द्रत्वादिति प्रयोगानुरूप मनुमानं स्यात् तदा प्रतिबिम्बचन्द्रं चन्द्रत्वं हेतुं च प्रातिभसिक मंगीकृत्य तत्रासत्य त्सत्यसिद्धि शंक्येतापि, नतुतथानुमानं, व्यभिचारादित्यर्थः  । ननु प्रतिबिंबत्वस्य हेतुत्वेपि तदेव प्रातिभासिकं  स्यादित्यत्राह (अपित्विति) एतज्जलोपाधिक चंद्रत्वप्रकारकारोपविषयश्चंद्रसन्निधानवान् जलोपाधिकचन्द्रत्व प्रकारकारोपविषयत्वा दित्यनुमानम् । इदमेव प्रतिबिंबत्वमिति भावः । कथं सत्यत्व मित्यात्राह (यथेति) तद्वद्वाधकज्ञानत्वा दित्यर्थः (ततोवेति) लिंगज्ञानं हेतुरिति पूर्वोक्तक्षेण विकल्पः । स्वार्थानुमानत्वेपि असत्या ल्लिंगात्सत्यसिद्धिंवदतात्वया एवं हि तदनुमान माभिलपनीयमिति प्रयोगप्रदर्शन तात्पर्य । विषयस्यासतः कारणत्व मंगीकृत्यापि मिथ्याभूतशास्त्राद्ब्रह्मा सिद्धिमाह (किंचेति)  ज्ञातृत्वं ज्ञानसंबंधः । आदिपदन ज्ञात्रादेः परिग्रहः । असत्त्व मुपलक्षणत्वं च विषयस्याभ्युपरिहृतं अथानभ्युपगम्य परिहर्तुमनुवदति (यत्त्विति) स्वप्रकाशेन ज्ञानेन ज्ञानविषययोर्युगपदेव ग्रहान्नविषयज्ञाप्यत्वरूप मुपलक्ष्यत्वं ज्ञानस्यास्ति, अनुव्यवसापक्षेपि विशेषणज्ञानस्य हेतुत्वान्नास्तीत्यर्थः । उपलक्षणत्वानभ्युपगमेनोक्तं, 
तदभ्युपगमेना प्याह (अभ्युपगम्येति) (सर्वधेति) न स्वरूपतः, किंतु प्रतिपन्नदेशकालयोरित्यर्थः । (सामान्येति) देशविशेषानिर्धारणेन क्वचिद्देशेकस्यांचिद्दिशि सत्त्वाभ्युपगमा दित्यथः । दूषणान्तरमाह (रजतेत्यादिना) किं  रजतज्ञानमिति ज्ञाने  असत्यस्यो पलक्षणतया हेतुत्वं मुच्यते, उतशुक्ति  रजतज्ञानमिति ज्ञान इति  विकल्प मभिप्रेत्य प्रथमे दोष माह (रजतज्ञानमिति) रजतज्ञानमित्यत्रोपलक्षणत्वेन रजतत्वेनोपलक्षणता स्यात्, तथा च सत्यमोवोपलक्षणमित्यर्थः । द्वितीय आह (शुक्तिरजतेति) किं शुक्तिरजतज्ञानमित्यत्र शुक्तिपदस्य सप्तम्यन्ततया ज्ञानान्वयन शुक्तिविशेष्यकंरजतत्वप्रकारज्ञानमिति विवक्षितं, उत शुक्तितपदस्य षष्ठ्यन्ततया रजत पदान्वयेन शुक्तिनिष्ठतया प्रतीयमानं यद्रजतत्वं  तस्य ज्ञानमिति विवक्षितमिति विकल्प्य, आद्याआह (शुक्तितरजत्वेति) द्वितीये (शुक्तिगतेति) "विशेषण विशेष्यतत्संबंधादे" रित्यादिशब्देन विशेषणविशेषग्रहः । असत्यस्य सत्यसिद्धिहेतुत्वं नास्तीत्युक्तं,  इदानीं तदभ्युपगम्यापि शास्त्रात्सत्यब्र्हमसिद्धि नंसंभवतीत्याह (यद्यपिचेति) (असत्यानामिति) प्रतिबिंबाना मन्वयप्यतिरेकनियमाद्धेतुसामर्थ्यादेव स्रवत्र प्रमाणामाव प्रयुक्तासत्वसंकानिवर्तक प्रमितिहेतुत्वं, मतुयदृष्टच्छासंवादिलिंगव दनियम इत्यर्थः (असत्यादेवेति) प्रमाणान्तरसंवादेन विनासत्यमेव ब्रह्मसिध्यतीतिनिर्धारणं न संभवति, असत्यशास्त्रब्रह्मसिध्योः प्रतिबिंबन दन्यत्रान्वयव्यतिरेकादर्शना दित्यर्थः । ननु एवमपि बाष्पारोपितधूमादिवसत्यस्यापि   ब्रह्मणस्सिद्धौ न विरोध इत्यत आह  (संभावनेति) "प्रमाणत्वाभवात्"- मानाभावायत्ता सत्त्वशंकानिवर्तकत्वाभावादित्यर्थः । ननु स्त्य ब्रह्मसिद्धौ न संभावनामात्रम्, किंतु "वेदान्तविज्ञान सुनिश्चितार्था" इत्यदिप्रमाणै  स्सत्यब्रह्मसिद्धिहेतुत्वन्निर्णीय , सूपसर्गेणात्र विपर्ययव्यवच्छेदा दित्यत्राहे (असत्यादिति) तेषामपि प्रमाणाना मसत्यतया तैस्सत्यब्रह्मसिद्धेर्विद्यमानाया अविद्यमानायाश्च बोधनासंभवात् सत्यब्रह्मसिद्धिर्भवतीति निर्णयो नसिध्यतीत्यर्थः । ननु बाधाभावाद्ब्रह्मसिद्धिस्सत्येत्यधाह (बाधेति)               (तुल्येति) मिथ्याप्रतिसम्बन्धिकत्वस्या विशेषादित्यर्थः (ब्रह्माधीनेति) मिथ्याभूतयोर्वृत्तिसाक्षिणोः प्रकाशाधीनसिद्धित्वं वाच्यम्, तत्र च ब्रह्मान्यत्र प्रकांशागीकारेऽनवस्थाप्रसङ्गात् ब्रह्माधीनसिद्धित्वम्, तथा च विषयमित्यात्वाद्धह्यमिथ्यात्वंस्यादित्यर्थः । "मिथ्यावेद्यत्वं" मिथ्याभूतशास्त्रवेद्यत्वं 
(तुल्यमिति) रज्जुसर्पज्ञानादिष्विति शेषः (विषयित्वेति) तस्य  ज्ञानस्वभावत्वादित्यर्थः  (अत्रापीति) अन्यथाख्यातेरितिभावः (अख्यात्यादीति) आदिपदेन यथार्थख्याति परिग्रहः (असत्ख्यातिवस्येति)  रजतविषयत्वादेः  सत्यत्वांगीकारेपि असद्विषयत्वं सदित्येवत्व येष्टव्यं ;  अन्यथामिथ्यात्वपक्षांगीकारस्यैवानुपपन्नत्वादित्यर्थः । रजताभावे रजतविषयत्वमनुपपन्नम् विषयास्तवे असद्विषयत्वानुपपन्नत्वादंगीक्रियत इत्यत्राह (उपपन्नेति) एवमपि विषयस्यासत्त्वे  तद्विषयत्वमसदिति नियमो भग्न इत्यर्थः ।।
	(एकाप्रहारेणेति) प्रपंचेन सहैव शास्त्रस्यापि मिथ्यात्वेन ज्ञायमानत्वादित्यर्थः (अन्यथेति) शास्त्रतत्प्रामाण्ययोः  मिथ्यात्व ज्ञनाभाव इत्यर्थः । न च स्ववृत्ति विरोध धीः, तथा सति शास्त्रमसदेव निवर्तकज्ञानात्प्राक्त्या नज्ञायत इति त्वदुक्तेरप्यसम्भवात् । अद्वैतप्रमाणास्या सत्यत्वेपि प्रामाण्यस्य सत्यत्वादारोपितलिंगे प्रामाण्यस्यापि मिथ्यात्वादत्र तद्वैषम्यात्सत्य ब्रह्म सिद्धिसम्भव इति केनाप्युक्तम् निरस्यति (एतेनेति) प्रमाण्यस्याप्येकग्रहारेण बाध्यामाननत्वादित्यर्थः ।।     
	 बाधो निषेधधीः (यत्त्विति) अत्रापि बाधोनिषेधधीः (कारणदोषेति) इयं प्रतीति स्तदभाववति तद्गोचरा, दुष्ट कारणजन्यत्वादित्यनुमानात्साध्याभावानुमितेस्सम्भवद्दोषनिश्चयात्मक सामग्रीबलादेव बाधकज्ञानम् सिद्धमित्यर्थः । अनैकान्त्यम् यदृच्छासंवादिलिंगविभ्रमादिभिरुक्तम् (संवादकेति) निश्चये नतात्पर्य, दोषस्यैवलिंग्तवात् । बाधोन्नसाध्याभावः। यद्वा 'बाधाव्यभिचारित्वा' दित्यत्राव्यभिचारनानैकान्त्याभावः, किन्तु बाधावश्यकत्वम्, विषयाभाव प्रतीति र्बाधः (साक्षादिति) दोषज्ञानाद्वाधरूपानुमितेर्न  कल्पनामात्रं, किन्तु वाक्याद्वाधः प्रत्यक्षतोदृश्यतइत्यर्थः । नन्वविद्यादि दोषमूलत्वेपि । वक्तृभ्रमादिदोषजन्यत्वाभावाम्माध्यमिकवाक्यवैषम्याद्वदेन बाध इत्यत्राह (दोषेति) अन्यथा दुष्टेन्द्रियादेरपि वक्तृदोषाभावात्प्रामाण्यप्रसङ्गादितिभावः । (व्यावहारिकेति) व्यावहारिकप्रामाण्यचनपरागम इतिभावः । व्यावहारिकप्रामाण्यं दूषयति । (किमिति)"तथैव" अप्रमाणिकत्वेपि प्रामाणिकवदवभासमानत्वेनैव,   प्रामाण्यस्याभ्युपगमादित्यर्थः । उक्तव्यावहारिकत्ववत्प्रामाण्यस्य मयानभ्युपगतत्वाद्ध्यावहारिक प्रामाण्यम् तत्र  नास्तीत्यत्राह (त्वदिति) यद्वा (माध्यमिकैरित्यादि) "तथैव" अप्रामाणिक्तवे सत्येवेत्यर्थः । 
प्रामाण्याभ्युपगमात्प्रतिभासमानत्वं  सिद्धम्, अभ्युपगमस्यैव प्ररतिभासत्वादित्यर्थः । मा प्रति प्रमाणवदवभासमानत्वं व्यावहारिकत्वमित्यत्राह (त्वदिति) "प्रयोजकत्वे" अप्रमाण्यप्रयोजकत्वे । यद्वा व्यावहारिकलक्षणम् दूषयति । (माध्यमिकैरिति) (तथैवेति) यथा तदागमार्थस्य प्रामाणिकवदभासमानत्वात्मकम् व्यावहारिकत्वं भवति तथा तदागमप्रमाण्याभ्युपगमादित्यर्थः । तान्प्रतितदर्थस्य प्रामाणिकवदवभासमानत्वाद्व्यवहारिकत्वं स्यादितिभावः (सत्यदेवेति) अपौरूषेयत्वेनहि वेदप्रामाण्यं साध्यते अपौरुषेयत्वंच   भ्रमादि वक्तृदोष शंकानिरसनमुखेन प्रामाण्यप्रयोजकम्, एवं च घटपदे जड पदाध्यासेन जायमानायाः वाक्यार्थप्रतीतेर्भ्रमत्वदर्शनात्सत्यत्व विशिष्ट एव भ्रमाद्यभावः  प्रमाण्य प्रयोजक इति वाच्यम् ततश्च वेदस्यासत्यत्वे न ततस्सत्यब्रह्मसिद्धिरितुभावः ।
इति श्री शतदूषणीव्याख्यायां  चण्डमारुताख्यायां असत्यात्सत्यसिद्धिभङ्गः त्रिंशः स्कन्धः ।।30 ।।
वादः 31
	अन्त इति । चिरोधिजनसंक्रमणीयं सर्वत्र पूर्वोत्तराघनिवहरूपं प्रतिबन्धकं येनेति विग्रहः । उपासनाप्रारम्भक्षणएव प्रारब्धेतरपूर्वाघं अबुद्धिपूर्वोत्तराघं च उपासननिर्वृत्त्यनन्तरं शरीरबाधसमये द्विषति संक्रमयिप्यतीति भगवता संकल्प्यते, तस्यच स्वाननुभाव्यत्वेन स्वस्याविद्यमानतुल्यत्वात् तन्मात्रेण मुक्तप्राया भवन्ति विद्यानिष्ठाः, इयमेव जीवन्मुक्तिरुपचर्यत इत्यभि प्रायः । पूर्वापरबादानां प्रथमसूत्रभाष्याभिप्रायविवरणरूपत्वात् समन्वयाधिकरणस्थजीवन्मुक्तिभंगभाष्य- -विवरणस्यात्रासंतिमाशंख्याह समन्वये ति । वेदान्तानां तत्वज्ञानहेतुत्वासम्भवः पूर्ववादउक्तः, इह ब्रह्मणि प्रामाण्याधीना द्वाक्यार्थतत्वाध्यवसाया ज्जीवन्मुक्तिरय- -मित्यर्थः प्रतिक्षिप्यते । अतो वाद द्वयस्यपि पौर्वापर्यप्रयोजकसंगतिविशेषादिह निरूपणं युक्तमिति भावः । ज्ञानस्यैवे ति । जीवस्य ब्रह्मभावो हि मोक्षः, सच स्वाभाविक एव, तादृशस्यापि कर्णचामीकरवदविद्यावशादतात्विका प्राप्तिरित्यप्राप्तिहेतुत्वेनाज्ञानं प्रतिबन्धकम्, तन्निवृत्तिश्च ज्ञानमात्रात् भवतीत्यर्थः । ननु अविद्यानिवृत्तिर्मोक्षः, ज्ञानेन तु मिथ्याभूतस्य बाध एव न निवृत्तिरिति कथं ज्ञानमात्रान्मुक्तिरित्यत्राह बाधे ति । ननु ज्ञानेन निवृत्तावपि प्रतिबन्धकध्वंसा सिद्धेः कथं मोक्ष इत्यत्राह नही ति । सत्यसर्पस्थल एव 
भयनिवृत्तेर्मुद्गरादिजन्यसर्पविनाशापेक्षाः, मिथ्यासर्पस्थले रज्जुयाथात्म्यज्ञानान्नि वृत्तिमात्रमेवापेक्षितम्, एवमिहापीत्यर्थः । नचे ति । ज्ञानमात्राधीना निवृत्तिः, सातु सत्यत्वे सति न स्यात्, तच्च शरीरादेर्नास्तीत्यर्थः । तमेवमि ति । इहजीवद्दशायमित्यर्थः । तमेवे ति । तं विदित्वैवेत्यन्वयादन्यनरपेक्षात् ज्ञानादेर्मोक्षश्रुतेर्जीवत एव मोक्षस्सिद्ध इत्यर्थः । यदे ति । अत्र अथेत्युक्ते रत्रेत्युक्तेश्च जीवत एव मुक्तर्गम्यते । ननु मुक्तावपि यदि देहाद्यनुबन्धानुवृत्तिः तर्हि पश्चादपि कथमत्यन्तनिवृत्तिरित्यत्राह स्वयमेवे ति । 
वादः 32
	यदधिकरणमि ति । यत् ब्रह्म अधिकरणत्वादिभिर्हेतुभिर्विश्ववाचिपदैः प्रोच्यते तदेवमाराधयाम इत्यर्थः । पूर्वार्धेनोपचारनिमित्तान्युच्यन्ते । तत्र विधेयमिति राजादिवन्नियाम्यत्वं विवक्षितम् । अन्तर्यामिणमित्यनेन मुख्यवृत्तिनिबन्धनं शरीरित्वं विवक्षितम् । अजमित्यनेन प्रकृतिवत् स्वरूपविकारभावो विवक्षितः । अजडमित्यनेन 
जडांश एव बाधार्थसामानाधिकरण्यं चिदंशे तादात्म्यमिति 'सर्वं खल्वि' त्यादौ सामानाधिकरण्यवैरूप्यं स्यादिति सूचितम् । निरवधिमहिमानमिति हेयसंसर्गप्रयुक्तदोषाभावो विवक्षितः । 'सर्वंखल््वि' ति बुद्धिस्थश्रुतिगतब्रह्मपदापेक्षया यद्धीति नपुंसकनिर्देशः । यइहे ति । ब्रह्मणो निर्विशेषचिन्मात्रत्वात् सर्वे पदार्थाः तदविद्याविवर्तभूताः, अतस्तेषामधिष्ठान भूतब्रह्मणा सामानाधिकरण्यनिर्देशो बाधार्थ इत्यर्थः । तत्वोपदेशपरेष्वि ति 'मनो ब्रह्मेत्युपासीते' त्यादिव्यावृत्तिः । ते चोरत्वाभिमानविषय इत्यन्वयः । ननु चोरत्वाभिमानविषये स्थाणुत्वविधानान्न बाधार्थतेत्यत्राह नच स्थाणुत्वमिति । अनपेक्षितत्वाच्छ्रोतु रिति । चोरभ्रमजन्यभयनिवृत्तये चोरबुद्धिमात्रं निबर्त्यमित्यर्थः । अनिर्वचनीयचोरबाधेपि तन्निवृत्तिस्सिद्ध्यतीत्याह अत इति । तल्लिंगोपदेशादपि तदुपदेशो वरं लाघवादिति भावः । सत्ये ति । सत्यासत्ययोरन्योन्यं सामानाधिकरम्येष्वत्यर्थः । इदं सर्व मिति अनिर्वचनीयचोरबाधेपि गृहादौ ज्ञायमानस्य चोरस्याबाधात्तत्सिद्धिः, इह तु द्वितीयप्रतीतिस्थले सर्वत्र श्रुतिबाधावतारान्न कस्यापि सिद्धिरित्यर्थः । सर्वत्रे ति . प्राकरणिकस्य व्यवहितस्य वा विधेस्सत्वादित्यर्थः । क्लृप्तव्युत्पत्तेरसम्भवात् सामानाधिकरणस्य बाधे व्युत्पत्तिः कल्प्यत इति संकते प्रवृत्तिनिमित्तयो रिति । तथापी ति । मुख्यप्रवृत्तिनिमित्तयोरेकाश्रयत्वविरोधेपि न व्युत्पत्त्यन्तरं कल्पनीयम्, यथा गंगायां घोष 
इत्यादौ विभक्त्यनुसारेम प्रकृतेरेव लक्षणा कल्प्यते, नतु अन्यत्र सिद्धं आधाराधेयसंसर्गबोधनासागर्थ्यं विहाय वाक्येशक्त्यन्तरं कल्प्यते, तथात्रापि समानविभक्त्यनुरोधेन प्रकृतेर्वृत्त्यरस्वीकारेण क्लृप्तव्युत्पत्तेर्निर्वाहादित्यर्थः । ननु न वयं व्युत्पत्त्यन्तरं स्वीकुर्मः, किन्तु क्लृप्तव्युत्पत्त्यनुरोधेन प्रकृतेर्बाधलक्षणकत्वमित सामानाधिकरण्यस्य बाधार्थतेति शंकते तथापी ति । व्युत्पत्त्यन्तरकल्पनेपीत्यर्थः । तथाप्यन्तत इत्यन्वयः । तत्र हेतुरित्यन्तः ।।
इति वाधूलकुलतिलकश्रीनिवासाचार्यपादसेवासमधिगतपरावरतत्वयाथात्म्येन तदेकदैवरतेन तच्चरणपरिचरणेन तत्प्रसादलब्ध महाचार्यापरनामधेयेन रामानुडदासेन विरचितायां बाधार्थसामानाधिकरण्यभंगो द्वात्रिंशःस्कन्धः । 
वादः 33
		ब्रह्मद्वेषिकुद्दष्टिकल्पित पृथक्सिद्धान्तहस्तप्रदै
		र्दुस्तर्कैश्शतथा विभिन्नशिरसश्शूलापनोदाय यः । 
		भामावाविरभूदकृत्रिमगिरस्सन्धानकौतूहली
		श्रीमान्वेंकटेशिको दिशतु नस्त्रय्यन्तधीसम्पदम् ।।
		विविधमतसमुत्था स्वप्रमा या [यद्वि] विगीता
		प्रमितिरपि यदिष्टेत्यन्यधातो दुरीक्षा ।
		प्रमितितदितरत्वावस्थितिर्बुद्धिपंक्ति
		स्तमखिलगुमराशिं श्रीनिवासार्यमीडे ।।
	बहुविधेति । अनेन विद्याभेदो ज्ञानभक्त्यादितारतम्यं च वक्ष्यमाणगुरुशिष्यभावादिप्रयोजकं विवक्ष्यते । प्रभावपूतै रित्यनेन ज्ञातृज्ञानयोर्भिन्नत्वात्तदभिन्नत्वेनाभिमतायाः संविदः कथमेकत्वमिति व्यज्यते । बहुभिर्निषवित मित्यनेन जीवानां परस्परं भेदात् ईशेशितव्यभेदाच्च तदभिन्नत्वेनाभिमतायाः संविदः कथमभेद इति सूच्यते । 
	एकैवेति । यद्यपि संविदैक्यमेवास्मिन्वादे निरसनीयमित्येकस्या एव संविदस्तत्तद्विषयावच्छिन्नज्ञप्तिरूपेण विवर्तमात्रमनुवाद्यम्, तथापि प्रसंगात् ज्ञात्रादिविवर्तानुवादः । घटादीति । यद्येकस्य देवदत्तस्य घटविषयकं ज्ञानं निरुक्तरूपं तदा 
तस्मिन् ज्ञाने तत्परिणामत्वात् कृत्स्नस्यापि सर्वापि ज्ञप्तिर्देवदत्तस्यैवति तं प्रति विदिताविदितविभागो 	न स्यात्, अविदितार्थाभावात् ;  तथा तदतिरिक्तानां यज्ञदत्तादीनां ज्ञानस्यैवाभावात् तान्प्रत्यापि विदिताविदितविभागो न स्यात् ;  यदिचैकं यज्ञदत्तस्य घटविषयकं ज्ञानं निरुक्तरूपमित्युच्येत, तदानीमष्येवं प्रसंग इत्यर्थः । दूषणान्तरमाह तत्तदिति । यदैकस्य ज्ञानस्य निरुक्तरूपत्वं तदा तत्पूर्वोत्तरकालयोः प्रपञ्चानुपलब्धिप्रसंगः; यद्यन्यस्य, तदा तत्पूर्वोत्तरकालयोस्तत्प्रसंग इत्यर्थः । ननु घटसंविदेव सामग्रीवशात्क्रमेण तत्तत्प्रमातृभिः तत्तद्विषयैश्च सम्बध्यत इति न विदिताविदितविभागप्रसंगः, नापि पूर्वोत्तरकालयोः प्रपञ्चानुपलम्भप्रसंग इति शंकते सैवेति । घटसंविदेवेत्यर्थः । अतच्च वेद्यमिति । घटातिरिक्तं वेद्यमित्यर्थः । इदं प्रमात्रन्तरोपसर्पणस्याप्युपलक्षणम्; यथा बाह्यार्थानां घटादीनामान्तरपदार्थानां सुखादीनां च उत्पत्तिविनाशप्रत्ययो भेदप्रत्ययश्च, तथा संविदोप्युत्पत्तिविनाशप्रत्ययो भेदप्रत्ययश्च निराबाध 
इति संविदैक्यमनुपपन्नमिति परिहरति घटादेरिवे ति । विनाशादीत्यादिपदेन भेदो गृह्यते । न चायं प्रत्ययो भ्रम इत्याह निर्बाधत्वादिति । क्रमेणोपसर्पणे देवदत्तस्य ज्ञानदशायां यज्ञदत्तस्य ज्ञानं न स्यादित्यपि बोध्यम् । ननु - सुक्तिरजतादिवत्प्रत्यक्षत्वमेव बाधकमिति नियमो नास्ति, ज्वालैक्यस्य युक्त्या बाधदर्शनात् ; ततश्च लाघवानुगृहीतेन घटसंवित् पटसंविदो न भिद्यते संवित्त्वात् यथा पटसंवित् इत्याद्यनुमानेन भेदप्रतीतेर्बाधस्स्यादित्याशंकायामाह यौक्तिकबाधस्येति । तत्रापि लाघवसहकृतस्य सुखत्वादिहेतोः सुखान्तराभेदसाधकस्य प्रवृत्तेरिति भावः । आदिपदेनेच्छादिपरिग्रहः । ननु संविद्भेदप्रतीतिः लाघवसहकृतानुगतबुद्ध्यैव बाध्यते ; नचैवं सुखदुःखादावपि तथा प्रसंगः, तत्रानन्यथासिद्धभेदप्रतीत्यानुगतबुद्धेः जातिविषयत्वकल्पनात् ; संविद्भेदप्रतीतिस्तु विषयाश्रयरूपोपाधि विषयतयान्यथासिद्धा, सुखदुःखादावाश्रय- -भेदानुभवेपि निर्विषयत्वादेकाश्रये सुखदुःखभेदप्रतीतिरन्यथासिद्धैव, तस्माल्लाघवसहकृतानुगतप्रत्ययस्य सत्त्वादन्यथासिद्धियोग्याया भेदप्रतीतेर्न संविद्भेदसाधकत्वमिति शंकते विषयाश्रयेति । व्यावर्तत इति । भिन्नतया ज्ञायत इत्यर्थः । यद्येवं लाघवसहकृतानुगत बुध्द्या संविदैक्यसिद्धिः, तर्हि अहमर्थादेश्चैकत्वमहमर्थबेदप्रतीतेश्शरीरभेदविषयत्वं सुखदुःखादिभेदप्रतीतेश्चाश्रयभेद- -विषयत्वमिति स्यात् ; यदिचैकाश्रयसुखादिभेद 
प्रतीतिरन्यथासिद्धेत्युच्येत, तदैकाश्रयैकविषयसंविद्भेदप्रतीतिरनन्यधासिद्धैवेति तुल्यमित्यभिप्रायेण परिहरति नेति । उत्पत्तिविनाशप्रत्ययस्य च नाश्रयविषयाभ्यामन्यथासिद्धिरित्यपि द्रष्टव्यम् । ननु यथा घटपटयोस्स्वरूपप्रतीतिमात्रादेव भेदः प्रतीयते न तथा संवित्स्वरूपप्रतीतिमात्रात् संविद्भेदः प्रतीयते, किन्तु विषयाश्रयान्तरप्रतीतौ सत्यामेव, ततश्च संविद्भेद औपाधिकः, उपाधिमन्त्ररेणाविभाव्यमानत्वात्, आकाशभेदवत्, इत्यभिप्रायेण शंकते निराकारायाइति । आदिपदेनेच्छाद्वेषादिसंग्रहः । कारणान्वयव्यतिरेकानुविधानात् संयोगादेः कार्यत्वम्, तत एव तन्नानात्वञ्चेत्याशंक्य तुल्यत्वेन परिहरति अन्वयेति । व्यक्तिमात्रमिति । अभिव्यक्तिमात्रमित्यर्थः । श्रद्धधानस्येति । निरुक्तयुक्तिमिति शेषः । संविद उत्पत्तिमनभ्युपगच्छतस्तव कथं तदभिव्यक्तिरूपायास्संविद उत्पत्तिरित्यपि बोध्यम् ।
	ननु न हि वयं देवदत्ताद्याश्रयतया उत्पत्त्यादियोगितया भिन्नतया च यत् प्रतीयते तस्याभेदं वदामः, वृत्तेरेव तथा प्रतीतेः, किन्तु तदन्या काचिन्निराश्रया स्वतो निर्विषया 
तत्तदाकारवृत्त्यवच्छेदेन घटादिविषया संविदस्तीति तस्या एवाभेदं ब्रमः; नच तस्यां मानाभावः, अस्ति तावन्नीलोत्पलपलाशश्यामलमरविन्दलोचन- -मिन्दिरारमणमनवरतमनुचिन्तयतामाप्रहरं  घटादिज्ञानधारायामपि तावत्कालीन- -चित्तवृत्तिगोचरं तावत्कालीनात्मगोचरं चानुसन्धानं एतावन्तं कालमिदमनुभवन्नेवाहमासमिति, तत् कथमुत्पत्त्यादिमत्तया प्रतीयमानाऽहमर्त- -धर्मातिरिक्तस्वतन्त्रसंविदभावे संगच्छताम्, धारामध्यपतिततत्तद्विज्ञानानां तत्तत्कालीनात्मनश्च पूर्वमनुभवागोचरत्वेन इदानीमनुसन्धानानुपपत्तेः । ननु तत्तज्ज्ञानानन्तरमेवोत्पन्नानुव्यवसायात्मज्ञानाभ्यां संस्काराधानादिदानीमनुसन्धानमिति    चेन्न; - तथा सति विजातीयज्ञानव्यवधानेन ध्यानत्वधारात्वयोरनुपपत्तेः । किञ्च नैरन्तर्येण पठ्यमानकेशवादिनामान्तर्गतवर्णेप्वाद्यवर्मस्थितिसमये तद्विषयकत्वादि- -निर्विकल्पकं द्वितीयवर्णोत्पत्तिश्च, तत्सविकल्पकसमये द्वितीयस्य स्थितिः, तदनुव्यवसायसमये द्वितीयस्य नाशः, तदनन्तरं द्वितीयस्य ग्रहणायोगात् तृतीयस्य चतुर्थस्य वा ग्रहो वक्तव्यः, तत्र च मध्येनुव्यवसायकल्पने द्वादश नामश्रवणानुपपत्तिः, तदकल्पने चाश्रौषमिति प्रतिसन्धानानुपपत्तिरिति कष्ट दशामापन्नमनुसन्धानम् । एवमिष्टविषयज्ञानादेवं सुखं जायते, 
न तदनुव्यवसायात्, इष्टज्ञानस्यैव तद्धेतुत्वात्, सुखञ्चोत्पन्नमवश्यं ज्ञातव्यमिति कथमिष्ट ज्ञानानुसन्धानम्, सुखज्ञानकाल एव तस्य नष्टत्वात् । ननु सुखात् पूर्वमिदज्ञानमेव ; नच तदेव साधनं सम्भवति । ननु घटाकावृत्त्यनन्तरं तत्साध्यं घटस्फुरण विषयं वृत्त्यन्तरं जायत इति चेन्न ; - मयापि तथा सुवचत्वात् । किञ्च घटो ज्ञायत इति प्रतीतिस्तावद््दुरपह्नवा, त्वयापि निर्वाह्यैव, सैव कदाचित् स्फुरतीति व्यवहारं जनयति, कदाचित् विषय इति व्यवहारम् ; नच व्यवहारभेदमात्रात् विषयभेदः, घटकलशादिव्यवहारादपि तथा प्रसंगात् ; नच सकर्मकाकर्मकयोर्ज्ञानस्फुरम योरभेदनुपपत्तिः, स्फुरमस्याकर्मकत्वासिद्धेः ; ज्ञानविषयत्वस्यैवाकर्मत्वात् ;  तदेव स्फुरतीति प्रतीयते, यथा रोचत इतीच्छाविषयत्वम् । ज्ञानेन स्फुरतीति व्यतिरेकनिर्देशश्च ज्ञानस्य विषयत्वं प्रति प्रयोजकत्वादुपपद्यत एव । यच्चोक्तमनुगतबुध्द्या संविदैक्यसिद्धिरिति;  तन्न, निश्चितभेदविषयानुगतबुद्धेर्जातिविषयत्वनियमात् । नचोपाधिविशयतया भेदनिश्चयोऽन्यथासिद्ध इति वाच्यम्, उपाधेरदर्शनात् । नच विषयाश्रयावेवोपाधी, विषयाश्रया भेदेपि संविद्भेदप्रतीतेः । नच तत्र वृत्तिरेवोपाधिः, अवेद्यत्वभंगे वृत्ति निरासात् 
; इति । 
	आघ्रातत्वेपी ति । दोषोऽस्त्येवेति शेषः । तत्र हेतुमाह मिथ्ये ति । दृश्यत्वादिति भावः । तदभ्युपगमेपी ति । फलव्याप्यत्वाभावेपि वृत्तिव्याप्यत्वस्य सत्वात् प्रमाणविषयत्वेपि न मिथ्यात्वमिति स्वाभिमतप्रमाणाभासबलात् तदभ्युपगमे पीत्यर्थः । यद्वा, ननु ब्रह्मस्वरूपस्य स्वप्रकाशत्वं सिद्धान्ते पीष्यत एव, धर्मभूतज्ञानं च तत्तदवस्थाविशेषवत्, अतस्सम्प्रतिपन्नस्यैव ब्रह्मप्रकाशस्य घटादिसंविद्रूपता कल्प्यते, लाघवात्, नत्वनन्तानां संविद्रूपता, गौरवात्, त्वदभिमतधर्मभूतज्ञानस्थाने अज्ञाननिवृत्त्याद्यर्थमन्तःकरणवृत्त्यंगीकारान्न गौरवमित्यासंक्य ब्रह्मस्वरूपस्य स्वप्रकाशत्वांगीकारेपि तस्य विषय प्रकाशत्वासम्भवात् अनन्तसंवित्कल्पनन्न दोषायेत्याह तदभ्युपगम इति । तदेवे ति । वर्त्तमानकाल इवेत्यर्थः । तेनापरोक्षोपलब्धिप्रसंगादित्युक्तं भवति । ननु तत्तत्सामग्रीवशात् तत्तदाकारवृत्त्युपरागे सति तत्तद्विषयोपब्धिरिति न सर्वदा सर्वो पलब्धिप्रसंग इति चोदयति क्रमेणे ति । किमुल्लेखनं संविदभिन्नम्, उत ततो भिन्नमिति विकल्पमभिप्रेत्याद्यं दूषयति नित्यत्वेने ति । द्वितीयेपि किमुल्लेखरसविदः परिणामः, उत 
विषयसन्निधिः, उत विषयसत्वमेवेति विकल्पमभिप्रेत्याद्यंदूषयति निर्विकारत्वेने ति । तृतीयं पक्षमाशंकते विषये ति । तत्काल इति । स्वत्वकालइत्यर्थः । तदभावेपी ति । अनिर्वचनीयोत्पत्त्यभावेपि परोक्ष भ्रान्त्युल्लेखस्य विद्यमानत्वादित्यर्थः । विषयीकरणमेवोल्लेख इति चेन्न; - विषयसन्निकर्षादिना विषयत्वोत्पत्तिसम्भवे वृत्तिकल्पनावैयर्थ्यात् । अथ देव दत्तान्तःकरणावच्छिन्नचैतन्यस्य विषयावच्छिन्नचैतन्यस्यैक्ये सत्येव घटादिविषय कज्ञानस्यै तदीयत्वमितिचेन्न; तथा सति वृत्त्यभावदशायां तत्प्रकाशस्य तदीयत्वाभावादेव तदव्यवहारोपपपत्तावावरमकल्पनं मुथैव स्यात् । नच खण्डानन्दाप्रकाशाय तत्कल्पनम्, स्वरूपनाशायोगात् । नचाद्यव्यवहारार्थं तत्कनम्, ब्रह्मणः प्रवृत्त्यनर्हत्वात् । यथा कथञ्चिदुद्देश्यकप्रवृत्तेश्च वेदान्तश्रवणाभावादेवोपपत्तेः । तस्यावरणनिवृत्तिपूर्वकालीनत्वेन तत्साध्यत्वायोगाच्च ब्रह्मकर्तृकाभिलापस्य करणादिसत्वे इष्टत्वात् ; तदसत्वे तत एव तदभावोपपत्तेः । अथ इदमाकारवृत्त्युदये सतीदमवच्छिन्नचैतन्यैक्यात् तदेव चैतन्यं शुक्त्यवच्छिन्नचैतन्यमिति इदंस्फरणवत् शृक्तिस्फुरणमप्येतदीयमेवेति शुक्तिभानमपि स्यादिति तदभावायावरणकल्पनमिति चेन्न; - स्वसत्तानियतसाक्षिभानस्याभावायोगात्, वृत्तिप्रयुक्तितदीयत्वस्याप्यनिवृत्तेः व्यवहाराभावार्थं तत्कल्पनेपीदम्भानवत् 
शुक्तिभानस्यावर्जनीयत्वात् । नचेष्टापत्तिः, अनुभवविरोधात्; अधिष्टानतत्वसाक्षात्कारे विद्यमाने रजताध्यासायोगाच्च । आवरणमपि यदि व्यवहारयोग्यत्वाभावः, तदा प्रतियोगिसमानसत्ताकस्य प्रतियोगिदेशे असम्भव एव, भिन्नसत्ताकत्वे च प्रतियोगिना विरोधाभावात् तत्प्रयुक्तकार्यमपि स्यादेवेति न व्यवहारभावोऽपि वक्तुं शक्यः । नच योग्यताभावस्य प्रतिबन्धकत्वम्, योग्यताभावस्य योग्यतापेक्षया भिन्नसत्ताकत्वेन पारमार्थिकत्वे निवृत्त्ययोगात् प्रातिभासिकत्वे वाच्ये प्रतिबन्धकत्वायोगात् । अविद्याया एव प्रतिबन्धकत्वकल्पने लाघवं च । व्यवहारयोग्यताया एवाभावे आवरणकल्पनमेव व्यर्थम् । यदिच विपरीतव्यवहारयोग्यता आवरणम्, तदानीमप्युभयव्यवहारप्रसंगो दुर्वारः । प्रतिबन्धकत्वकल्पने च वैपरीत्यापत्तिः । तस्मात् ब्रह्मस्वरूपस्यैव वषयावभासरूपत्वे सर्वदा सर्वोपलम्भप्रसंगो दुर्वार एव । 
	नवे ति । भासकावैकल्येपि कदाचिदभाने कदाचिदपि भानं न स्यादित्यर्थः । सर्वेषाञ्चे ति । तथाच ज्ञानार्थप्रवृत्तिर्लोकवेदयोः क्वापि न स्यादिति भावः । सर्वेपी ति । 
इन्द्रियवैकल्यप्रयुक्तकार्याभावादिति भावः । गुरुशिष्ये ति । ज्ञानभेदाभावे किञिज्ज्ञत्वबहुज्ञत्वरूपवैषम्याभावादिति भावः । निरर्थक इति । विषय एव नास्तीति वादिनं प्रति सर्वविषयोपलम्मप्रसञ्जकवाक्यं सुपुप्पसौरभ्यापादकवाक्यवत् अर्थशून्यमित्यर्थः । तथाविधमि ति । अनुपपन्नतैकवेषमित्यर्थः । किमिदं पीतविशिष्टस्वमात्रविषयत्वम्, तथैव शुक्लविशिष्टस्वमात्रविषयत्वादिकञ्च, किं वा संविन्मात्रविषयत्वमेव? नाद्य इत्याह नीलादिकमि ति । अन्तर्भाव्यैवे ति । संविदं प्रति विषयतया विशेषणीकृत्येर्थः । नीलादिनानात्वेने ति । नीलविशिष्टस्वमात्रविषयायाः पीतविशिष्टस्वमात्रविषयसंविद- भेदायोगात् संविन्नानात्वं सिद्ध्येत्यर्थः । ननु -नीलपीतादिकं सर्वमेकमेव, अतो नीलविशिष्टस्वमात्रविषयायास्संविदः पतिविशिष्टस्वमात्रविषयसंविदभेदो युज्यत एवेति शंकामनूद्यं दूषयति तन्नानात्वे ति । तच्छब्देन नीलादिकं परामृश्यते । ननु नीलादीनां सर्वेषां विषयाणामेकत्वात् नानात्वाच्च संविदैक्यं नानात्वप्रतीतिश्चोपपद्यत इत्यत्राह नानात्वैक्तवे ति । ननु कथं समुच्चयानंगीकारः, अद्वैतं ह्यंगीकृतम्, तद्भेद एव चित्राद्वैतमित्यत्राह चित्रे ति । कथमनुभ्युपगमः, स्वगोष्ठीमध्यपात्यभ्युपगमस्यैव स्वाभ्युपगमत्वादित्यत्राह अभ्युपगच्छतामपी ति । संविन्मात्रविषयत्वमेव स्वमात्रविषयत्वमिति द्वितीयं कल्पमुत्थापयति अथे ति । तत्प्रकाश इति । नीलादिप्रकाश इत्यर्थः । तदभावेचे ति । 
नीलादिव्यवहाराभावे कथं नीलाद्यनन्तर्भावोक्तिः, तदुक्तिरूपव्यवहारस्यैव नीलादिविषयत्वादित्यर्थः । ननुमिथ्यार्थस्य कृत्स्नस्याप्येकत्वात् नानात्वाभावेन कथं सर्वशब्दार्थ इत्यत्राह नचेति । तथापी ति सर्वशब्दस्याशेषपरत्वादित्यर्थः । असद्विषयत्वादावि ति । किं प्रतीयामानस्यं घटादेरसत्त्वं विवक्षितम्, उत प्रतीतेः खपुष्पादिविषयत्वम्, नोभयमित्याह दत्तोत्तरत्वादि ति । सिद्धान्तविरोधात् बन्धाभावेन शास्त्रवैय्यर्थ्यात् घटादिप्रत्यक्षविरोधात्, सर्वोपलब्धिप्रसंगस्य दीर्घायुष्ट्वाच्चेत्युपान्त्यान्त्यैर्हेतुभिरित्वर्थः । नन्वस्तु नीलादिविशिष्टस्वमात्रविषयत्व- -मेवेति पक्षः, नचैवं सति संविद्भेदप्रसंगः, नीलादीनां भिन्नाभिन्नत्वेनाभेदमादायं संविदैक्योपपत्तैः, नच भेदाभेदयोर्विरोधादेकत्रासम्भवः, अविद्याविलासत्वेन थ्याभूतयोर्दुर्निरूपस्वभावयोर्धौर्घट्यस्यैवालंकारत्वादित्याशंकामनूद्यदूषयति अनि- -रूपिते ति । अनिरूपितो यो भेदाभेदरूपाविद्याविलास- -स्तद्दौर्घट्यस्यादोषत्वविश्रम इत्यर्थः । 
अनिरूपितपदेन निरूपणायोग्यत्वं विवक्ष्यते । अस्मदुक्ते ति । दौर्घट्यांगीकारः अस्मदुक्तदोषांगीकाराधीन इति भावः । त्वदुक्तदोषाणां पारमार्थिकविरोधित्वेपि विद्यमानत्वमात्रेणाविरोधात् तदंगीकारो न दोषायेति शंकते अवस्तुनी ति । दोषाः - त्वया दोषत्वेनाभिमताः । नदोषाः - नास्मदनिष्टावहाः । प्रपञ्च इति । प्रपञ्चे व्यावहारिकव्यवस्था या त्वयांगीक्रियते तद्विपरीतव्यवस्थायां त्वदुद्भाविता दोषा न दोषास्सयुः, मिथ्यापदार्थस्य तथापि सम्भवात्; एवमिन्द्रियसन्निकर्षाभावादसतः प्रत्यक्षत्वं न सम्भवतीति त्वया असत्ख्यातिनिरसनं चायुक्तं स्यादित्यर्थः । दूषणान्तरमाह - वस्तुनिचेति । दोषोहि स्वरूप विघातकः, सच पारमार्थिके न सम्भवत्येव, पारमार्थिकत्वव्याघातात्, अतः क्वापि दोषो न स्यादित्यर्थः । त्यजे ति । वस्तुन्यपि स्वरूपविघातस्य त्वयांगीकारादिति भावः । नच दोषा अवस्तुन्येव पारमार्थिकत्वविघातका इति वाच्यम्, तथासति प्रपञ्चे पूर्वोक्तविपरीतव्यवस्थाप्रसंगस्य दुर्वारत्वात् । ननु संविव्द्यतिरिक्त एव दोषः, न संविदीति शंकते न संविदी ति । संविव्द्यारितिक्तस्या वस्तुत्वादवस्तुनिच दोषाभावस्य त्वयैवोक्तत्वादिदानीं संविदतिरिक्ते दोष इत्युक्तिराशामात्रमेव, नतुस्वाभिलषितार्थसिद्धिरत्याह आशामात्रमिति । दूषणान्तरमाह विद्याविद्ययोरिति । नीलादीनां भेदाभेदयोरनिरूपणीयत्ववत् विद्याविद्ययोरपि भेदाभेदयोरनिरूपणीयतया अनृतजडपरिच्छिन्नत्व[व्यावृत्ति] बोधकसत्यज्ञानादिवाक्यस्य तत्वावेदकत्वन्न स्यादिति भावः 
। शुद्धे ति । शुद्धा मिथ्यावस्त्व विषया या विद्या तत्स्वरूपं यत् ब्रह्मविज्ञानं तस्य शुद्धज्ञानापेक्षया भिन्नाभिन्नतया शुद्धविज्ञानादेवापवर्ग इति कुतो नियम इत्यर्थः । किञ्च अविद्या स्वरूपे हि सिद्धे तद्विलासभेदाभेदयोदौर्घट्यं न दोषायेत्यि वक्तुं शक्येत, सैव न सिध्द्यतीत्याह तत्स्वरूपादी ति । अविद्याया दोषान्तरमाह अविद्ये ति । ... ... ... ... ... देशादी ति । आदिशब्देन कालो गृह्यते । देशकालयोर्बहुत्वेपि व्यापकत्वान्नित्यत्वाच्च क्वापि देशे काले वा तदाभावायोगादित्यर्थः । न वयं ब्रह्मव्यतिरिक्तस्यासत्त्वं ब्रूमः, किन्तु मित्यात्वमात्रमित्यत्राह तन्मिथ्यात्व ति । आदिशब्देन व्यावहारिकत्वं  गृह्यते । मिथ्यात्वस्य निरासात् ब्रह्मव्यवतिरिक्तापलापः शून्य एव पर्यवस्येदिति भावः । एवं विद्यायां ब्रह्मस्वरूपत्वपक्षे दूषणमभिधाय ब्रह्मातिरिक्तत्वाक्षे दोषमाह ब्रह्मव्यवतिरिक्तस्ये ति । एवं ब्रह्मातिरिक्तविद्यापक्षेपि तदन्यतदभावतद्विरोधि रूपविकल्पत्रयमभिप्रेत्य त्रयाणां साधारणं 
दोषमभिधाय विरोधपक्षे प्रातिस्विकं दोषमाह भ्रान्तिरूपे ति । ब्रह्मस्वरूपातिरिक्तज्ञाने भ्रान्तेरप्यन्तर्भावादिति भावः । यद्वा ब्रह्मस्वरूपातिरिक्तस्य कृत्स्नस्यापि मिथ्याविषयतया भ्रान्तिरूपत्वादिति भावः । नचाखण्डाकारवृत्तेर्मिथ्याविषयत्वाभावान्न भ्रान्तित्वम्, अत स्तद्विरोधित्वविवक्षायां न दोष इति वाच्यम्, तादृशवृत्त्यवच्छिन्नचैतन्यस्य तद््वृत्तिभासकत्वेन भ्रान्तित्वानपायात् । किञ्च यदि दुर्घटत्वमविद्याया न दोषः, तर्हि अविद्या ब्रह्मैवास्तु, नच ज्ञाननिवर्त्याया अविद्यायाः ब्रह्मात्मभावानुपपत्तिः, नापि ब्रह्मण एव दोषत्वे तदतिरिक्ताधिष्ठानाभावात् अध्यासानुपपत्तिः, दौर्घट्यस्यादोषत्वादेव, इत्याह किञ्चे ति । नन्वेवं दुर्घटत्वादिभिस्तैरनैकान्तवादस्यैवालम्बने जयपराजयादिव्यवस्थाया अभावे भवद्भिस्ते कथं पराजिता भवेयुरिति तटस्थशंकामनूद्य परिहरति तत्वमित्यादिना । तत्वमेवभेदाभेदावित्यस्य यत् भवद्भिर्ब्रह्म निर्विशेषञ्चेत्यादिकमुच्यते तदपि तैरंगीकृतमेवेति कथं ते निरसनीया इति भावः । तत्वावेदके ति । भवदीयवाक्यानि तत्त्वावेदकान्येातत्वावेदकानीति तैः कथं ते निरसनीया इति भावः । सत्तैवे ति । प्रतिवादिन एवासत्त्वं वदतः कथं ततः पराजय इति भावः । एवमुक्तरीत्योत्तरत्रापि भाव उन्नेयः । तन्निरसने नास्मभिर्यतिव्यमित्याह न नः काचिदि ति । लौकिका इत्यादि । वैदिकत्वभूमिकां परिगृह्यनेकान्तवादरिग्रहादिति भावः । सद्भिः प्रतिक्षेपे हेत्वन्तरमाह तथाचे ति । अनिरूपिते ति भावप्रधानो निर्देशः । अनिरूपितत्वमेव रमणीयत्वमलंकारो यस्य व्यावहारिकत्वस्य तव्द्यवस्थायाश्च तेन व्यावहारिकत्वादिना यद्विप्रलम्भनं 
तदर्थशून्यमापद्यते । दुर्घटत्वस्यांगीकारादेव व्यावहारिकत्वे तत्तव्द्यवस्थाश्च न सिध्यन्तीत्यर्थः । ननु दुर्घटत्वेपि प्रामाणिकत्वादेव तत्सिद्धिरित्यत्राह प्रातिभासिकवदि ति । ततश्च तद्वैषम्यं न सिध्द्येदिति भावः । कथं व्यावहारिकस्य प्रातिभासिकवदप्रामाणिकत्वमित्यत्राह तस्यापी ति । प्रातिभासिकस्याप्यप्रामाणिकत्वप्रयोजकतया अविचारितरमणीयत्वस्य तैरेवांगीकारादित्यर्थः । फलितमाह तथाचे ति । व्यवहारसम्बन्धित्वादि ति । व्यावहारिकत्वादित्यर्थः । एवं प्रातिभासिकत्वादेवाप्रामाणिकतया व्यावहरिकस्य प्रातिभासिकाद्वैषम्या सिद्धेः वेदान्तादीनामपि व्यावहारिकतया स्वरूपतस्तत्साध्यप्रवृत्तितो विषयतः फलतश्च वैष्म्याभावात् सन्तः प्रतिक्षिपन्तीत्यर्थः । वैषम्यांगीकारे बाधकमाह तद्वैषम्य इति । प्रातिभासिकत्वव्यावहारिकत्वाभ्यां वैषम्यस्य वक्तुमशक्यत्वात् 
पारमार्थिकत्वापारमार्थिकत्वाभ्यामेव वैषम्यस्य वक्तव्यतया भेदवादप्रसंग इत्यर्थः । ननु अतत्वावेदकवाक्यमपरमार्थविषयम्, तत्वावेदकवाक्यं परमार्थ विषयम् , इति वैषम्यसमस्त्येवेत्यत्राह तत्वावेदके ति । यदि ब्रह्म तत्वावेदक वेद्यमित्युच्यते तदा वचोन्तरेण ब्रह्ममिथ्येत्युक्तं भवति, दृश्यत्वात् । यद्यब्रह्मणस्तत्वावेदकवेद्यत्वमिष्येत तर्हि तत्वावेदकवेद्यस्य पारमर्थिकत्वांगीकारादेव भेदवादप्रसंग इत्यर्थः । 
इति वाधूलकुलतिलकश्रीनिवासाचार्यपादसेवासमधिगतपरावरतत्वयाथात्म्येन तदेकदैवतेन तच्चरणपरिचरणपरायणेन तत्प्रसादलब्ध महाचार्यापरनामधेयेन रामानुजासेन विरचितायां शतदूषणीव्याख्यायां चम्डमारुताख्यायां संविदद्वैतभंगः त्रयस्त्रिंशस्कन्धः । 

वादः 34
श्रुतिनिरवसितप्रयुक्ततर्कापशदकुमन्त्रहतोद्गमस्ववाचाम् । 
	विपदुपशमने स ए मन्त्रो भुवि निगमान्तगुरूपदेश एकः ।।
		उपनिषदुपदेशं ब्रह्मतत्वार्थकोशं
		सुदृढमपि मुनीन्द्रैस्सामनैर्दुष्प्रवेशम् । 
		अपि मम विदधानो मादृशैस्सुप्रवेशं
		जयति गुरुरुदारः श्रीनिवासार्यनामा ।।
हयमुखेति । अवसीदतां पथ्यमीत्यन्वयः । तेभ्य इति सम्प्रदानमध्याहार्यम् 
	आसंसारमि ति । आसंसारशब्देन संसारावधिरुच्यते, संसारस्यावध्य भावपक्षे कल्पावधिरुच्यते, सर्गप्रभृतिलयपर्यन्तमित्यर्थः । सएष इति । शेमुषीमात्रस्य परिशेषो यथा भवति तथा मुषितकृत्स्नप्रपच्चस्येत्यर्थः । स्वप्रकाशतया ब्रह्मस्वरूपस्य प्रतिप्नत्वात् गुणविभूत्योर्मिथ्यात्वेन तत्वावेदकश्रुतेस्तद्विशिष्टप्रतिपादकत्वासम्भवात् गुरुशिष्यभेदाभावाच्च उपदेशोऽनुपपन्न इति भावः । कथञ्चिदि ति । विम्बप्रतिबिम्बादाविव काल्पनिकभेदेपीत्यर्थः । उपदेशस्य सम्प्रदानं नास्तीति शंकते नकस्मैचिदि ति । अन्यथे ति । प्रतिपत्तिप्रयोजनकत्वाभावे वेदान्तानामरम्यरोदनवदप्रयोजकत्वप्रसंग इत्यर्थः । तन्मीमांसानैरर्थक्यं चेति भावः । उपदेश्टव्ये ति । उपदेष्टव्यस्यार्थस्य स्वेन प्रतिपत्तौ बुभुत्साविरहान्न श्रोतृत्वसम्भव इत्यर्थः । अन्यमनन्यंवे ति । उपलभत इत्यनुषंगः । 
अपसिद्धान्तादी ति । आदिपदेन त्वदुक्तन्यायेन वस्तुतोऽन्यत्वे दृग्दृश्यसम्बन्धानुपपत्तेः तदुपलम्भोपि त्वया दुरुपपाद इत्यादिकमभि प्रेतम् । मिथ्याभूतमपि शिष्यं किं मिथ्यात्वेनोपलभते, उत सत्यत्वेनेति विकल्पमभिप्रेत्याद्यं दूषयति मिथ्याभूतस्ये ति । आदिपदेन तदर्थानुष्ठापनं गृह्यते । ननु यद्यन्यस्य स्वरूपतौ मिथ्यात्वम्, आचार्योपि तथैवोपलभेत; तदा स्यादेवोपदेशासम्भवः, उपदेशप्रयोजनस्य मोक्षस्य ज्ञाननिवर्त्ये तस्मिन्नसम्भवात्, नचैवम्, किन्त्वन्यस्यान्यत्वेनैव मिथ्यात्वम्, आचार्योपि तथैव जानातीति कथमुपदेशासम्भव इत्यत्राह नहि प्रतिबिम्बादित्वेने ति । आदिपदेनांगुल्यवष्टम्बादिना प्रतिभासमानद्वितीयपुरुषो गृह्यते । ननु तर्हि स्वरूपतो मिथ्यात्वेनोपलभ्यमानायैव शिप्यायांपदेशोस्तु, चैतन्याभावे ज्ञातेपि पांचालि कादिभ्यः क्षीरदानादिव्यवहारदर्शनादिति शंकते पांचालिकादिभ्य इति । मिथ्याभूतमि ति । शिष्यः स्वं प्रत्युपदेशादेव स्वस्मिन् गुरोस्सत्यत्वबुद्धिं जानन् तद्विपरीतमिथ्यात्वोपदेशेनाचार्ये भ्रान्तत्वशंक्या तद्वाक्यं नश्रद्दधीतेत्यर्थः । अथवा - मिथ्याबूतं शिष्यं सत्यत्वेनोपलभमानो गुरुरुपदिशतीति वदतस्तव त्वद््गुरुवाक्ये अश्रद्धा स्यादित्यर्थः । निश्शेषिते ति । पूर्वं सत्यत्वेन भेदप्रतिभासः स्थित इति ते सशेष आत्मप्रतिबास इदानीमद्वैतवाक्यश्रवणान्निश्शेषित इत्यर्थः । पूर्वोक्तैरेवे ति । अन्यत्वेनोपलम्भपक्षे अननुविधेयवाक्यत्व विप्रलम्भकत्वान्यत्वज्ञानासम्भवाः पूर्वोक्तदोषाः, अनन्यत्वेनोपलम्भपक्षे उपदेष्टव्यप्रतिपंत्तितदप्रतिपत्त्योः श्रोतृत्ववक्तृत्वासिद्धी पूर्वोक्तदोषौ किञ्चाद्वैते ति । अत्राद्वैतं 
द्वैतमिथ्यात्वम्, तेन उत्तरत्र शब्दार्थेत्यादिना वक्ष्यमाणोर्थोच्छेद उपपद्यते । शब्दार्थे ति । अत्र शब्दार्थनिवृत्ती उपदेशस्य तुच्छहेतुकत्वे हेतुतयानोक्तौ, शब्दार्थयोरुच्चारमरूपोपदेशं प्रति हेतुत्वाभावात्, किन्तु विषयतया शब्दः प्रतिपाद्यतयार्थः, हेतुत्वेन तत्प्रतिभासवागादिकमपेक्षितम्, तत्रचापेक्षिते उक्तरूपभेदे उपदेशहेतुभूतप्रतिभासाद्यभावात् उच्छिन्ने तुच्छहेतुक उपदेशस्स्यादित्यर्थः । गुच्छशब्दस्समुदायपरः । करणपरतन्त्रे ति । तथात्वे हि तद्दोषात् भ्रमस्स्यादिति भावः । यस्सर्वज्ञ इति । नचैवम्भूतस्य भेदभ्रमस्सम्भवतीति भावः । गुरोर्बाधिताुवृत्तिमभ्युपेत्याह अस्तुवे ति । पानीयाभिमाने ति । अप्रामाण्यशंकाशून्यजलभ्रमनिवृत्तावित्यर्थः । ततश्त शिष्यादिरसत्य इति ज्ञातवतो गुरोर्न तदर्थमुपदेशसम्भव इत्यर्थः । अनिवृत्ते ति । तत्वज्ञाने सत्यविद्यानिवृत्तेरावश्यकत्वेन 
तत्वज्ञानस्याभावादित्यर्थः । निवृत्ताविद्यत्वादि ति । उपदेष्टुः तत्वज्ञानवत्त्वादिति भावः । परे ति । समानाधिकरमतत्वज्ञानस्यैव भ्रमनिवर्तकत्वादिति भावः । अस्तिचेदि ति । गुरुज्ञानस्याविद्यानिवर्तकत्वे अविद्याया एकत्वेन तत एव शिष्यस्यापि निवृत्ताविद्यत्वादुपदेशनैष्कल्यमित्यर्थः । ततएवे ति । गुरुज्ञानस्याविद्यानिवर्तकत्वाभावेदेवेत्यर्थः । अविशेषादिति भावः । 
	यदाह - नवीनः, परोक्षज्ञानात् प्रतिबद्धापरोक्षज्ञानाद्वोपदेशसम्भवान्नायं दोषः, तत्वनिर्णयः खलूपदेशे वक्ष्यते ;  नतु साक्षात्कारः प्रतिबद्धसाक्षात्कारो वा, धर्मानुपदेशप्रसंगात् । एतच्च शिष्यो जानन्नपि अप्रतिबद्धापरोक्षज्ञानं स्वयं सम्पादयामीत्याचार्यमुपसर्पति, गुरुरप्येकजीवत्वं जानन्नपि स्वस्मिन्नपरोक्षज्ञानाभावदर्शनात् तदर्थं मुख्यमधिकारिणं प्राप्योपदिशतीति न कोपि दोषः । अपरोक्षज्ञानिन एवोपदेशनियमे तु "आचार्यवानि" त्यादिशास्त्रानुरेधेन परमेश्वर एव स्त्रीशरीरेण कबन्धाधर्वणवच्छिष्यविश्वासास्पदं शरीरविशेष परिगृह्य तच्छरीरेणोपदिशति । तद्यथा "मद्रेप्ववसाम पतंजलस्य काप्यस्य गृहेषु यज्ञमधीयानाः तस्यासीद्भार्या गन्धर्वगृह्णीता तामपृच्छाम कोऽसीति, सोऽब्रवीत् कबन्ध आधर्वण इति, सोऽब्रवीत् पातंजल्यं काप्य"  मित्यादिना श्रूयते स्त्रीशरीरे प्रविश्य कबन्धाक्यो गन्धर्वस्स्वसूत्रमन्तर्यामिणञ्चोपदिदेशेतीत्यनवद्यमिति ।।
	तन्न, कृतनिदिध्यासनैरप्युपदेशात् . नच तेषामपि अप्रतिबद्धापरोक्षज्ञानं न जातमिति वाच्यम्, मानाभावात् । नच संसारोपलम्भ एव मानम्, 
जीवन्मुक्तेप्यपरोक्षज्ञानाभावप्रसंगेन जीन्मुक्तिविलयापातात् । बाधितानुवृत्तिश्च न कल्प्यते । यदि 'जीवन्मुक्ताभान्ती' त्यादिवचनबलात् निदिध्यासनादेरपरोक्षज्ञानहेतुत्वप्रमामबलाच्च जीवन्मुक्तिर्बाधितानुवृत्तिश्चातिबलाच्चा- परोक्षज्ञानं मुक्तिश्च स्यात्, इदानीं संसारोपलब्धिश्च बाधितानुवृत्त्या स्यात् । तथाच कृतं त्वत्कूटस्थशंकरादीनामुपदेशपरम्पराप्रयासेन । यदिच पूर्व मुक्तिश्रुतिरर्थवादमात्रम्, तदा जीवन्मुक्तिवचनमपि तथा स्यात् । नचातीतकल्पेष्वपि ब्रह्मोपदेष्ट्टृणामपरोक्षज्ञानप्रसंगे तदानीमेवाविद्यानिवृत्तौ तत्पूर्वमपि तथाप्रसंगे नित्यमविद्यास्वरूपासिद्धिप्रसंगादपरोक्षज्ञानादिना अविद्यानिवृत्त्यादिश्रुतिविरोधः, तथाच नैवमिति वाच्यम्; अतीतकल्पेषूपदेशस्य त्वया दुरुपपादत्वात् । उपदेष्टा हि 
स्वोपदेशपरम्परायां कस्यचिदपरोक्षज्ञानायोपदिशेत्, नचानुत्पादितब्रह्मसाक्षात्काराया एव उपदेशपरम्परायाः प्रलयेन विच्छेदं भाविकल्पं च जानत ईश्वरस्य प्रथममुपदेशस्सम्भवति, उपदेशे वा भ्रान्तस्स्यात्;  नचेश्वरोपदेशाभावे तदर्वाचामुपदेशस्सम्भवतीति । 
	किञ्च भाविकल्पान्तरज्ञानात् भाविहिरम्यगर्भादीनामज्ञानाच्च महाप्रलये नावान्तरप्रलयेनच इदानीन्तनोपदेशपरम्पराविच्छेदज्ञानादस्यापरोक्षज्ञानाभावनिश्रया- -दिदानीन्तनोपदेशपरम्पराया एतत्कलियुगेनैव विच्छेदे भाविकृतादौ महर्षिभिरेव विद्याप्रवर्त्तनवचनाच्च इदानीमुपदेशो व्यर्थः । 
	किञ्च - ईश्वरो द्वाभ्यां शिष्याभ्यां नोपदिशेत्, एकपरम्परायामेव परोक्षज्ञाननिश्चयात् । 
	एतेनैव कबन्धाधर्वमन्यायोऽपि प्रत्युक्तः । किञ्च ईश्वरस्य शास्त्रवश्यत्वाभावेन विधिवदुपसन्नशिष्याय प्रवचनविधिरपात्रे ब्रह्मविद्याप्रदानविषेधश्च न स्यात् । जीवस्य चेश्वरकृतोपदेशप्रतिसन्धानं न स्यात् । 
	व्यावहारिकेति । व्यावहारिकः प्रयोजनोद्देशो वाच्य इत्यर्थः । अन्यथेति । मिथ्यात्वादेव स्वांगीकृतस्योपदेश स्यानुपपादनीयत्वे तद्वदेव प्रतिवादिनिर्णय स्यापि मिथ्यात्वेन तद््दूषण्याकर्त्तव्यतया तदसिद्धौ परेषामेव विजयित्वप्रसंग इत्यर्थः । दूषणे ति । उपदेशो हि अद्वैतरूपस्वमतसमर्थन् - द्वैतरूपपरमतदूषणं चेप्युभयात्मकः, तादृशस्योपदेशस्य प्रयोजनाभावेपि प्रयोजनभ्रममूलोऽयमुपदेभ्रम इत्यर्थः । स्वप्नाचार्यस्य तत्ववित्त्वाभावेपि स्वप्नोपदेशवदस्त्विति शंक्तते माभूदि ति । व्यवहारः - उपदेशस्रवणम् । तर्हि ति । 
आचार्य्यातत्ववित्त्वाविशेषादिति भावः । नहीत्या दि । नही ति काकुगर्भम् । जिनसुगतादिशिष्याचार्यव्यवहारात् भवतां शिष्याचार्यव्यवहारे विशेषो न प्रतिभासत इत्येत्नास्ति किन्तु अस्त्येवेत्यर्थः । येने ति । विशेषप्रतिभासे हि वैषम्यं वक्तुं शक्यमित्यर्थः । नु सिद्धान्तेप्युपदेशस्य तत्वविषयत्वादेव हिमान्तराद्वैषम्यम्, तत्पूर्वपक्षिणोऽपि तुल्यमिति शंकते विशेष इति । तत्विविषयत्व्य मिथ्यात्वेन तदभावस्य उभयत्राविशेषादित्यर्थः । ननु तत्वविषयत्वतदभावाभ्यां वैषम्यं न ब्रूमः, किन्तु  तत्वविषयत्वातत्वविषयत्वाभ्यामित्यत्राह तत्वातत्वे ति । 
मूलभूतन्यायसामीचीन्यतदभावौ हि तत्वातत्वविषयत्वव्यवस्थापकौ, 
त्वदभिमतन्यायसामीचीन्यं च तत्र तत्रास्माभिरूपपाद्यत एव, सामीचीन्याभिमानमात्रं तु स्वस्वमते युवयोरवशिष्टमित्यर्थः । परिग्रहे ति । अविशिष्टं जानता त्वया स्वीयानं परिग्रहः तेषां बहिष्कार इति व्यवसथा हेत्वभावान्न स्यादित्यर्थः । परिग्रहः - प्रामाणिकत्वेनाभ्युपगमः, बहिष्कारः - अप्रामाणित्वबुद्धिः । आदिपदेन तन्मूलो व्यवहारो गृह्यते । ननु मसीचीनमसमीचीनमिति विभागो नास्त्येव, इदमेवास्माकम्मतमिति शङ्कते सर्वमि ति । प्रसङ्गात् स्वाभाविकभेदाभेदवादं तूषयति स्वाभाविके ति । अपिशब्देन उपदेशानुपपत्तिगृह्यते । अभेदः स्वाभाविकः, भेद औपाधिक, इति मतमपि प्रसङ्गाद्दूषयति औपाधिक इति । नप्रतिसन्धानपरिपन्थी ति । तथाच नाप्रतिसन्धानार्थमौपाधिकभेदकल्पनमिति भावः । ननु सौमर्यादिशरीरेषु प्रतिसन्धानमन्तः - करणभेदाभावात् , तद्भेद एव प्रतिसन्धानप्रतिबन्धकः, इत्यत्राह यथाचे ति । अतएवे ति । एतादृशभेदस्य व्यवस्थापकत्वाभावादित्यर्थः । परमार्थे त्यनेन मायिमतव्यावृत्तिः । अत्यन्तत्वंच स्वाभाविकैक्यासामानाधिकरण्यम् । माया पुरस्कारः - मायाधीनभेदपुरस्कारः । भगवल्लीलैव निस्तार इत्याह अस्तिही ति। तद्विवृणोति सभगवानि ति । उक्तंचे ति । प्रलवाङ्गीकारे सर्गाद्यकाले  व्यवहाराभावेन व्यत्पत्तिग्रहो नोपपद्यत इत्यत्रोक्तमुदयनेन 'मायावत् समयादयः' इति । इदंच तेनैव विवृतम् - यथा सूत्रसञ्चाराधिष्ठतदारुपुत्रगादिकमिदमानयेति प्रयुङ्क्ते सच दारुपुत्रकस्तं तथा करोति, तथा चेतनव्यापारादिव ताद्दिशि बालोऽपि व्युत्पाद्यत एव, तथेहापि स्यादिति । एवं प्रतिवन्दीं पराकृत्य इदानीमीश्वरस्यापि शिष्याचार्यव्यवहारः परमतेनुपपन्न इत्याह चिन्मात्रस्येति । 
इति वाधूलकुलतिलकश्रीनिवासाचार्यपादसेवासमथिगतपरावरतत्वयाथात्म्येन  तदेकदैवतेन तच्चरणपरिचरमपरायणेन तत्परसादलब्ध महाचार्यपरनामधेयेन रामानुजदासेन विरचितायां शतदूषयणीव्यायां चण्डमारुताख्यायं उपदेशानुपपत्तिः चतुत्रिंशो स्कन्धः ।।

वाद - 35	                    
	यदि ति । मायामोहित मिति स्वात्मनि मायाधीनभेदमोत्वमुच्यते । इदंच परैस्तिरोधानस्याङ्गीकारे हेतुतयोक्तम् । पूर्वपक्षमनुवदति यदाहुरि ति। " यो दूषयति तम्मोहाद्वासुदेवं जगत्पतिम् । सर्वलोकैककर्तारं तं विद्याद्ब्रह्मधातुज्ञाय तं 
विद्याद्रब्रह्मधातुकम् ।। "इत्यादिप्रमाणानि हृदि निधायाह ब्रह्मधातिन इति । यद्वा - ब्रह्मन्धनीति ब्रह्मधातिनः, प्रकाशविनाशस्यैव निरोधानत्वात्तिरोधानोक्त्या ब्रह्मविनाश एवोक्तस्स्यादिति भावः । दूषयन्ति हि कलिब्रह्ममीमांसकाः ब्रह्मणो मोहं तद्विभूतेस्तत्मर्गस्यच मिथ्यात्वं वदन्तः, यथा श्रुतिसूत्राणि चापार्थप्रतिपादनेन दूषयन्ति । ब्रह्मविद इति सोपहासोक्तिः । अब्रह्मविद इति वा पदम् । अयं भावः -आत्माहि स्वयम्प्रकाशोऽशनायादिरहितः , सच नित्यमुक्तनिरतिशयानन्दं ब्रह्मैवेति सकलश्रुतिस्मृतीतिहासपुराणप्रसिद्धम् । तथापि अहमित्यनुभूयमानोऽपि स केनापि पूर्णानन्दब्रह्माहमस्मीति नानभूयत इति सर्वसम्मतम् । तथाच स्वप्रकाशात्मकचैतन्याभिन्नतया प्रशस्तप्रकाशस्यापि पूर्णानन्दस्याप्रकाश आवरणाधीन एवेति । 
	अत्र केचित - अज्ञानन्न चिन्म अत्रविषयम् , प्रकाशमाने तत्र तदयोगात् ; आवरणकृत्यानिरूपणाच्च । तथाहि नात्रावरणं नास्ति न प्रकाशत इति व्यवहारः, व्यवहारोहि अभिज्ञा अभिलपनं वा? नास्तीत्यादिभ्रन्ते रावरणसाध्यत्वेनावरणत्वायोगान्नाद्यः । नात एव नान्न्यः  तस्योक्तभ्रान्तिसाध्यत्वेनभेर भ्रान्तिहेत्वावरणत्वायोगात् । सुषुप्तौ व्यवहाराभावेनानावरणाच्च । नाप्यस्ति प्रकाशत इति व्यवहाराभावः, व्यवहारस्याभिज्ञात्वे स्वरूपभिज्ञाया इदानीमपि सत्त्वात् वृत्तेश्च मोक्षेप्यसत्तवात् ; अभिलपनत्वे मोक्षेप्यावरणापातात् । नापि नास्तित्यादिव्यवहारयीग्यत्व अस्तीत्यादिव्यवहारायोग्यत्वं वा, उभयोरप्यारोपितत्वेनावरणं विना ऽयोगात् । अद्वितीयत्वादिविशिष्टे तथा व्यवहारे 
व्यवस्ययात्रयेपि असन्दग्धाविपर्यस्तत्वेन प्रकाशमाने अध्यासाधिष्ठाने सदा प्रकाशमाने सुखादिज्ञानरूपे चिन्मात्रे तदभावेन तत्कलप्ययोर्योग्यत्वायोग्यत्वयोरभावाच्च । तयोरप्यवेद्यत्वे सत्यपरोक्षव्यवहारयोग्यत्वरूपस्वप्रकाशत्वविरुद्धत्वेन इदानीमाप्यभावाच्च । नचावेद्यत्वे सत्यपरोक्षव्यवहारयोग्यतात्यन्ताभावानधिकरणत्वं स्वप्रकाशत्वम् , उक्तयोग्यताप्रागभावश्चावरणमित्यविरोधः ; स्वरूपप्रकाशप्रयुक्तयोग्यताया अनादित्वात् । इदानी योग्यतारूपप्रकाशस्य प्रागभावः, मोक्षेतु ध्वंस इति मोक्षेप्यप्रकाशापातात् । भवति हि दिनात्पूर्वमिव पश्चादप्यप्रकाशः ।नत्वावरमकृत्यानिरूपणेपि प्रकाशमाने अज्ञानं युक्तम् , साक्षिणस्तत्स्फोरकत्वेन तदविरोधित्वात् । दृश्यतेहित्वदुक्तमर्थन्न जानामीति प्रकाशमान 
एवाज्ञानम् । अज्ञानावच्छेदकविषयस्याज्ञाने तदविच्छिन्नाज्ञानज्ञानायोगात् । नच सामान्येन ज्ञाते विशेषेणाज्ञानमिति वाच्म् , सामान्यस्याज्ञातत्वेनाज्ञानानवच्छेदकतया तदवच्छेदकविशेषस्यैव ज्ञातव्यत्वात् । अविद्यानिवृत्तिः स्वात्ममात्रविषय कद््वृत्तिविशेषादेव । एकविषयत्वेपि वृत्तिचितोरज्ञानविरोधित्वाविरोधित्वे शङ्ख श्यैत्यप्रत्यक्षानुमित्योः पीतत्वभ्रमविरोधित्वाविरोधित्ववद्युक्ते । तस्मात् प्रकाश माने आवरणकृत्याभावेप्यज्ञानमविरुद्धमिति मम सिद्धान्तरहस्यमिति । 
	उच्यते - त्वदुक्तार्थे न जानामीत्यत्र नभासमाने अज्ञानम् , गुहान्तस्सच्छन्न मितिवत् अनावृततसामान्यावच्छेदेनैवाज्ञानानुभवात् । एवञ्च तद्विशेषसंशयं प्रति तत्सामान्यज्ञानमिव तद्विशेषावच्छिन्नाज्ञानज्ञानं प्रति तत्सामान्यज्ञानमेव हेतुः, तथा दर्शनात् । नहि विशेषे ज्ञाते तदज्ञानधीर्दृष्टा सामान्यविशेषभाव एव नियामक इति नातिप्रसङ्गः । युक्तंच द्वेषस्ये ष्टत्वेषि द्विष्टस्येष्टत्वाभाववदज्ञात ज्ञानाभावेप्यज्ञानज्ञानम् । एतावन्तं कालमिम मर्थमित्थं नाज्ञासिषमित्यनुभवान्तराद्विविसेषावच्छेदसिद्धिः । नच विशेषविषया ज्ञानानुभवे विशेषज्ञनमपि विशेषणज्ञानतया हेतुरिति वाच्यम् , अस्मन्मते तस्य विशेषणत्वानभ्युपगमात् । अस्तुवा वृत्तिरेवाज्ञानविरोधिनी, सापीदानी मस्ति, विवरेणे 'जीवाकाराहवृत्तिपरिणतान्तःकरणेन जीवोऽभिव्यज्यते, अन्यथा सुषुप्तिरि' त्युक्तेः, घटादिज्ञानानामपि तदविच्छिन्नचिद्विषयत्वाच्च । नच विशिष्टचैतन्यरूपजीयविषया घटावच्छिन्नचैतन्यविषया वा वृत्तिश्चिदावारकाज्ञानाविरोधिनीति युक्तम् , दण्डी चैत्र इति वृत्या चैत्राज्ञानानिवृत्त्यपातात् । 
	अत्रकश्चिदाह - अहमित्यहन्त्वेन प्रकाशमानेप्यात्मनि अनवच्छिन्नब्रह्मानन्दात्मकत्वेनाप्रकाशमानत्वात् असत्यानन्दे नास्ति न प्रकाशत इति व्यवहारयोग्यग्यता अस्तीत्यादिव्यवहारायोग्यता च । नचावेद्यत्वे सत्यपरोक्षव्यवहारयोग्यत्वरूपस्वप्रकाशत्वविरोधः, अंशभेदेन योग्यत्वयोस्सत्वात् । यद्वा - अवेद्यत्वे सत्यपरोक्षव्यवहारयोग्यतात्यन्ताभावानधिकरणत्वं स्वप्रकाशत्वम् , उक्तयोग्यताप्रागभावश्चावरणभित्यविरोधः, प्रागभावस्यैवावरणकृत्यत्वात् ध्वंसमादाय न मोक्षेप्यावरणप्रसङ्गः । प्रकाशमानेपि चैतन्ये नाज्ञानविरोधः, साक्षिप्रकाश त्वाज्ञानसाधकत्वात् । त्वदुक्तमर्थन्न जानामीत्यत्राप्यज्ञानविषयविशेषणज्ञानमस्त्येव, 
विशेषणज्ञानस्य विशिष्टज्ञानकारणत्वात् । किञ्च यत् ज्ञानविषयो न भवति तदेवाज्ञानविषय इत्युपेयम् । घटादिकं तु ज्ञानविषयः, कस्य चिद्भास्यत्वात् , चित्तु न ज्ञानविषयः, स्वप्रकाशत्वात् ; तथाच चिन्मात्रेमेवाज्ञानविषयः । किञ्च - अज्ञानजन्यातिशययोगित्वं तद्विषयत्वम् ,सचातिशयो विक्षेप आवरणं वेति तदुभयं चित एव सम्भाव्यते, नतु तदन्यस्य, तस्य जडत्वेन स्वत एवावृतत्वात् । विक्षेपस्य चावरणपूर्वकत्वात् । तस्मादतोऽपि चिन्मात्रं तद्विषयः । वृत्तिस्त्वज्ञानविरोधिनी । नचाहमिति वृत्तेर्घटादिविषयवृत्तेश्च चिद्विषयाया इदानीमपि सत्त्वादज्ञानिवृत्तिस्स्यादिति वाच्यम् , शुद्धाच्छादकाज्ञानं प्रति अखण्डाकारान्तःकरणवृत्तेरेव इदानीमहंवृत्तिसत्वेपि तदज्ञानाविरोधात् । अहम्प्रत्ययस्याध्यासत्वेनाध्यासानिवर्त्तकत्वाच्च । विशिष्टाज्ञानस्य ततो निवृत्तावपि विशेष्यचिन्मात्राज्ञानानिवृत्तेः । नच विशिष्टष्टाज्ञानस्य विशेष्याज्ञानव्याप्तत्वात् तन्निवृत्तौ विशेष्याज्ञाननिवृत्तिः स्यादिति वाचयम् , विशेषणाज्ञानप्रयुक्तविशिष्टाज्ञाने व्यबिचारेण व्याप्त्यभावात् । अन्यथा अयं घट इति घटज्ञानमात्रान्मोक्षप्रसङ्गः, सर्वत्र चित एव विशेष्यत्वात् , तस्य एकत्वाच्च । नहि विष्णवे शिपिविष्टाय कृतो िर्वापो विष्णवेभवति । तस्माद्विशिष्टनिष्ठक्रियाया विशेष्यगामित्वनियमाभावात् अहंवृत्या न चिन्मात्राश्रयाज्ञाननिवृत्तिरिति । 
	अत्र ब्रमः - अनवच्छिन्नानन्दस्य स्वप्रकाशात्मकत्वरूपाभिन्नतया तदप्रकाशोऽसिद्ध एव । नन्वनवच्छिन्नानन्दत्वप्रकारकपरकाशाभावोऽस्तीति चेत् ? अनवच्छिन्नानन्दत्वस्य स्वरूपात्मकत्वस्यैव वक्तव्यतयातस्य तत्र प्रकारत्वासम्भवात् । प्रमेयत्वं प्रमेयमितिवत् 
प्रकारत्वं सम्भवतीति चेन्न ; - घटस्सन् अहं सन्नित्यादिप्रतीतौ इदं रजतमित्यत्र इदन्त्वस्येव सत्वस्यापि सदात्मकाधिष्ठाने प्रकारत्वात् , तस्यैवानवच्छिन्नानन्दत्वात्मकत्वेन तत्प्रकारकप्रकाशस्यापि सत्त्वात् । किञ्च अनवच्छिन्नानन्दत्वप्रकारकप्रकाशः किम्प्रकाशस्वरूपम् , अतिरिक्तो वा ? नाद्यः , स्वरूपस्य नित्यत्वेनाज्ञानसहस्त्रेणापि तदभावसम्पादनायोगात् । स्वरूपस्य नित्यत्वेपि इदानीन्तनानवच्छिन्नानन्दत्वप्रकारकत्वाभाव आवरणाधीन इति चेन्न ; - अनवच्छिन्नानन्दत्वप्रकारकत्वस्यापि स्वरूपत्वे तदभावायोगात् ; स्वरूपातिरिक्तत्वे मिथ्यात्वेन मोक्षे तदभावात्मकावरणप्रसङ्गात् ; मोक्षदशायागिदानीञ्च तत्प्रकारकत्वाभावेन 
आवरणसत्त्वासत्त्वयोस्तदध्यासासम्भवेन च तस्य निरुपाख्यतया तदभावस्याज्ञानाधीनत्वासिद्देः । अनवच्छिन्नानन्दत्वप्रकारकप्रकाशः स्वरूपपातिरिक्त इति द्वितीयपक्षोप्यनुपपन्नः, वृत्त्यात्मकतादृशप्रकाशाभावस्य वेदान्तश्रवणादिकारणाभावाधीनतया अवारणानपेक्षणात् ; स्वप्रकाशत्वेन प्रसक्तप्रकाशे तस्मिन्नावरणकृत्यासम्भूवाच्चेति त्वद््गुरुवचनवेघट्याच्च ।
	किञ्च - अवेद्यत्वे सत्यपरोक्षव्यवहारयोग्यत्वरूपस्वप्रकाशत्वविरोधान्न तदयोग्यत्वरूपाप्रकाशमानत्वसम्भवः ; नचांशभेदमादाय तदुपपत्तिः, अवयवात्मकस्य धर्मात्मकस्य वा अंशस्यासम्बावात् ।
	यञ्च यद्वेत्यादि ;तदसत्, स्वरूपप्रकाशप्रयुक्योग्वताया इदानीमपि सत्त्वेन तत्प्रागभावरूपावरणासम्भवात् । किञ्च - उक्तयोग्यताया मिथ्याबूताया मोक्षदशायां प्रपञ्चाद्यासरूपसंसारदशायां चासम्भवात् आवरणनिवृत्तयोस्तदध्यासासम्भवाच्च सा तुच्छैव ; कुतस्तत्पर्गभावात्मकमावरणम् ।
	किञ्च प्रकाशमाने कथमज्ञानम् ? न च साक्षी अज्ञानभासकत्वान्न तद्विरोधी, त्वदुक्तमर्थन्नजानीमीत्यत्राज्ञानावच्छेदकविषयवदिति वाच्यम् ; तत्राप्यनावृतसामान्यावच्छेदेनैव वस्तुनो विशेषविषयाज्ञानानुभवात् । 
	यदुक्तं - विशेषणज्ञानतयाज्ञानावच्छेदकविशेषज्ञानमनपेक्षितमिति ; तन्न, अनावृतसामान्यपुरस्कारेण विशेषाज्ञानानुभववादिनः अज्ञानवच्छेदकविशेषे विशेषणत्वस्यैवानिष्टत्वात् । नचान्यज्ञानादन्याज्ञानानुभवेतिप्रसङ्गः, सामान्यावच्छिन्नजानस्य 
विशेषावच्छिन्नाज्ञानानुभवकारणत्वात् , सामान्यविशेषभावस्यैव नियामकत्वात् ।
	यदपि किञ्च यत् ज्ञानविष इत्यादि ; किमत्र ज्ञानविषयत्वाभावस्या ज्ञानविषयत्वव्याप्यत्वं विवक्षितम्, उत ज्ञानविषयत्वस्याज्ञानविषयत्वाभाव- -व्याप्यत्वम्?  नाद्यः, तत्र न तावत् ब्रह्मणि व्याप्तिर्ग्राह्य, पक्षत्वात् ; घटादौच नान्वयव्याप्तिग्रहः, ज्ञानविषयत्वाभावलक्षणस्य व्याप्यस्यासिद्धेः; साध्यानंगीकाराच्च; नापि व्यतिरेकव्याप्तिस्तत्र ग्राह्य, अज्ञानविषयत्वाभावलक्षणव्यतिरेकस्य तत्रासम्प्रतिपत्तेः । नापि यो यदा ज्ञानविषयो न भवति स तदा ज्ञानविषय इति वा व्याप्तिर्घटादौ ग्राह्य, मुक्तिकालीनब्रह्मणि अज्ञानज्ञान विषयत्वरोरन्यतरप्रसंगात् । न द्वितीयः, उक्तन्यायेन ब्रह्मघटयोर्व्याप्तिग्रहासम्भवादेव । 
अस्तिच यद्यदा प्रकाशते तत्तदा अज्ञानविषयो न भवतीति व्याप्तिः । तथाचेदानीं प्रकाशमाने ब्रह्मणि कथमज्ञानम् ? 
	यच्च किंचाज्ञानजन्येत्यादि ; तन्न, घटादेः स्वत एवावरणवत् आनन्दांशस्यापि स्वत एवावरमसम्भवात् । ननु स्वत एवानन्दावरणे मोक्षेप्यान्दांशस्यापि स्वत एवावरमसम्भवात् । ननु स्वत एवानन्दावरणे मोक्षेप्यानन्दाप्रकाशस्स्यादिति चेत् ? आनन्दांशस्य चैतन्यांशमेदे काल्पनिके निवृत्ते प्रकाशाविरोधात् । विषयासम्भवादज्ञानसम्भववादिनं प्रति तत्सविषयत्वसिद्धवत्कारेण युक्त्युपन्यासस्यासंगतत्वात् । किञ्च - अज्ञानस्य सविषयत्वं हि घटं नजानामीत्यनुभाववसेयम्, तथाच धर्मिग्राहकमानसिद्धं घटादिविषयत्वमिति कथं तदभावः । तत्रावरणप्रयोजनाभावेपि प्रयोजनशन्यप्रमाणसिद्धतृणदुर्गन्धादिवदनिवार्यत्वान्न प्रयोजनाभावात् घटादिभ्यस्तद्विषयत्वापकर्षः । अस्तुवा वृत्तिरेवाज्ञानविरोधिनी, तथापीदानीमप्यहमित्यादिवृत्तेस्सत्त्वादज्ञानं विरुद्धमेव । 
	यदत्रोक्तम् - शुद्धाच्छादकेत्यादि; तत्र किमखण्डाकारकत्वम्? यद्यखण्डविषयत्वम्, तत्तत्राप्यस्त्येव । यद्यखण्डप्रकारकत्वम्, तदपि अहं सन्निति ज्ञाने सत्त्वप्रकारके सत्त्वाभिन्नत्वादानन्दत्वस्यास्त्येवेत्युक्तम् । नाप्यध्यस्ताविषयत्वं तत्, प्रागगृहीतद्रव्यत्वादिविषयस्य भ्रमरूपस्य इदं रजतमिति ज्ञानस्य द्रव्यत्वाद्यज्ञानविवर्त्तकत्वात् । 
	यदप्युक्तं - विशिष्टाज्ञानस्य ततो निवृत्तावपीत्यादि ;  तत्तुच्छम्, अत्रहिवशिष्टाज्ञाननिवृत्त्या विशेष्याननिवृत्तिरापाद्यते, तस्यां च व्याप्तौ न क्वापि  व्यभिचारः, 
ततश्चानभिमतां व्याप्तिं परिकल्प्य दूषणं स्वसयूथ्यजिम्भप्रलोपनमात्रम् । विशष्टाज्ञानस्याव्याप्तत्वं नहि विशिष्टाज्ञाननिवृत्त्या विशेष्याज्ञाननिवृत्त्युपयोगि, नच वा सतीर्थैरेवमुक्तम्, 'दण्डी चैत्र इति वृत्त्या चैत्राज्ञानाभि भवापातादि' त्येव तैरुक्तत्वात् । अतस्तदभिप्रायविषयतया तव्द्याप्त्युपन्यासो विरुद्धः । तदुपन्यासेन च तव्द्याप्तिमुपजीव्य तव्द्यापकीभूतविशेष्याज्ञाननिवृत्त्यापादनानुवादश्च विरुद्ध एव । अपाद्यानुगुण्याय व्याप्तपदेन व्यापकत्वविवक्षायां उत्तरत्र व्यभिचारोद्भावनमसंगतम् । 
	यच्च 'विष्णव'  इत्यादि ; तदपि न, एवं सति तेनैव विशिष्टज्ञानस्य विशेष्यव्यवहारजनकत्वमपि न स्यादिति । किञ्च - अनतिरिक्तदेवतावादिनां विष्मवे 
शिपिविष्टाय कृतो निर्वापः कथमिव विष्णवे न भवेत् ? नच विष्ण्वर्थता विधिबलप्राप्तविशिष्टोद्देश्यताया विरोधिनी स्यात् । तस्मात् -
		ईदृशभ्रमदृप्तस्य व्यासतीर्थाभिधावनम् । 
		कुणपामिषदृप्तस्य क्रोष्टुस्सिह्माभिधावनम् ।।
	तस्मात् सर्वधा दुर्णिरूपमेवावरणमिति ।
	अत्र - नवीनः - नास्ति न प्रकाशत इति व्यवहारयोग्यता अस्ति प्रकाशत इति व्यवहारायोग्यता वा आवरणम् । ननु योग्यताप्यविद्याकृता तदावरमजन्यैव वक्तव्या, अधिष्ठानावरणं विना आरोपायोगादिति ततोऽन्यदावरणं कार्यमित्यनवस्थेति चेत्? न, अविद्यावत्तस्याप्यनादित्वेन होतेरनपेक्षणात् । नन्वात्मा स्वप्रकाश्चेत् सदास्तीत्यपरोक्ष व्यवहारयोग्यो वक्तव्यः, तत् कथं तस्य विपरीतव्यवहारयोग्यता? तदयोग्यताया विरोधादिति चेन्नः; - चैतन्यावेद्यत्वस्यैव स्वप्रकाशरूपत्वात्, तस्य च तदविरोधित्वात् । अस्तु वा अवेद्यत्वे सत्यपरोक्षव्यवहारयोग्यत्वं स्वप्रकाशत्वम्, तथापि न दोषः, कल्पितयोग्यत्वायोग्यत्वयोर्वास्तवापरोक्षव्यवहारयोग्यत्वाविरोधात् । ननु - अनाधित्वे कल्पितत्वानुपपत्तिः, अविद्याधीनत्वानुपपत्तिश्चेति चेन्नः ; - अविद्यादिवदनादित्वस्य तत्सम्बन्धवच्च तदधीनस्थितिकतया तत्प्रक्तत्वस्या विरोधात् । ननु यदि ब्रह्मस्वरूपमावृतम्, तर्हि साक्ष्यप्यविद्ययाव्रियेतेत्यामातमान्ध्यमशेषस्य जगतः, तद्रूपप्रकाशत्वात् जगतः ; नचेत्, ब्रह्मणोऽप्यावरणं न स्यात्, अनावृताभिन्नत्वात्, इतिचेत् ? अस्ति तावच्चैतन्यव्यवहारादानन्दत्वमेव प्रवृत्तिनिमित्तम्, तदात्मकतयाभिव्यक्तब्रह्मस्वरूपे 
ज्ञानत्वानन्दत्ववैशिष्ट्यप्रतीतिः, ततश्च एकस्मिन्नपि आनन्दो नास्ति न प्रकाशत इति व्यवहारानुभवात् तद्योग्यत्वमस्तीत्यानन्दरूपेणावृतत्वम्, न तद्योग्यतेति चैतन्यरूपेणानावृतत्वम्, तस्मादेकमेव निरंशन्निरतिशयानन्दैकरसं चैतन्यमावृतं चेत्युपपद्यते । अथवाचिन्मात्राश्रयादज्ञानादनादिचिदानन्दभेदाध्यासादज्ञानमानन्दमावृणोति, न चैतन्यमिति व्यवस्था; नन्वेवमपि गुञ्जापु़ञ्जारोपाधिष्ठानदहनादिवत् स्वप्रकाशे आनन्दात्मनि ब्रह्मणि अनवभासारोपेपि तदुचितं कार्यं स्यादिति चेत्, किन्तदुचितंकार्यम्? किमविद्यानिवृत्तिः, उत नास्तीति व्यवहारविच्छेदः, किं वाहम नतिशयानन्द इति व्यवहारः, किंवा सुखेच्छया पुत्रादिक्षुद्रविषयानन्वेषणम्, अथवा आत्मनि प्रेमा, किंवा तुप्तिः ? नाद्यद्वितीयो, 
स्वरूपस्फुरणस्याविद्यासाधकस्याविद्या- -तत्कार्यविरोधित्वात् । न तृतीयः, अविद्यावरणेन प्रतिबद्धत्वात् । नचतुर्थः, स्वरूपस्य नास्तीत्यादिव्यवहारप्रतियोगित्वेन पुत्रादेश्च सुकजनकत्वभ्रमेण तदुपपत्तेः । पंचमस्त्विष्यते । नापि षष्ठः, इदानीं स्फुरतोप्यानन्दस्य नास्ति न प्रकाशत इति व्यवहारयोग्यताप्रतियोगितया अस्ति प्रकाशत इति व्यवहार योग्यताभावेन वा नष्टस्वीयसुखवत् आविद्यकभेदप्रतियोगितया वा पुरुषान्तरसुकवदिच्छविरोधितालक्षणतृप्तिरूपतया अभावत् । तस्मात् ब्रह्मणोऽनाद्यविद्यावरणे न काप्यनुपपत्तिरिति । प्रयोगश्च - अहं ब्रह्मेति व्यवहारसामग्रीसम्पन्नः प्रत्यगात्मा अहं ब्रह्मास्मीति व्यवहारप्रतिकूलधर्मवान्, तत्सामग्र्यां सत्यां तदभाववत्त्वात्, तद्विपरितव्यवहारत्वाद्वा ; यदेवं तदेवम्, यता भ्रमगृहीत शुक्तिकेति ; तत्राह तत्रे ति । 
			आरोपितेपि तमसां विलयाय दीपः
			पश्चात्पतंगपटलीमिव सम्पतन्तीम् । 
			आगामिनोपि कथकानलमस्मदार्य
			सूक्तिस्तदातनमतं विहोतपरोद्धुम् ।।
	स्वप्रकाशतया प्रसक्तप्रकाशे ब्रह्मणि प्रकाशाभावसिद्धये ह्यावरणं कल्प्यते, तत्र कः प्रसक्तः प्रकाशः? किं स्वरूपप्रकाश एव, उत वृत्तिप्रकाशः? नाद्यः, स्वप्रकाशतायास्तदप्रसंञ्जकत्वात् ; नह्यभेदे प्रसज्यप्रसंजकभावस्सम्भवति । स्वरूपस्य प्रसक्ततया विवक्षितत्वे तन्निवृत्तिरेवावरणसाध्येति स्यात्, तच्चानुपपन्नम्, अनंगीकृतं च । न 
द्वितीयः, जडेपि वृत्तिप्रकाशसम्भवेन स्वप्रकाशतयेति हेतूपन्यासवैयर्थ्यात् । स्वप्रकाशताया वृत्त्यापादकत्वं चासिद्धम्, वृत्तेरन्तःकरणपरिणामतया तदसाध्यत्वात् । तत्त्वेपि वा कारणान्तराभावादेव तदभावोपपत्तिः । ननु प्रकाशशब्देन व्यवहारो विवक्षित इति चेन्न ; - स्वप्रकाशतायास्तदापादकत्वासिद्धेरेव, व्यवहारस्य वृत्तिसाध्यत्वात् । अतः प्रयोजनाभावादारमकल्पनमनुपपन्नम् । दुर्निरूपत्वादप्यावरणमनुपपन्नमित्युपपादयितु- -मावरणं विकल्पयति । यद्यपि इन्द्रियसम्बन्धादिनिराकरमं पूर्वपक्षिणः आवरणत्वेनानभिमतम्, स्वाभिप्रायस्य पूर्वपक्षे तेनैवान्यथावर्णनात्, तथापि ज्ञानवैकल्यापादकतया तिरोधानत्वेन शंकितुं योग्यता एतेषामेव पक्षाणाम्, म तु 
तदभिमतस्य, व्यवहारप्रतिबन्धकामवातादेवारणत्वासिद्धेः । किञ्च - तत्वतोधिष्ठाने प्रकाशमानेऽध्यासासम्भवादधिष्ठानाप्रकाशसिव्द्यर्थमावरणं कल्पनीयम्, तादृशञ्च प्रयोजनमेप्वेव पक्षेषु सम्भवति, नतु पूर्वपक्ष्यभिमतपक्षे, येनाध्यासप्रतिब1न्धो माभूदित्यावरणं कल्प्यते, प्रतिबन्धकाभावसम्पादनाय तस्य तत्कल्पनेप्यविकलत्वात् । 
इन्द्रिये ति । इन्द्रियसम्बन्धनिवारककुड्यादेरावारकत्वा दिति भावः । तदविषयतानिवर्तनमि ति । ज्ञायमान एव घटे देवादुत्पन्नस्य तमसस्तद्विषयताविच्छेदकस्यावारकत्वादि भावः । सर्वेषाभि ति । अनुमित्यादिपरोक्षज्ञानस्यापीत्यर्थः । स्वकर्मताव्यपोह इति । घटस्य ज्ञानकर्मताव्यपोह हेतोस्तमस आवारकत्वादिति भावः । अविशदस्वरूपत्वापादनमि ति । उक्तस्थल एवानन्तरमपरोक्षज्ञानेन घटादेरवैशद्यापादकत्वात्तमस इति भावः । प्रकाशसामग्रयनुपरविष्टे ति । अनुप्रविष्टपदं अनुप्रविषटपरम् , तस्यैव तमसः घटादेर्विषयतया सामग्र्यनुप्रवेशनिरासकत्वात् , सामग्रीविघटने हि तदनुप्रविष्टत्वनिरासो भवतीति भावः । सम्बन्धशब्देने ति । मात्रपदं कार्त्स्न्यपरम् , ततश्च निराकरणमभावमात्रं विवक्षितम् , नतु ध्वंसः, यावत्सम्बन्धप्रतियोगिकाभावश्च सामान्याभाव एव । यद्वा मात्रपदं व्यवच्छेदपरम् , ततश्च सामान्यतस्सम्बन्धमात्रं विवक्षितमित्यनेन विशेषतस्सम्बन्धो न विवक्षित इति गम्यते, तेनच सामान्यावच्छिन्नप्रतियोगिकाभावो लभ्यते, एवं उत्तरत्र किं सर्वविशेषनिषेध इदि विकल्पोट््युत्थितिः, तस्य यावद्विशेषाभावपरत्वात् । आरोपणीयत्वे ति अधिष्ठानाद्यस्यमानभाव इत्यर्थः । आदिशब्देन तादात्म्यादिर्गृह्यते । असिद्धावि ति । 
पारमार्थिकत्वानङ्गीकारादारोपाभावेन मिथ्यात्वासिद्धेश्च निरुपाख्यत्वस्यैवापत्ताित्यर्थः । अस्माकमि ति । ब्रह्मव्यतिरिक्तस्य सत्त्वमनङ्गीकुर्वतामित्यर्थः । ननु अन्यत्रायगमात् सिद्ध्यङ्गीकरेपि इन्द्रियसिद्धिर्नेष्यत इति चेत् ? तत्राह अन्यथे ति । इन्द्रियाणां व्यावहारिकसत्त्वस्याङ्गीकारे प्रत्यक्षस्य तन्मूलानुमानादिप्रमाणानां तत्परमेयाणां प्रमाणसाध्यतद्व्यवहारव्यवर्थायाश्चासिद्धिप्रसङ्ग इत्यर्थः । व्यवहारो हि उपादेयज्ञानात् प्रवृत्तिः हेयज्ञानान्निवृत्तिरिति व्यवस्थया दृश्यते । आधिशब्देन परिशिष्टप्रमाणप्रमेययोस्सङ््ग्रहः । अनुमानादी ति च्छेदः। अपिस्समुच्चये । तस्मादिन्द्रियस्यासिद्धौ ब्रह्मणः कृत्स्नस्य तदव्यतिरिक्तस्यापि निरुपाख्यता स्यादित्यर्थः । श्रुतय इति । "एतस्माज्जायते प्राणो 
मनस्सर्वेन्द्रियाणि चे" त्याद्याः श्रुतयो विवक्षिताः । द्वितीय इति । विशेषावच्छिन्नप्रतियोगिकाभावपक्षे । सर्वे ति । तत्तद्विशेषावच्छिन्नप्रतियोगिकयावदभावकूट इत्यर्थः । पूर्वेणे ति । सामान्यभावदूषणेनेत्यर्थः । ननु सामान्याभावपक्षोक्तदूषणं कथमत्र स्यात् , सामान्याभावविशेषाभावयो र्भिन्नत्वादित्याशङ्क्य, "निर्विशेषन्न सामान्यमि" ति न्यायेन विशेषाभावे सामान्यस्याप्यभावात् तत्रोक्तमेव दूषणमत्रापीत्यभिप्रायेणाह निर्विशेषमि ति । संयोगादी त्यादिशब्देनाधिष्ठानाध्यस्यमानसम्बन्धे विवक्षितः । पक्षान्तरेत्वि ति । इन्द्रियसम्बन्धस्य संयोगरूपस्य तद््घटितस्य वा घटादौ ज्ञानोत्पत्त्यानुगुण्यदर्शनेन ब्रह्मण्यपीन्द्रयसम्बन्धस्य तदानुगुण्ये विद्यमानसंयोगस्यैव तदानुगुण्यस्य वाच्यत्वात् उक्तन्यायेनैव संयोगाभावस्य ब्रह्मणि वक्तुमशक्यतया तदानुगुण्यविशेषित निषेधः । स्वर्गी ध्वस्त इत्यादाविव सविशेषणे हीति न्यायेन विशेषणनिषेधे पर्यवस्यतीति  मत्वा तदानुगुण्यमव विकल्पयति तदनुगुण्यं किमि ति प्रत्यादो त्यादिशब्देन तनमूलानुमित्यादिर्गृह्यते । निवर्तनीयत्व इति आनुगुण्यनिवृत्तिरूपभावरणं हि नानुगुण्यध्वंसः, आवरणस्यानादिसिद्धत्वान् किन्तु तत्प्रागभावः तदस्यन्ताभावो वा, अतः तदानुगुण्यनिवृत्तेरभावे तदानुगुण्यसयावर्जनीयतया ब्रह्मणश्चर्क्षुर्ग्राह्यत्वेन श्रुतिविरोधस्स्यादितयर्थः । " न मांसचक्षुरभिवीक्षते त" मित्यादिश्रुतय आदिशब्दग्राह्याः । दृष्यत्वे ति प्रयुक्तत्वं व्यापकत्वम् , दृश्यपदस्य लोकसिद्धार्थानुसारेणैवमुक्तम् । अनिवर्तनीयत्वेत्वि ति । ननु तिरोधाने सत्यपि तत्वज्ञानादज्ञाननिवृत्तेर्नाध्यास इति चेत् ? तर्हि अज्ञाननिवृ्तावावरणस्यापि निवृत्तिप्रसङ्गः, तस्य तदधीनत्वाभ्युपगमात् ; 
तन्निवृत्तावप्यावरणस्यानिवृत्तौ शरीराद्यध्यासोऽपि न निवर्त्तेत ; अनिवृत्तौ ज्ञाननिवर्त्यत्वाभावात् सत्यत्वप्रसङ्गश्च। अनानुगुण्यस्यानिवृत्तेः, निवृत्तावपि संसारदशायामावरणस्थावश्यकत्वात् सन्मात्रग्राहित्वं प्रत्यक्षस्यानुपपन्नमित्याह एवंचे ति । ऐन्द्रियकज्ञाननस्य तद्विषयतानिवर्तनमिति पक्षोऽपि पूर्वोक्तावरणनिवृत्तिविकल्पदूषणैरेव निरस्त इत्याह ततएवे ति । किमैन्द्रियकज्ञानशब्देन ब्रह्ममात्रविषयकं स्वमतिकल्पितं किञ्चित् जानं विवक्षितम् , उत सम्प्रतिपन्नघटादिज्ञानमेव ? तादृशज्ञाने मानाभाववादित्यभिप्रेत्य द्वितीयं पक्षं दूषयति किमिद्मि ति । साधिष्ठानमि ति । अधिष्ठानमुपलक्षणम् , नविदधिष्ठान वस्तुतोऽध्यस्तं विषयीकरोतिउत 
वस्तुतोऽधिष्ठानशून्यमेवाध्यस्तं विषयीकरोतीति विकल्पार्थः । आद्येत्वि ति । अध्यस्तविषयकज्ञानत्वस्याधिष्ठानविषयकत्वव्याप्तेश्शुक्तिरजतादिज्ञानेषु दर्शनादितयर्थः । शुक्तिरजतादिषु - शुक्तिरजताध्यासस्थलेष्वित्यर्थः । शुक्तिरजतप्रतीतौ यथेदमर्थोवभासते तद्वदित्यर्थः । तत्प्रतीति यत्र तत्पदेनारोपितं गृह्यते । द्वितीयेत्लवि ति । किं जगद्विषयकज्ञानं भ्रमरूपम् , उत न, इति विकल्पमभिप्रेत्य द्वितीयं शिरो दूषयति अपसिद्धान्ते ति । आद्यं दूषयति निरधिष्ठाने ति । ननु न वयमदिष्ठानं निषेदामः, किन्तु ब्रह्मणोऽधिष्ठानत्वमित्यत्राह नचे ति । तदङ्गीकारे चापसिद्धान्तः, सदधिष्ठानकत्वाभावेन सत्त्वानुपपत्तिश्चेति भावः । अतएवे ति । ब्रह्मरूपाधीष्ठानप्रहणस्यावश्यकत्वादित्यर्थः । अन्यथे ति । कस्यापि ज्ञानस्य ब्रह्मविषयत्वाभाव इत्यर्थः । धर्मिज्ञानाभावा दनुमित्याद्यविषयत्वाच्चेति भावः । अन्यथे ति । ब्रह्मणः स्वकर्मत्वाङ्गीकारे । साक्षादि ति । उपाधिमनपेक्ष्येत्यर्थः । तथाच मिथ्यात्वादिप्रसङ्ग इति भावः । अतिरोहिते ति । तिरोधाननिवृत्तेः कदाचित्कर्त्तव्यत्वादिति  भावः । ननु आवरणनिवृत्तावपि तदानीं न स्वकर्मताप्रसङ्गः, तदानीमविद्याया अपि निवृत्ततया कार्यत्वेन तदुपादानकत्वनियतस्य कर्मत्वस्याप्यभावादिति तेन्न ; - कदापि ब्रह्मण्यविद्यमानस्य कर्मत्वस्य ब्रह्मण्यभावः ब्रह्मस्वरूपप्रयुक्त एव स्यात् , न त्वविद्याप्रयुक्त इति । दत्तोत्तरत्वादि ति । दृश्यत्वनिबन्धनैरावण निवृत्तिनिबन्धनैश्च दोषैर्दूषितत्वादित्यर्थः । निरधिष्ठाने ति । स्वात्मकस्वविषयप्रकाशनिवृत्तिनिवृत्तौ पुनस्सविषयत्वप्रसङ्गेन दृश्यत्वादिप्रसङ्ग इति आदिशब्देन विवक्षितम् । पक्षद्वयेपि दोषान्तरमाह एवञ्चे ति । स्वरूपघातिनी त्यनेन 
निवर्त्तकत्वं परतिबन्धकत्वं च विवक्षितम् । तस्या इति । क्वचिदधिष्ठाने अनध्यस्तत्वादिति भावः । वैशद्यावैशद्यें किं प्रतीतिगते विवक्षिते, उत प्रकाश्यगते, इति विकल्प्य प्रथमं शिरो दूषयति प्रत्यक्षे ति । प्रत्यक्षरूपस्याधिज्ञानस्य क्वचिद्विषये पारोक्ष्यं च दृश्यते, यथा दण्ड्ययमासीदित्यादौ, अत्रहि अयमिति विशेष्यांशे प्रत्यक्षत्वम् , दण्डांशे तु परोक्षत्वम् , तत्र दण्डं साक्षात्करोमीत्यननुभवात् , देवदत्तं साक्षात्करोमीत्यनुभवाच्च ; अतः अपरोक्षत्वन्न परोक्षत्वविरुद्धमित्यत्राह - एके ति । स्वरूपे प्रत्यक्षैकरूपत्वमेवेत्यर्थः यद्यनुमित्यादिवृत्तयवच्छिन्नतया स्वरूपेपि पारोक्ष्यं ब्रयात् तदा न स्वस्वरूपेपि प्रत्यक्षैकरूपतेत्यत्राह स्वात्मनीति । वृत्त्यनवच्छिन्नसवरूप इत्यर्थः अन्यते ति । 
अवैशद्यापादनाङ्गीकार इत्यर्थः । स्वात्मभङ्गप्रसङ्गा दिति । पारोक्ष्यस्यापारोक्ष्यविरुद्धतया तन्निवृत्त्यभावे पारोक्ष्यापादनासम्भवात् यावदाश्रयभाविनश्च तस्य आश्रयनिवृत्तिं विना निवृस्ययोगेनाश्रयस्यापि निवृत्तिप्रसङ्ग इत्यर्थः । ततश्च पारोक्ष्यस्य निराश्रयस्यापादनमेवानुपपन्नमिति भावः । ननु विषयातिरेक एव ज्ञाने वैशद्यम् , तदभाव एवचावैशद्यमित्याशङ्क्याह निर्विकार इति । वस्तुपदं प्रकाश्यपरम् । स्वात्मनीति शेषः । निर्विकारे निर्वि शेषेच वस्तुनि, सति - प्रकाश्ये सतीत्यर्थः । । विषयातिरेकस्य वैशद्यरूपत्वे मुक्तिदशायां विषयातिरेकात्मकमनावरणम् , अन्यथा संसारादविशेषप्रसङ्गात् , तदानीं विषयातिरेकश्च किं तदानीमेवोत्पन्नैर्धर्मैः, उत संसारकालीनैरेव तदानी - मभासमानैर्मुक्तिकाले भासमानैर्धर्मैरिति विकल्पमभिप्रेत्य आद्य आह निर्विकार इति । नच तदोत्पन्नस्यापि धर्मस्यापारमार्थकत्वान्न निर्विकारत्वविरोध इवि वाच्यम् , मुक्त्यन्वयिनस्तस्य पारमार्थिकत्वापत्तेः . द्वितीयं दूषयति निर्विषशेष इति । मिथ्याभूतविशेषस्यापि मुक्तावसम्भवाद्वैशद्यस्य तदानीमेवाभावा दिति भावः । अर्थगतमेव वैशद्यमिति द्वितीयं पक्षं शङ््कते वेदान्ते ति । विशेष शब्देनावधारणत्वाप्रतिबद्धत्वादिकं विवक्षितम् । अनुपकारकत्वादि ति । विशद व्यवहाराहेतुत्वादित्यर्थः । ततश्च नेदं वैशद्यमिति भावः । सविशेषत्वस्ये ति । तत्वावेदकवृत्तिप्रकाश्यत्वेन सत्यत्वादिति भावः । किञ्च उक्तवृत्तिविषयत्वस्य संसारदसायामेव भावेन इदानीमनाकरणं मोक्षे आवरणगिति वैपरीत्यापत्तिश्च द्रष्टव्या । तद्गतस्याभ्युपगमे दोषमाह सधर्मकत्वे ति । ब्रह्मण इति शेषः । पक्षद्वयेपि दोषमाह दृश्यत्वे  ति । आदिपदेन मिथ्यात्वं गृह्यते । किं स्वप्रकाशस्सत्यो 
मिथ्यावेति विकल्पमभिप्रेत्याद्ये अद्वैतह्यनेः स्पष्ट त्वात् द्वितीयं दूषयति तन्मिथ्यात्व इति । संसारदशायां तत्सामग्र्यननुप्रविष्टतया तदानीमप्रकाशोत्पादनायोगान्योक्षदशायामेव तदुत्पादन वाच्यम् , तच्च न सम्भवति, तदानीं मिथ्याविषयत्वासम्भवात् , ततश्च सामग्रीनैष्कल्यमित्यर्थः ; ततश्च स्वरूपस्यातिरिकतप्रकाशाजनकत्वादन्यत्र क्लृप्तप्रकाशजनकतावच्छेदकतावच्छेदकानवच्छिन्नत्वाच्च तज्जननायोग्यत्वमेव स्यादिति भावः ; किञ्च तस्य प्रकाशान्तरस्य स्वरूपप्रकाशादधिकविषयत्वमस्ति नवा ? नचेत् ? तत्समग्र्यनुप्रविष्टत्वस्वरूपापादनेपि ब्रह्मण आवृतत्वन्न स्यात् , चक्षुषा साक्षात्क्रियमाणे घटे साक्षात्कारान्तराभावमात्रेणावृतत्वाव्यवहारात् , इत्यभिप्रेत्य प्रथमे ब्रह्मव्यतिरिक्ततया 
तस्याधिकस्य मिथ्यात्वात् तत्प्रकाशस्य भ्रान्तित्वस्यावश्यम्भावात् तत्सामग्रीविच्छेदकस्य च दोषत्वमनुपन्नम् , प्रत्युत गुणत्वमेवेत्याह भ्रान्तिज्ञाने ति । पूर्वपक्ष्युपन्यस्त पक्षं दूषयितुमाह अष्टमस्त्वि ति । तदिति  । अस्ति प्रकाशत इति व्यवहारायोग्यत्वं नास्ति न प्रकाशत इति व्यवहारयोग्यत्वं चेत्येतदुभयमित्यर्थः । पूर्वोक्ताः - पञ्चमपक्षोक्ताः । द्वितीये किं प्रकाशो ऽसाध्यः ; उतसाध्यः ?  आद्ये असाध्यपरकाशस्य वृत्त्यनुपकारकत्वात्तदानुगुण्याङ्गीकारो व्यर्थ इत्याह असाध्यस्ये ति । द्वितीय आहसाध्यत्वेचे ति । तस्य साध्यप्रकाशस्य ब्रह्मस्वरूपानतिरेके बरह्मणस्साध्यत्व प्रसङ्ग इत्याह प्रागुक्ता इति । अतिरेके च सत्यत्वादि परसङ्ग इत्याह प्रागुक्ता इति । युक्तिर्योगः । यथावत्प्रकाशमाने ऽध्यासायोगादिति वदता अयथावत्स्वरूप प्रकाशत्वापादनायवा यथावत्स्वरूपप्रकाशनिवृत्तये वावरणमित्युक्तं भवति तत्र न द्वितीयः पक्षो युज्यते, ब्रह्मणोपि नाशप्रसङ्गात् ; अयथावत्स्वरूपप्रकाशापादनमपि किं विद्यमानस्यैव प्रकाशस्य तादृशधर्मापादनम् , उत तादृशधर्मविशिष्टप्रकाशोत्पादनम् ? नाद्यः,तस्य धर्मस्यापादनेपि परमार्थतो यथावत्स्वरूपप्रकाशस्य विद्यमानतया अध्यासानुपपत्तेः सत्यभूतस्यैव तादृशधर्मस्यापादनं वक्तव्यम् , तस्यैव यथावत्स्वरूपप्रकाशविरोधित्वात् ; तच्चानुपपन्नम् , ब्रह्मणो निर्विशेषत्वात् ; न द्वितीयः, स्वरूपाभिन्नप्रकाशस्योत्पादना सम्भवात् ; इत्याह ने ति । यद्वा - किं सत्यभूतस्य तादृशधर्मस्यापादनम् , उत मिथ्याभूतस्य ? नाद्यः, निर्विशेषत्वात् ; न द्वितीयः, स्वप्रकाशतया यथावद्भा समाने मिथ्याभूतस्य तादृशधर्मस्यैवाध्यासानुपपत्तेरित्याह नेति । तद्येग इति । तादृशधर्मस्य सत्यभूतस्य मिथ्याभूतस्य वा आपादने तादृशधर्मविशिष्टस्योत्पादन इति वार्थः । 
आदिशबदेनाधिष्ठानयाथात्म्यज्ञानस्याद्यासविरोधित्वं ब्रह्मणोनादित्वं वा गृह्यते । तृतीय इति । ततश्चोक्तदोषप्रसङ्ग इस्यर्थः । एतेन तत्तत्कुमतिकल्पिताः कल्प्यमानाः कल्पयिष्यमाणाश्चावरणप्रकारभेदास्सर्वे प्रतिक्षिप्ता वेदितंव्याः । प्रातिस्विकरूपेणाष्टमविकल्पम् (न) नुवदतोयमपि भावः । 
	किञ्च जीवस्य बरह्मणो भिन्नत्वस्यैव न्यायोपबृंहितश्रुत्यादिसमधिगतत्वात्प्रमाणाभावादेव ब्रह्मानवभासोपपत्तौ किमावरणकल्पनया । अपिच किं सुखादिवृत्तिविरहदशायामानन्दादिव्यवहाराभावायावरणं कल्प्यते, उत वृत्ति 
दशायाम् ? नाद्यः, वृत्त्यवच्छिन्नत्वस्यैवानन्दादिपदवाच्यत्वस्य त्वयैवाभिहितत्वेन वृत्त्यभावादेव तथा व्यवहाराभावोपपत्तेः । न द्वितीयः, तदानीमव्यवहारा सिद्धेः । ननु वृत्तिदशायामेव पूर्णानन्दानुभवात् सर्वसुखवृत्तिषुपूर्णानन्दत्वेनैकरूपत्वेनैव व्यवहारस्स्यात् , नतु तरतमभावेनेति चेत् ? तर्हि त्वन्मते वा कथं तादृशव्यवहारोपपत्तिः ? कारणकृतवृत्तितारतम्येनावरणाभिभवतारतभ्यादिति चेत् ? तर्हिवृत्तितारतम्यादेव तदभेदेनाभिव्यक्ते तारतम्यव्यवहारो पपत्तिः । आवरणाभिभवतारतम्यात्तरतमव्यवहार इति त्वनुपपन्नम् , तथाहिक्रिमावरणाभिभवः आवरणोत्पत्तिप्रतिबन्धः, उतावरणस्वरूपनाशः, उत तत्कार्य नाशः ? नाद्यः, तस्यानादित्वात् । द्वितीयेपि किं तारतम्यं आवरणीनवृत्तिभूयस्त्वाल्पत्वाभ्याम् , उत निवृत्तिरधिकप्रदेशाल्पप्रदेशत्वाभ्याम् ? नाद्यः, पूर्वविद्यमानावरणनिवृत्तेस्सर्वत्र तुल्यत्वात् । न द्वितीयः, सर्वशरीरव्यापिजलचन्द्रन संयोगजन्यसुखद्वयेपि तारतम्यं न स्यात् ! किञ्च पक्षद्वयेपि धर्माभितप्तस्य जलसंयोगेन सुखे सति अनन्तरं चन्नसंयोगे सति उत्कृष्टसुखानुभवो न स्यात् , तस्या वृत्तेरावरणाभिभावकत्वाभावात् , पर्ववृत्त्यैवावरणस्याभिभूतत्वात् । तृतीयेपि किं तस्य कार्यम् ? प्रतिबन्धइति चेत् ? किं पूर्णानन्दव्यवहारप्रतिबन्धः, उतानन्दव्यवहारप्रतिबन्ध एव वा ? न द्वितीयः, वत्त्यभाव दशायां तदभावादेवाव्यवहारोपपत्तेः न तदानीन्तनाव्यवहारस्य प्रतिबन्धाधीनता । वृत्तिदशायां तु व्यवजिहीर्षायां व्यवह्रियत एव । आद्ये तु पूर्णानन्दव्यवहारापत्तिः । किञ्च आवरणस्य तदभिभव्सय व्यवहर्त्रभिन्नज्ञानान्न ततः तरतमव्यवहारसम्भवः । अस्तु वृत्तितारतम्यादेरेव तरतमव्यवहारोपपत्तिः, पूर्मणानन्दव्यवहारस्तव कथं न स्यादिति चेन्न ; - पूर्णत्वं ह्युत्कर्षएव, अन्यानिर्वचनात् ; स 
च स्वरूपप्रकाशेन भासत एव, तस्य सावधिकत्वेनावध्यभाने भानायोगात् । उत्कृष्टवृत्त्युदयदशायां तु तदभेदेन प्रतीतेस्तथैव व्यवह्रियते । अपिच जीवन्मुक्तिदशायां कर्मण एवाविद्यानिवृत्तिप्रतिबन्धकत्वावदिदानीं व्यवहारप्रतिबन्धकत्वसम्भवात् किमज्ञानाधीनावरणेन । किञ्च आवरणस्यापि मिथ्यात्वेनावरणान्तरं विना तदारोषायोगादनवस्था। नच तस्या नादित्वान्नानवस्तेति वाच्यम् , अनादित्वे ब्रह्मवदज्ञानवच्चाज्ञानानधीनत्वपरसङगात् । ननु अविद्यासम्बन्धवदविद्यव्यतिरेकप्रयुक्तव्यतिरेकप्रतियोगित्वमेवाविद्याधीनत्वमिति चेन्न ; - 
आवरणस्याज्ञाननिवृत्तिप्रतिबन्धकत्वेन तन्निवृत्तेरज्ञाननिवृत्त्युपयुक्ततया अज्ञानस्यैवावरणादीनत्वप्रसङ्गात् । किञ्च गुञ्जारोपाधिष्ठानदहनादिवत् स्वप्रकाशे ब्रह्मण्यनवभासारोपे पि तदुचितं कार्ये स्यादेव । किं तदुचितं कार्यमिति चेत् ? नास्तीति व्यवहाराविच्छेदः, अहमनतिशयानन्द इति व्यवहारः, सुखेच्छया पुत्रादिक्षुद्रसुखाभिला,ाबावश्चेति ब्रूमः । यदुक्तं - चैतन्यस्याज्ञानस्फोरकत्वात् तत्कार्यप्रतिबन्धकत्वं नास्तीति ; तन्न, तत्र किं प्रतिबन्ध कत्वं निवर्तकत्वम् , प्रतिबन्धकत्वमेव वा ? नाद्यः, घटस्फोरकस्य घटप्रत्यक्षस्य तत्कार्यनिवर्त्तकत्वेन व्यभिचारात् । न द्वितीयः, तज्ज्ञानस्य तद्विपरीतज्ञानप्रतिबन्धद्वारा विपरीतव्यवहारप्रतिबन्धकत्वस्य सामान्यतः क्लृप्ततया अत्र प्रतिबन्धकत्वानपायात् । ननु - ऊर्ध्वाग्रत्वसाक्षात्कारे सत्यप्यधोग्रत्वभ्रमवदधिष्ठानप्रकाशेपि नास्तीति ज्ञानमुपपद्यत इति चेन्न ; - तस्य औपाधिकभ्रमत्वेन तत्वज्ञानाविरुद्धत्वात् । नचात्राप्यविद्यालक्षणोपाधिवशात् विपरीतज्ञानमिति वाच्यम् , तथा सत्यौपाधिकभ्रमं प्रति तस्याविरोधितया तदर्थमावरणकल्पनावैय्यर्थ्यात् । ननु - अहमानन्द इति व्यवहाराभावार्थमेव तत्कल्पनमिति चेत् ?  तर्हि प्रति बन्धादहमानन्द इति व्यवहाराभाववत्तत्वज्ञानलक्षणप्रतिबन्धान्नास्तीतिव्यवहारोपि न स्यात् । तत्वज्ञाने अप्रामाण्यनिश्चयात्तदुपपत्तिरिति चेत् ? तर्हि तत एवाहमानन्द इति व्यवहाराभावोपपत्तौ किं तदर्तेनाप्यावरणकल्पनेन । किञ्चज्ञानं गुण इत्याद्यनुमितेः परामर्शवषययास्सत्कार्यानुमितिप्रतिबन्धकत्वादर्शनेन तत्स्फोरकस्य तत्कार्यानुमितिप्रतिबन्धकत्वमिति व्याप्तेर्व्यभिचारश्च । ननु - तत्व ज्ञानस्य 
विपरीतव्यवहारप्रतिबन्धकत्वेपि आवरणस्योत्तेजकत्वान्न तत्परतिबन्ध इति चेन्न ; - तत्त्वज्ञानस्य हि न साक्षाद्विरुद्धव्यवहारप्रतिबन्धकता, किन्तु विपकीचज्ञानप्रतिबन्धद्वारा ; तत्र चावरणस्य नोत्तेजकता, मूकादेर्धटादिज्ञाने सति व्यवहारयोग्यतया उततेजकत्वादर्शनात् ; ज्ञानस्यैवोत्तेजकत्वोपपत्तेश्च । यदप्युक्तम्अबमानन्द इति व्यवहारः प्रतिबन्धान्न भवतीति ; तन्न, व्यवहारप्रतिबन्धकत्वं किं तद्धेतुभूतज्ञानविघटनद्वारा, उतामवातादिवत् करणापाटवहेतुतया ? नाद्यः, स्वरूपप्रकाशस्य नित्यत्वा , साध्यप्रकाशाभावस्य च कारणाभावप्रयोज्यत्वात् , तदभावेपि नितयप्रकाशादेव व्यवहारापत्तेश्च । न द्वितीयः, 
करणापाटवादर्शनात् । तत्सवत्वे व्यवहारमात्रोच्छेदापत्तेः ।किञ्च - मूकादिवत् करणापाटवादेवाव्यवहारे तदक्षमतापरयुक्तदुःखप्रसङ्गाच्च । साक्षात्प्रतिबन्धकत्वामेवास्त्विति चेन्न ; - तथा सति परोक्षज्ञानिनां अद्वैतोपदेष्टृत्वानुपपत्तेः । परोक्षज्ञानस्या प्यावरणनिवर्तकत्वप्रसङ्गाच्च । पुत्रादिक्षुद्रसुखाभिलाषाभावश्च कार्यम् ; नचाप्राप्तत्वा दुपपत्तिः, आनन्दात्मकब्रह्माभेदानुभवे स्वरूपात्मके विद्यमाने तस्यैव भ्रमस्यानुपपत्तेः । नचाज्ञानवशात्तदुपपत्तिः, तथा सति उपाध्यधीनविपरीतज्ञास्य तत्वज्ञाने सत्यकिञ्चित्करत्वात् । नह्यानुमानिकश्वेतयज्ञाने विद्यमाने जातमपि पीतत्वज्ञानं पीतार्थिनं प्रवर्तयति। ननु - पीतत्वज्ञास्यापरामाण्यनिश्चयात् न तस्य कार्य करत्वम् , प्रकृते तु अप्राप्तत्वभ्रमस्य प्रामाण्यनिश्चयात् तत्कार्यकरमेवेति चेन्न ; - त्वन्मतस्थानां तत्राप्रामाण्यस्यैव निश्चयात् । तस्मादावरणकल्पनायामपि स्वोचितकार्याणि स्युरेव । 
	किञ्च - आवरणकल्पनायामपि अज्ञानाध्यासो न स्यात् , अद्वैतसाक्षात्कारस्य सत्वात् । अनादितः अद्वैतसाक्षात्कारे विदयमाने अनादित एवाध्यासो न स्यात् । किञ्चधिष्ठानत्वप्रकाशः अध्यासविरोदी न वा ? नाद्यः, आवरणादध्यासस्यैवानुपत्तेः । नचानादित्वेन परिहारश्शङ्क्यः, अनाद्यद्वेतसाक्षात्कारेविद्यमाने अनादितोप्यज्ञानावरणाद्यध्यासायेगात्। नान्त्यः, सत्यपि तस्मिन्नध्याससम्भवेनावरणकल्पनावैय्यर्थ्यात् । किञ्च प्रतिबन्धादहमानन्द इति भानं केन वार्येत । न हि घटादिकमव्यवजिहीर्षतो मूकस्य वा घटादिज्ञानं नास्ति । ननु - आनन्दाकारवृत्तयभावान्न तथा भानमिति चेन्न ; - तथा सतियवृत्त्यभावादेव नास्तीति व्यवहारोपपत्तौ किमावरणेन । नच अहमाकारवृत्तावानन्दस्फुरणाभाव एवावरणाधीन इति 
वाच्यम् ,  आनन्दस्य सत्स्वरूपतया सत्स्फुरणस्यैवानन्दस्फुरणरूपत्वात् । एवमुक्तन्यायेनैव घट आनन्द इति प्रतीतिप्रसङ्गश्च । किञ्च किमेषा योग्यता ? घटादेर्यादृशी ? चक्षुर्ग्राह्यत्वयोग्यता दण्डादेर्वा घटादिजननयोग्यता तादृश्येव विवक्षिता ; उतान्यादृशी ? नाद्यः ; अहं ब्रह्मास्मीति व्यवहारस्य कदाचित्सत्वे तद्योग्यताया इदानीमपि सत्त्वात् ; कदाचित् घटजनकस्यापि दण्डस्य उत्पत्तिप्रभृत्याविनाशं तद्योग्यत्वात् । किठ्चअस्तीति व्यवहारयोग्यत्वाभावस्य वह््नेस्सेचनकरणायोग्यत्त्वावत् यावद्वस्तुभावित्वात् घटाद्यपरोक्षे जातेपि उक्तायोग्यत्वनिवृत्तिः कथमिव स्यात् । यदिच व्यवहारयोग्यता तद्व्यवहारकाल एव, 
तदा नास्तीति व्यवहारयोग्यताया अपि घटमपश्यतो  व्यवजिहीर्षाभावादव्यवहरतः मूकादेर्वा तदानीमप्यावरणप्रसङ्गात् , श्रवणादिक्रमेण सज्जातब्रह्मसाक्षात्कारस्य तदानीमहं ब्रह्मेति व्यवहारे मानाभावात् , अनिच्छया अवयवहारसम्भवाच्च आवरणप्रसङ्गात् । मोक्षेरि तादृषव्यवहाराभावेनावरणप्रसङ्गश्च, संसारदशयामावरणस्यैव वक्तव्यत्वेन मोक्षदशायां च व्यवहारासम्भवेन तादृशव्यवहारस्यैव तुच्छतया तद््घटितयोग्यताय अपि तादृशतया तद्विरहस्यापि तथात्वेनाविद्याधीनत्वासिद्धेश्च । नच जीवन्मुक्तिदशायां व्यवहरः, अनिच्छया अवयवहारसम्भवात् ; जीवन्मुक्तिनिरासाच्च । इदानीमपि अहं ब्रह्मेत्यादिव्यवहारस्य श्रवणादिसाध्याविद्यानिवर्त्तकापरोक्षज्ञानविधुराणां त्वन्म तस्तानां पौण्ड्रकादीनां च दर्शनेन तेषामनावरणप्रसङ्गात । ननु - तत्र व्यवहार सत्त्वेपि न तद्व्यवहारे प्रति स्वरूपज्ञानस्य जनकता, तथाच तजननानुविधान मेवावरणमि चेन्न ; - स्वरूपात्मकानन्दप्रकाशस्य कारणतावच्छेदकावच्छिन्नस्वे तदुत्तरभाविनः कार्यस्य तजन्यत्वावश्यम्भावात् , वृत्तेरेव तत्कारणतायवच्चेदका वच्छिन्नत्वे तत्सत्वे व्यवहारस्य तदभावे तदभावस्य चोपपत्तौ तदभावप्रयोजकतया नावरणकल्पना । स्वप्रकाशज्ञानस्य कारणतावच्छेदकावच्छिन्नत्वेपि इच्छाव्यापारकत्वाभावात् घटोत्पत्तिस्थलीयव्यावृत्तकुलालादिवत् तत्राजनकत्वमिति चेत् ? उक्तविधया व्यवहारहेतुभूतेच्छाकारणतावच्छेदकावच्छिन्नत्वानवच्छिन्नत्वयोः पूर्वोक्तदोषतादवस्थ्यात् । नन्विच्छाकारणत्वेपि इदानीमिच्छाभावार्थमेवावरणमिति चेन्न ; - घटज्ञाने सत्यपि घटव्यवजिहीर्षायाः कादाचित्कत्ववदावरणं विनापि इच्छाकादाचित्कत्वोपपत्तेः । नच पौण्ड्रकादेर्व्यवहारे सत्यपि न सव्यवहारापरोक्ष इति अपरोक्षव्यवहाराभाव आवरणादेवेति वाच्यम् , व्यवहारस्यापरोक्षजानविषयत्वात् 
अपरोक्षजन्यत्वस्योपपादित्वाच्चापरोक्ष्याभावासिद्धेः । किञ्च कारणतावच्छेदकावच्छिन्नस्यापि कार्याजनकत्वं प्रतिबन्धादिति वाच्यम् , नच व्यवहाररूपे कार्ये विद्यमाने कार्यानुतपादप्रयोजकत्वलक्षणं प्रतिबन्धकत्वं सम्भवति । नच स्वरूपप्रकाशजननीयकार्यविशेषानुत्पादात् तत्सम्भवं इति वाच्यम् , कार्ये व्यक्तिभेदं विना वैजात्यलक्षणविशेषासिद्धेः तज्ज्ञानत्वेन तद्व्यवहारत्वेन सामानयतः कार्यकारणभावात् स्वरूप प्रकाशस्यापि सामान्यान्तर्गततया तद्रूपकारणविशेषादपि कार्यवैजात्या कल्पनात् । ननु - कारणतावच्छेदकाकान्तस्वरूपज्ञाने सत्यापि इदानीमहमानन्द इति व्यवहारादर्शनादेव 
आवरणरूपप्रतिबन्धकं तत्प्रतिबध्यकार्यविशेषः स्वरूपप्रकाशत्वेनच ततप्रयोजकत्वमितीदं सर्वे कल्प्यत इति चेन्न ; - तद्रूपेण व्यवहारे समान्यतः तत्प्रकाशकज्ञानस्य हेतुतया ब्रह्मापरोक्षवृत्तेरपि तादृशकार्यविशेषे जननीये सहकारित्वेन तदभावाद्वा तस्या अपि सहकारित्वकल्पनाद्वा तस्या एव तद्विशेषप्रयोजकत्वकल्पनाद्वा इदानी तद्व्यवहाराभावोपपत्तौ एतादृशकुसृष्टिवय्यर्थ्यात् । किञ्च - कथमत्रानन्दव्यवहाराभावः, अहमस्तीति व्यवहारात् , सत एवचानन्दत्वात् ; नचानन्दपदव्यवहारोनास्तीतिवाच्यम् , तथासति सर्वदा आवरणप्रसङ्गात् ; नहि तदापरोक्षदशायमपि समस्ततत्पर्यायपदैर्भाषाशब्दैश्च व्यवहरन्ति । ननु - आनन्दत्वादिरूपेण व्यवहारो नास्तीति तदभाव एवावरणमिति चेन्न ; - अहं ब्रह्मास्मीति सत्वप्रकारक व्यवहारस्यानन्दत्वप्रकारकत्वात् , स्वरूपातिरिक्तानन्दत्वादिप्रकारकव्यवहारस्यापरोक्षज्ञानकालेप्यभावाच्च । मास्तुवा अहमस्मीति व्यवहारस्यानन्दत्वप्रकारकता, तथापि प्रमेयत्वेन घटज्ञाने व्यवहाराभावात् तत्प्रकारज्ञानस्य तद्रूपेण व्यवहारहेतुत्वात् स्वरूपज्ञानस्य च तदप्रकारकत्वात् तत्प्रकारकापरोक्षवृत्तेश्च श्रवणादिस्वसामग्र्यभावेनाभावात् तत एवानन्दव्यवहाराभावोपपत्तौ किमावरणकल्पनाय । नाहं ब्रह्मास्मीति व्यवहारश्च स्वरूपज्ञानस्य निष्प्रकारकस्य ब्रह्माभेदाप्रकारकत्वात् , विरोधिज्ञानस्य चेदानीमभावादुपपन्नः । किञ्च - अपरोक्षज्ञानान्नास्तीति व्यवहारयोग्यताया निवृत्तिश्च स्यात् , तस्या यावद्वस्तुभावित्वादिति दिक् । न द्वितीयः, तादृशयोग्यतायां मानाभावात् । नचास्तीति व्यवहाराभावान्नास्तीति व्यवहाराच्च तदुन्नेयम् , व्यवहारतदभावयोर्ज्ञानाभावेनैवोपपादितत्वात् । अज्ञानेनैव वा उक्तव्यवहरातदभावयोरुपपत्तौ किमन्तर्गहुना धर्मान्तरेण । नच व्यवहारतदभावयोरज्ञानेनोप पादनेपि न जानामीति प्रतीत्या ज्ञानसामान्यनिवर्त्यतया सिद्धस्याज्ञानस्य इदानी मनिवृत्तिर्न 
तेनैवाज्ञानेनोपपादयितुं शक्येति तन्निवृत्तिप्रतिवन्धकमुन्नेयम् , तदेवावरणं नामेति वाच्यम् ; ज्ञानसामान्यनिवर्त्यत्वयोग्यत्वप्रतीतावपि अपरोक्षवत्तेरपि अज्ञाननिवृत्तौ सहकारित्वकल्पनौचित्यात् ; अज्ञानसाध्यावरणाख्यप्रयोजनस्यकस्यचिदनिरूपणादज्ञानानुपपत्तिं वदन्तं प्रति अज्ञानानिवृत्त्या कञ्चित् धर्ममुन्नीय तदेव प्रयोजनमित्युक्तेरसङ्गतत्वाच्च अन्योन्याश्रयात् । आवरणानावरणव्यवस्थासिध्द्यर्ते चिदानन्दांशयोर्भेदकल्पनमम्पयुक्तम् , तथापि 
तद्व्यवस्थानुपपत्तेः । नहि चन्द्रभेदकल्पनायामपि चन्द्रत्ववर्तुलत्वादीनां व्यवस्था दृष्या । ननु - द्रष्टैव सव्यदक्षिणव्यवस्थेति चेन्न ; - चन्द्रनिरूपितसव्यत्वदक्षित्वयोर्भेदवदेकस्मिन्नेव चन्द्र आरोपात् उभयोरेकाश्रयवृत्तित्वेन व्यवस्थाभावात्  । प्रतीतिवैचित्र्यं चार्थव्यवस्थाभावेप्यनुभवबलाद््ङ्गीकार्यम् । भिन्नाश्रयत्वमेव व्यवस्थितत्वमिति चेन्न ; - एतादृशपारिभाषिकव्यवस्थासिद्धावपि त्वदिष्टासिद्धेः । चैतन्ये आवृतब्रह्माभेदप्रयुक्तजगदान्ध्यस्य ब्रह्मानन्दे आनावृतचैतन्याभेदाप्रयुक्तावभासस्य स्वरूपाभेदा विरोधिभेदारोपे व्यवहारात् । एवं सत्यज्ञानादिपदनां प्रवृत्तिनिमित्तभेदेनापर्या यत्वात् चैतन्यानन्दादिव्यवहाराणामपि परस्परं भेदादानन्दत्वप्रवृत्तिनिमित्तक पदधटित्वयवहारायोग्यता ज्ञानत्वाभावव्यवहारयोग्यता वा आनन्दावरणम् । चैतन्यत्वप्रवृत्तिनिमित्तकपदघटितव्यवहारयोग्यताया एव सत्वाच्चैतन्यस्यानावरण मिति व्यवस्तेत्यनुपपन्नम् । तथाहि - उक्तयोग्यतायोग्यते स्वरूपमात्रावरणम् , उतानन्दत्वादिविशिष्टस्वरूपस्य ? नाद्यः, जगदान्ध्यप्रसङ्गादेव । अत एव न द्वितीयः, विशिष्टावरणस्यापि स्वरूपावरणत्वात् ; जडावरणप्रसङ्गाच्च । ननु - विशिष्टावरणमित्यनेन तदवच्छिन्नस्यावरणं विवक्षितम् , आवरणविषयताभावेपि तदवच्छेदकत्वं सम्भवत्येव, घटकारणताशून्यस्यापि दण्डत्वस्य तदवच्छेदकत्व वत् , तथाच न जडावरणप्रसङ्ग इति चेन्न ; - तथा सति चैतन्यस्याप्यावरण प्रसङ््गात् । चैतन्यत्वावच्छिन्नवच्छिन्नव्यवहारयोग्यताया विद्यमानत्वात् चैतन्यमनावृत मेवेतिचेत् ? उभयोरन्यूनातिरिक्तवृत्तित्वाविशेषात् , व्यवस्थया अवच्छेदकल्पनानुपपत्तेः, अन्यूनातिरिक्तवृत्तित्वातिरिक्तावच्छेदकत्वकल्पनायां मानाभावात् । नन्वानन्दत्वप्रवृत्तिनिमित्तकपदघटितव्यवहारप्रतिबन्धकत्वमेव आनन्दत्वप्रवृत्तिकपदघटितव्यवहारयोग्यताया आनन्दत्वाभावव्यवहारयोग्यताया वा 
आनन्दावरण त्वम् , चैतन्यत्वप्रवृत्तिनिमित्तकपदघटितव्यवहारं प्रति तु न कापि योग्यता योग्य ताभावो वा प्रतिबन्धक इति तदनावरणम् , इयमेव चानन्दचैतन्ययोरावरण व्यवस्थेत्युच्यत इति चेत् ? किं प्रतिबध्यो व्यवहारो लाक्षणिको विवक्षितः ; उत मुख्यः ? आद्ये इदानीमप्यानन्दादिजनकत्वादिना लक्षणया स्वस्मिन्नहमानन्द इत्यादिव्यवहारस्स्यात् । न द्विदीयः, मुख्यव्यवहारस्य आनन्दत्वादिविशिष्टविषयतया तद्व्यवहारमतिबन्धकयोग्यताया महावाक्यार्थखण्डब्रह्मावरणसम्भवात् , विशिष्टव्यवहारस्यापि 
विशेष्यभूताखण्डब्रह्माविषयतया तदावरणत्वे विशेषणीभूतानन्दत्वादिविषयतया जडावरणप्रसङ््गात् , तत्प्रकारकव्यवहाराभावस्य ततत्प्रकारकज्ञानाबावादुपपन्नत्वेन प्रतिबन्धानपेक्षणाच्च । किञ्च - उक्तयोग्यतायाजडेपि सत्त्वात् तस्याप्यावरणप्रसङ्गः । नच ततस्त्त्वेपि तस्यास्स्वभावजाड्य प्रयुक्तत्वान्नाज्ञानस्य तदावरणप्रयोजकत्वमिति वाच्यम् , तस्यापि मिथ्यात्वेना विद्याधीनत्वात् घटतदवच्छिन्नचैतन्यगतयोग्यतयोर्विनिगमनाभावात् । व्यवहारप्रतिबन्धकताप्यविशिष्टैव । यश्च प्रयोगः, तत्र सप्रकारकज्ञानस्यैव हेतुत्वादाश्रया सिद्धिः । कारणाभावेनार्थान्तरत्वम् । प्रतिकूलपदस्य प्रतिबन्धकपरत्वे अद्वैतसाक्षात्कारकालीनात्मनि बाधश्च । हेत्वसिद्धिश्च, विशिष्टज्ञानस्य विजिहीर्षादेरिदानीमभावात् । अपरोक्षज्ञानदशायां तत्सम्भवाच्च । द्वितीयहेतौ तत्कारणाभावात्  तद्विपरीतव्यवहारवति व्यभिचारः । 	
	अन्यथे ति । तिरोधानाभावे ब्रह्मस्वरूपनिरतिशयानन्दानुभवात् तत्तत्पुण्यपापस्वरूपकर्मानुगुणस्वर्गनिरयादिफलप्रदत्वस्य च ज्ञानात् पुण्य पापरूपकर्मानुष्ठानं न स्यात् , तदभावेच तन्मुलजन्मजरामरणादि रूपसंसारो न स्यात् , तथा भगवच्छेपतैकरसस्वरूपस्य तदनुगुणनिरतिशयपुरुषार्थ रूपच्चरणपरिचरणयोग्यतायाश्च ज्ञाने तद्विरोधिकर्मानुष्ठानाभावात् संसारात्यन्ता भावप्रसङ्ग इत्यर्थः । नान्यस्मै प्रकाशत इति । स्वरूपप्रकाशेनेति शेषः । तद्धर्मेणे ति । तच्छब्दद्वयेनाप्यन्यः परामृंश्यते । सर्वेषामि ति । स्वस्माएवे त्यत्र प्रकाशत इत्यनुषज्यते । स्वप्रकाशत्वप्रयुक्तभानं स्वस्मा एवेत्यर्थः । ततश्चे ति । आदिशब्देन विद्यमानप्रकाशनाशो गृह्यते । तच्च ज्ञानकालोत्पन्ने तमसि सम्भवत्येव । ज्ञानप्रतिबन्धकत्वादिकमपि साक्षात्परम्परा साधारणं विवक्षितम् , तेन इन्द्रियसंयोगप्रतिबन्धादिहेतुकुड्यादेरपि तिरोधाय कत्वलाभः । ज्ञानहेतुप्रतिबन्धकं 
वादिशब्दार्थः । यथा परमते स्वपरकाशब्रह्मण स्तिरोधाने स्वरूपनाशः तिरोधायकाज्ञानाश्रयत्वेनाज्ञत्वं च प्रसज्यते न तथा सिद्धान्त इत्याहि स्वस्मै तु नित्य मिति। प्रकाशमाने ति । विरोध्याकारस्वरूपप्रकाशागोचरत्वादिति भावः । धर्मबूतज्ञानेनापि न प्रतिबन्ध इत्याह तदारोपे ति । सिद्धान्त इव आनन्दत्वादीनां स्वरूपप्रकाशाविषयत्वादावरणेन तदप्रकाशेऽपि न स्वप्रकाशापत्तिर्नाप्यध्यासानुपपत्तिरिति शङ्कते मामापीति । तथासती ति । तिरोधाननिवृ्त्यभावे अविद्याया अप्यनिवृत्तेरिति 
भावः । कदाचिदपी ति । बन्धमोक्षावस्थयोरित्यर्थः । ननु न तत्वज्ञाने स्वरूपाति रिक्तानन्दत्वादिधर्मभानम् , येन भ्रान्तित्वं स्यात् , किन्तु स्वरूपमेव आनन्दत्वादितत्तद्धर्मरूपतया भासत इति शङ्गते ब्रह्मरूपमि ति । किं तथे ति । तथाशब्दार्थः आनन्दत्वादिकमित्यर्थः । तिरोधानमपी ति । अपिशब्दो वार्थः । अधिष्ठानज्ञानाभावादध्यासस्तु तदापि नोपपद्यत इति भावः । तद्धर्माप्रकाशलक्षणं तिरोधानमि त्यत्र तत्वज्ञाननिवर्त्यमिति शेषः । अतो निर्धर्म कत्वादेव तद्धर्मविशिष्टतया प्रकाशाभावरूपमावरणं सम्भवतीति न चोद्यावकाशः। 
	
इति वाधूलकुलतिलकश्रीनिवासाचार्यपादसेवासमंधिगतपरावरतत्वायाथात्म्येन
तदेगदैवतेन तच्चरणपरिचरणपरायणेन तत्प्रसादलब्ध
महाचार्यापरनामधेयेन रामानुजदासेन विरचितायां 
शददूषणीव्याख्यायां चण्डमारुताख्यायां 
तिरोधानानुपपत्तिः 
पञ्चत्रिशस्कन्धः ।  
				 - - -
	नम इति । आत्मैक्ये सति बद्धमुक्तनित्यव्यवत्था न स्यात् , नथा ब्रह्मणो जीवान्तर्यामित्वं संसारमोक्षस्थितबन्धहेतुत्वं च भज्येतेति भावः । उपाधिपदेन प्रतिविम्बोपाधिराकाशादौ घटादिवदवच्छेदकतयोपाधिश्च मतभेदेन विवक्षितः । तरङ््गचन्द्रवदि ति ब्रह्मणो जीवः प्रतिबिम्ब इति मते । सौभर्यादिव दिति आकाशदिम्यो घटाकाशादिवत् ब्रह्मणः इपाधिना भिन्नो जीव इति मते । तथाचे ति । यथा जीवैक्यं 
सिध्यति तथेत्यर्थः । स्वशरीरे सिद्धसाधनतापरिहाराय विगीतानी ति । मये ति । अत्रात्मान्तरवत्त्वेपि मयात्मवत्त्वमस्तीति नार्थान्तरशङ्का, गौरवादेवात्मान्तरस्य निरासात् ; तस्मादेवकारः फलितार्थानुवाः । एवमि ति । प्रतिपुरुषमुक्तचतुर्विधानुमानानि प्रयोज्यानि । ऐक्यसाधकानुमानमुक्त्वा भेदनिरासकगाह विप्रति पन्न इति । देवदत्तादिशरीराणां परस्परभेदः एकात्ममात्राधिष्ठेयधार्मिप्रतियोगिक इत्यर्थः । घटानां परस्परभेदे व्यभिचारवारणाय शरीरे ति । एवमि ति । देवदत्तकरणानां यज्ञदत्तकरणानाञ्च परस्परभेद 
एकात्ममातराधिष्ठेयधर्मिप्रतियोगिक इत्यर्थः । सौभरिशरीरस्थकरणानां परस्परभेदौ देवदत्तचक्षुंःश्रोत्रादिकरणानां वा परस्परभेदो दृष्टान्तः । आदिशब्देन देवदत्तादीनां बुध्द्यादिभेदो विवक्षितः । मूर्खत्वम् - अज्ञत्वम् । सुखित्वादी त्यादिपदेनासुघित्वस्वापतदभावादिर्गृह्यते । त्वदासन्नै रिति । अहमर्थाध्यासाङ्गीकारादिति भावः । सत्यमिथ्यैक्यादिकमि ति । आदिशब्देन निरंधिष्ठानभ्रमो विवक्षितः । सत्यमिथ्याभेदे निरदि,्ठानभ्रमप्रसङ्गेन शून्याद्वैतं स्यादित्यर्थः । तेष्वि ति । विरुद्धधर्माध्यासात् भेदकल्पनायामुक्तदोषस्स्यादेव, नचात्र कल्प्यते, प्रत्यक्षेण भेदोपलम्भादिति भावः । अन्तत इति । सर्वस्यापि भेदस्य मिथ्यात्वादिति भावः। अतएवे ति । आत्मस्वरूपभेदस्य स्फुटतरोपलम्भाभावेन वैषम्यात् भेदमात्रस्य मिथ्यात्वाच्चेत्यर्थः । तदभिन्नत्वे तदनुभूतानुसन्धानप्रसङ्ग इत्यस्य तदनुभूतसर्वानुसन्धान प्रसङ्ग इत्याशयं मत्वा व्यभिचरमाह एकेन ति । यथाश्रुते दोषाबावात् श्ङ्कते संस्कारे ति । अप्रमोषहेतुः स्फुटतरे ति ।  स्फुटतरप्रतीतिगोचरविषय संस्कारो विवक्षितः । अत्रापी ति । आत्माभेदेपीत्यर्थः । तुल्य मित्यनेनान्वयः । वैचित्रयादि ति । विचित्रशक्तियोगादित्यर्थः । उपाधी ति । एतदन्तःकरणवच्छिन्नानुभूतमेतदन्तःकरणावच्छिन्नेनैव स्मर्यत इत्यर्थः । नाहं राजादी ति । ततश्च तत्परतिसन्धानमप्येतत्प्रतिसन्धानमित्येतदनुपपन्नमिति भावः । तदुपलम्भादि ति । नाहं राजादिसुखमनुभवाभीति यस्यानुभवः तस्यैवेति शेषः । अतः प्रत्यक्षसिद्धत्वात् प्रतिसन्धानस्य न तस्य तदभावप्रत्यक्षेण बाध इत्यर्थः । तस्यैव प्रतिसन्धानं प्रत्यक्षसिद्धमित्येतदसिद्धमित्येतदमिति शङ्कते अन्यस्यैवे ति । असिद्धिसिद्धेति शङ््कते अहमस्मादि ति । परस्ये ति । अधिकरणयोग्यताया भेदग्रहे तन्त्रत्वादिति भावः । ततः किमित्यत्राह परश्चे ति । अन्य तये ति । प्रतीयमान इति शेषः । प्रत्यक्षत इति । 
अधिकरणस्याप्रत्यक्षत्वादिति भावः । ननु सुखविकासादिना सुखादिकमनुमाय तस्य स्वाहन्त्वविरुद्ध तया विरुद्धधर्माध्यासात् स्वान्यत्वेनानुमानभस्त्विति शङ््कते मुखविकासेति । तेषामि ति । अन्योन्याश्रयेण विरुद्धत्वग्रहासम्भवान्नानुमानमिति भावः । सर्वेषामि ति । अनन्यत्वेन गृहीताद्यद्यन्यत्वं गृह्यते तदान्यत्वानन्यत्वयो र्विरोधो नास्तीति वाच्यम् , विरोधेनन्यत्वेन ज्ञातादन्यत्वग्रहासम्भवात् ; एवंच स्वस्यापि स्वानन्यत्वेन ग्रहात्तदन्यत्वतद््ग्रहयोः प्रसङ्गाच्छून्यवादावतारः, अघटाद्भिन्नस्य घटाद्भिन्नत्वे 
निस्स्वरूपप्रसङ्गादित्यर्थः । प्रतिसन्दाने ति । स्वस्यापि प्रतिसन्धानात् स्वस्मादपि भेदग्रहप्रसङ्ग इत्यर्थः । ननु एवमपि राजाशरीरावच्छिन्नस्याहं सुख्मनुभवामीति प्रतिसन्धानस्य देवदत्तीयत्वे देवदत्ती यया नाहं रजादिसुखमनुभवामीति प्रतीत्या प्रतिन्धानाबावस्यापि सिद्धिःस्यात् , एवंच विरुद्धयोः प्रतिसब्धानतदभावयोत्सामानाधिकरण्यापत्तिरिति शङ््कते तथपी ति । तदभावस्ये ति । तत्प्रतीतिर्भार्न्त्येति भावः । विपरीतप्रमायां सत्यां भ्रान्तिरप्यनुपपन्नेत्यरुचेराह सिद्धावपी ति । देशे ति । क्वचिदवयवे प्रदेशभेदेन क्वचित् एकस्मिन्नपि प्रदेशे कालभेदेन क्वचिन्निरबयवे कालाकाशादावुपाधिभेदेन । आदिशब्देन सत्यत्वमिथ्यात्वादिभेदो गृह्यते । तदुपपत्तेः - प्रतियोगितदभावयोस्सामानादिकरण्योपपत्तेरित्यर्थः । कथमित्यत्र प्रतियोगितदभावयोस्सामानाधिरण्यानुपपत्तेर्हेतुतया विवक्षितत्वात् तत्सामानाधिकरण्यपरामर्शः । शङ््कते संयोगादीनामि ति । तथे  ति । उपाधिभेदेनाविरोधाभ्युपगम इत्यर्थः । तत्सिद्धेः - स्वाभावससामानाधिकरण्यसिद्धेः । तथे ति । सुखादीनां स्वाभावसामानाधिकरण्येनेत्यर्थः । अद्वैतशास्त्रमेव दर्श यति तथाचे ति । 'अथातोऽहंकारादेश' इत्यारभ्यानन्तरवाक्यैः 'अहमेवा धस्तादहमुपरिष्टा' दित्यादिभिरथस्त्यादिसर्ववस्तुतादात्म्यस्य प्रतीतेः 'अहमेवेदं सर्व' मिति तत्रत्यवाक्यान्तरेणापि तत्प्रतीतेरद्वैतं सिद्धमित्यर्थः । इत्यारभ्य श्रूयते, अहमेवेदं सर्वमिति च श्रूयत इत्यन्वयः । यत्रत्वस्ये ति । 'यत्र हि द्वैतमिव भवति तदितर इतरं पश्यती' त्युपक्रमात् 'यत्र त्वस्य सर्वमात्मैवाभू ' दित्येवकारार्थे दवैतनिषेधे तात्पर्यमिति भावः । आत्मेत्येवे ति । 'अथ योऽन्यां देवतामुपास्ते अन्योसावन्योऽहमस्मीति न स वेदे' त्युपक्रमादेवकारेण भेदोपासननिषेदात् भेदनिषेधस्सिद्धः, एवं सर्वजीवानां परमात्मना 
भेदनिषेधे परस्परभेदनि,ेदो प्यर्थसिद्ध इति भावः । एकमयमि ति । मयट््स्वार्थकः । अभेदव्यापिन इति । अभेदेन व्यापिन इत्यर्थः । ननु ब्रह्मणो बद्धावस्थायां जीवस्य मुक्तौ ब्दधब्रह्मैक्यात् पुनर्बन्ध एव स्यादिति न बद्धमुक्तव्यवस्थोपपत्तिरित्यत्राह ब्रह्मणस्त्वि ति । यद्वा प्रागुक्तपक्षपरित्यागेन एतत्पक्षरिग्रहे हेतुमाह ब्रह्मणस्त्वि ति । 
	प्रतिज्ञाविरोधे ति । यद्यप्यनात्मनात्मवन्तीति न प्रतिज्ञाकारः, तथाप्यहमर्थस्य वस्तुतोऽनुत्मत्वात् प्रतिज्ञाविरोधो द्रष्टव्यः । संविनमात्रस्ये ति । संविदाश्रय एवात्मा, नतु 
संविदित्यर्थः । घटादिविषयज्ञानमेव संविदिति भावः । सद्वारकमि ति । सद्वारकभपीरि भावः । 
	ल्वपक्षेणे ति ज्ञानाश्रयत्वमेव चेतन्वमिति भावः । स्वप्रकाशत्वं चित्त्वमिति विवक्षायां देषमाह वैशेषिकादीति । स्वपक्षेतु धर्मभूतज्ञानेनानैकान्त्यं द्रष्टव्यम् । चिद्रूपत्वादी ति । आदिपदेन स्वप्रकाशत्वं गृह्यते । यथाश्रुतविवक्षायामाह स्वहृदये ति । तदनुवन्धिचैतन्यमात्रविवक्षायामाह यदिचे ति । अद्वैते ति । तथा प्रवृत्तेर्द्वैतभ्रम एव हेतुरिति भावः । तदापी ति । नहि त्वदभिमतसंविदो भोक्तृत्वमभ्युपगच्छन्ति, किन्त्वहमर्थस्यैवेति भावः । संविन्मात्रत्वादी ति । आदिपदेन साक्षीविवक्षितः । तत्रैकात्मे ति । यथाश्रुते वक्ष्यमाणदूषणभीत्या एवं विवक्षायामिति भावः । निषेध्यसिद्धावि ति । निषेध्यप्रसिद्धौ पक्षएव तत्पर्यवसानात् बाध इत्यर्थः । हेत्वसिद्धिरि ति । सन्दिग्धासिद्धिरित्यर्थः । अन्यथे ति । साद्याभावे हेत्वभावे हेत्वभावे चेत्यर्थः । मियिचे  ति । त्वदभिप्रेताभिज्ञत्वेन ज्ञानादिति भावः । साध्याभावे असाधारणं दोषमाह परोक्तञ्चे ति । निर्विशेषणतये ति । व्याप्त्योर्विरोधादन्यतरव्याप्तिस्वीकारे भिन्नविषयत्वेपि लाघवन्नियामकमिति पूर्वेषांप्राबल्यं न समप्रतिरोधत्वमिति भावः । उपप्लवः । स्यादिति शेषः । उपसंहरति तेने ति । पूर्वेषामपी त्यपिना भूयस्त्वेपीति विवक्षितम् । अविशेषादि ति । विरोधाब्युपगमहेतोर्धारमिभेदस्याविशेषादित्यर्थः । सिते ति । सितासितादिरूपात्मकात्तद्मश्रयद्रव्यभेदात् ज्ञानाज्ञानादिरूपस्य भेदस्य वैषम्यं न पश्यामः । असिद्धेः , वैषम्यत्थेति शेषः । क्रिमधिकरणरवरूपो भेद इति विवक्षितम् , किंवा अधिकरणे स्वरूपानुबन्धी भेदस्त्वरूपभेद इत्यन्योन्याभावो विवक्षितः, इति विकल्पमाभिप्रेत्य प्रथमे दोषमाह नही ति । स्वरूपानुबन्धी प्रतियोगिस्वरूपानुबन्धी, 
प्रतियोगिज्ञानाधीनज्ञानः, तेन वैधर्म्यव्यावृत्तिः । हिशब्दो भिन्नक्रमः । तस्यैव तत्त्वाद्धि वैधर्म्यानुपलम्भेपि वस्तूनां बेदो न सिध्द्यतीति । द्वितीयं शङ्कते अथपुनरि ति ।	तर्हि ति । देवदत्तघटयोर्ज्ञानाशानलक्षणवैधर्म्यग्रहणवेलायां तयोः तत्सवरूपैकनिरूप्यो ऽन्यो भेदः प्रतीयते, एवञ्च ज्ञानाः ज्ञानयोर्विरोधंसिद्धेः तद्रूपविरुद्धधर्माध्यासाध्द्यात्मभेदस्सिध्द्यतीति भावः । एवं चात्रमूर्खपदं ज्ञानाबावपरम् । स्थिरीकृत इति किञ्च विरोधः  प्रतिरुध्यते न वा ? आद्ये विरोधतदभावयोर्विरोधः स्थितः, द्वितीये सर्वोऽपि विरोधः स्थित इत्यर्थः । 
विरोधोद्धाटनमि ति । सर्वत्र विरोधोद््घाटनेनैव दूषणमुच्यते, विरोधाभावे तन्न स्यात् । अपिच सर्वत्र विरोधाभावे विरोधेन सह विरोधाभावादविरोधिनामपि सर्वेषां विरोधिता स्यादित्यर्थः । एवञ््चे ति । अनुमानादिसिद्धत्वं परस्य विशेषणम् । भेदस्फुटोपलम्भाविशेषात् सत्यमिथ्या विभागस्य सत्यत्वाच्च विरोधसिद्धौ  मुखविकासादिना स्वविरुद्धसुखादिमत्तयानुमाननन्यत्वेन प्रतियोगिगरहणेपि दोषाभावात् भेदप्रत्यक्षसम्भवात् तद्वाधः, अपिशब्दात् विरुद्धधर्माध्यारालक्षणप्रतिकूलतर्कबाधश्च सिद्धि इत्यर्थः । अत एवे ति । उक्तरीत्या प्रतिसन्धानतदभावयोर्विरोधे सिद्धे प्रतिसन्धानाभाववत्तया निश्चिते प्रतिसन्धानप्रसञ्जन नेष्टापततिरित्यर्थः । नहि जन्मान्तरेत्यादिनोक्तं व्यभिचामुद्धरति पट््विति । तदुप्रत्ययेनाभ्यासेनादरेणवाहितातिशयो यत्संस्कारः तद्वेशनेत्यर्थः । परस्परस्य पटुप्रत्ययाभ्यासादराहितातिशयस्संस्कारो यदा तद तद्गोचरार्थविषयकप्रतिसन्धानप्रसङ्ग इति प्रसञ्जने तात्पर्यम् । अन्यथे ति अप्रतिसन्धानस्याविद्यावैचित्रयाधीनत्वे । अविद्यायाः प्रतिक्षेपादतिप्रसङ्गाच्च नेत्पन्वयः । सौभरी ति । उपाधिश्शरीरम् । अन्यथे ति । उपाधेः प्रतिबन्धकत्वे कस्य - चिदपि जातिस्मरत्वं न स्यात् । अपिशब्दस्सौभरिप्रतिसन्धानाभावप्रसङ्गसमुच्चयार्थः । नन्वन्तःकरणोपाधिभेद एव प्रतिन्धानप्रतिबन्धकः, अतोऽन्तःकरणैक्यादिह प्रतिसन्धानमुपपद्यत इति शङ्कते अन्तःकरणे ति । कल्पान्तरेति । मनस्सृष्टिः श्रूयते । ब्रह्मे ति । करणत्वाविशेषादिति भावः । इष्टापत्तिं परिहरति नचे ति । सर्वगत्वादि ति । अनन्तस्यैव सर्वत्र विद्यमानत्वादित्येव काराध्याहारः । अन्यवृत्तिनिषेधायोगादात्मतयेति विवक्षणीयतया आत्मतयेत्यध्याहारः, ममाप्यात्मत्वादित्यध्याहारः, हेतुकथनवैफल्यं च परपक्षे स्यादिति भावः । अन्यथे ति ।एतदनुसन्धानस्य सर्वान्तरात्मत्वप्रयुक्तत्वमपहायाभेदप्रयुक्तत्वाङ्गीकारे । विपरीतफलं 
स्यादि ति । प्रारब्धकर्मावसाने निश्शेषाविद्यानिवृत्तौ सत्यां भेदक्लेशस्याप्यभावात् संसार्यात्मभिरैक्यात् परिमितस्वकीयसंसारे अतृप्त्या युगपरिमितसंसारप्राप्तये ब्रह्मजानसम्पादनं स्यादिति च भावः । नित्यप्राप्तमप्यानन्दस्वरूपं संसारदशायां विक्षिप्तचित्ततयां अुप्राप्तमिव स्थितम् , मोक्षदशायां चित्तविक्षेपाभावात् प्राप्तं भवतीति ह्युच्यते, तत् संसारदशायां भेदाभासमहिम्ना अप्राप्त इव स्थितोऽपि अपरिच्छिन्नस्संसारो ब्रह्मज्ञानेन निश्शेषाविद्याविनाशात् भेदाभासनिवृत्त्या प्राप्तो भवतीतियस्मिन्नर्थे प्रयवसितम् , ततश्च 
परमदुःखप्राप्तिरेव फलं स्यादिति भावः । विरोधोपपादनेन ति । प्रतिसन्धानतदभावयोर्विरोधस्य सिद्धत्वात् प्रतिसन्धानं तदभाववत्त्या प्रत्यक्ष सिद्धे न सम्भवतीत्यर्थः । ननु विरुद्धधर्मोपलम्भेन परिस्मिन् स्वस्मादन्यत्वानुमानमपि स्वगतान्यत्वप्रत्यक्षत्ववदन्यत्वेन प्रतियोगिज्ञानादित्येव वाच्यम् , प्रत्यक्षानुमित्योरविशेषात् , तथाचान्योन्याश्रयः ; किञ्चैवं स्वगतान्यत्वानुमानमिति पूर्वोक्तवैघट्यंच, वैचय्यर्थ्यात् , तस्यापि प्रकारान्तरत्वे स्वगतान्यत्वप्रत्यक्ष परगतान्यत्वानुमित्योरन्योन्याश्रय इत्यरुच्या सामान्यतः प्रतियोिप्रतीत्या भेदधी सम्भवात् परस्परभेदपरतीतिरिति पक्षान्तरमवलम्बते अत एव सामान्यत इति । उपलम्भानुसारादित्यर्थः । एतेन प्रतिसन्धानमात्रात् भेदे स्वस्मादपि भेदधी प्सङ्ग इति पूर्वपक्षोक्तदोषो निराकृतः, उपलम्भानुसारेण भेदवत्येव तदङ्गीकारात् । प्रथमप्रतीतावपि । प्रतियोगिन हति शेषः । प्राथम्यमानन्तर्येच स्वगतान्यत्वप्रत्यक्षापेक्षया द्रष्टव्यम् । परस्परान्यत्वज्ञानार्थे परगतान्यत्वज्ञाने प्रकारद्वयमाह विरुद्धे ति  अपिशब्देन स्वगतान्यत्वप्रत्यक्षं समुच्चीयते । एतेन - उपलम्भानुसारादित्यर्थः । नहिवयमि ति । प्रदेशविशेषोत्पन्नस्य प्रदेशान्तरेपि वृत्तिन्न प्रसञ्जयाम इति भावः । यत्रे त्यतः प्रागपित्विति शेषः । प्रतिसन्धानादिकमि ति । आदिपदेन तत्कार्यव्यवहारपरिग्रहः । एवे त्यनन्तर मित्यध्याहारः, प्रसञ्जयाम इत्यनेनान्वयः । अन्यथे ति । दक्षिणहस्तेन स्पर्शनघटाद्यनुभवानन्तरं सव्यहस्तेन स्पार्शनघटादिसाक्षात्कारो जायमानः प्राजीनस्पार्शनानुभवजन्यसंस्कारसहकारात् पूर्वानुभूतत्वांशे प्रतिसन्धानरूप एव दक्षिणहस्तेन स्पृष्टं सव्यहस्तेन स्पृशामीत्याकारो जायते, सच सव्यहस्तावच्छेदेनैव जायत इति भावः । सौभरी ति । स्वप्नशररावच्छेदेनानुभूतस्य उत्थितेन स्मरणं जातमात्रस्य स्तन्यपानादिप्रवृत्तिमूलभूतस्मृतिश्च न स्यादित्यप्युदाहार्यम् । वक्तुमि ति । प्रसञ्जयितुं 
शक्यत्वादित्यर्थः । तस्मादि ति । स्वाभावानवच्छिन्नमेव प्रदेशमाश्रयतीत्यस्ति नियमः, न तु स्वाभावानवच्छिन्न मेव प्रदेशं विषयीकारोतीति, तथाप्याश्रयणवद्विषयीकरणेपि तन्नियमभ्रमात् संयोगादिनिदर्शनमित्यर्थः । नेहे ति । चिदचिद्विशिष्टस्य वस्तुनः प्रमाणसिद्धत्वादिह जगति चिदचिद्विशिष्टब्रह्मणो नानाभूतं भिन्नं किमपि नास्तीत्यर्थः । ज्ञात इति प्रामाणिकतापरम् । ननु विशेषणस्य विशिष्टात् विशेष्याद्वा भिन्नत्वान्निषेधानुपपत्तिः, नवा बहिर्भूतप्रतिक्षेपसिद्धिरित्यत्राह यथे ति । ननु परत्वात् 'नेह नाने' त्यद्वैतश्रुत्या 
द्वैतश्रुतिबादोऽस्त्वित्यत्राह विषयभेदादि ति । मीमांसे ति । नतुबाधनादविरोधाये  त्यन्वयः । एकस्याः श्रुतेः श्रुत्यन्तर विरोधः तद्विरुद्धार्थप्रमापकत्वम् , तच्च तर्कितम् , तच्छमनं च मीमांसन्यायैर्न प्रामाण्यनिराकरणेन क्रियते, किन्तु अविरुद्धविषयान्तरप्रदर्शननैवैत्यर्थः । अनवरोपितभारस्मृतिविषयआह जीवानामि ति । उक्ततात्पर्यनिर्णये हेतुः स्मृतिरेवेत्याह तथाचे ति । साम्यप्रतिपादके  ति । "विद्याविनयम्पन्ने ब्राह्मणे गवि हस्तिनि । शुनिचैव श्वपाके च पण्डितास्समदर्शिनः" ।। इत्यादि कम् भगवद्वचन मिति । पूर्वोक्तं "सर्वभूतस्थमात्मानं" मित्यादिकम् । एव मिति । एवं श्रुत्यादितात्पर्यमनभ्युपगम्य स्वरूपभेदाभ्युपगम इत्यर्थः । सत्यस्य सत्याधष्ठानविषयस्य वा शरीरस्य सजीवत्वमित्यत्राह मिथ्यात्व इति । जस्मादि ति। इतः पूर्वे मक्षानङ्गीकारे पश्चादपि नस्यात् , पश्चादङ्गीकारे अविशेषाद्वामदेवादिमुक्तेरपि स्वीकार्यत्वात्तसयाश्च श्रुतिप्रतिपाद्यायाः प्रवाहानादित्वेन कदाचिदपि बन्धो न स्यादित्यर्थः । बाधिते ति । वामदेवादयो बाधिताः, अन्य इदानीन्न बाधिता इति स्यादित्यर्थः । ननु प्रतिबिम्बजीवस्य मिथ्यात्वमते स्यादयं दोषः, नतु बिम्बब्रह्माभिन्नजीवपक्ष इत्यत्राह अथे ति । ब्रह्माज्ञानवादप्रसङ््ग ति । न कदापि मोक्ष इति वा न कदाचिदपि बन्ध इति वा स्यादित्युक्तो दोषो विवक्षितः । एकोपाधिविगमेप्युपाध्यन्तरगतप्रतिबिम्बैक्यात्तत्वज्ञानात् प्रागिव पश्चादपिमोक्षो न स्यात् , बिम्बब्रह्मैक्यान्मुकतौ तु न कदाचिदपि बन्धः, तस्य परागपि सत्त्वात् । ननूपाधिविगमेसति प्रतिबिम्बस्य बिम्बैक्यमेव, न प्रतिबिम्बान्तरैक्यमिति न पश्चाद्बन्धः, बिम्बैक्यस्तु काल्पनिकभेदनिवृत्तिः,  स्वाभाविकाभेद इति न प्रागपि मोक्षप्रसङ्ग इतिचेन्न ; - उपाधिनिवृत्तौ तन्निबन्धनत्वाविशेषात् बिम्बाभेदवत् प्रतिबिम्बान्तरात् भेदस्यापि निवृत्तयवश्यम्भावात् । अनन्तघटे ति । अनन्तघटध्वंसेपि 
घटान्तरस्थितिवदनन्तकल्पानां ध्वंसेपि कल्पान्तरस्थितिवच्चा नन्तजीवानाम्मुक्तत्वेपि जीवान्तरबन्धोपपत्त्या बद्धमुक्तव्यवस्थोपपत्तेरित्यर्थः । तत्र हेतुः आनन्त्यातिशयादि ति । अतीतकल्पापेक्षया जीवानामानन्त्यातिशयादित्यर्थः । आनन्त्यातिशये दृष्टान्तमाह अनन्तपार्थिवेति । द्रव्यान्तरानन्त्यवत् - द्रव्यान्तरानन्त्यस्येवेत्यर्थः । पार्थिवानन्त्यापेक्षया द्रव्यान्तरानन्त्यस्ययथातिशयः, तथा कल्पानन्त्यापेक्षया जीवाननत्यस्यातिशयादित्यर्थः । कल्पानन्त्येपि प्रतिकल्पं मुक्तिर्माभूत् , शुकादीनामेव कतिपयानां मुक्तिरस्तु, अतो वा 
बद्धमुक्तव्यवस्थोपपत्तिरित्याशयेन प्रतिबन्दिमाह एकस्यवे ति । प्रसङ्गात् बद्धमुक्तव्यवस्थावत् संसार्यसंसारिव्यवस्थापि युक्तेत्याह तथे ति । तदाभिपति नन्विति । एवमपि - आनन्त्यात् बद्धमुक्तव्यवस्थोपपत्तावपीत्यर्थः । समत्वादिति । संसारयोग्यताप्रयोजकवैजात्याभावादित्यर्थः । ईश्वरसङ्गल्पादपि न व्यवस्तेत्याह ईश्वरस्ये ति । आस्तिकपदवीमि ति । स्वत आत्मनां समत्वाङ्गीकारादित्यर्थः । आस्तिकपदवीमनुप्रविष्टेन त्वया स्वतो जीवेश्वरभेदोप्यभ्युपगन्तव्यः, अन्यथा श्रुतिविरोधात् , एवंच जीवेश्वरयोरात्मत्वाविशेषेपि संसारि त्वासंसारित्वव्यवस्थावज्जीवेष्वप्युपपद्यत इति 'ततश्चे' त्या 'द्यपहास्यत्वादि' त्यन्तग्रन्थस्यार्थः । जीवेश्वरभेदेपि सर्वज्ञत्वकिञ्चिञ्ज्ञत्ववैषम्यवदात्मनां संसार्य संसारिव्यस्था सम्भवतीति प्रसङ्गान्नास्तिकं प्रत्यप्यभेदवादिनापि सर्वज्ञत्वादिवैषभ्याङ्गीकाराच्चेत्यनेनोक्तम् । अविरुद्धयोरि ति स्वरूपयोग्यस्यात्मस्वरूपस्य सहकारिसंसर्गाविरोधात् कदाचित् तत्सन्निपादस्स्यादिति भावः । सत्वि ति । सहकारिसम्बन्धात्यन्ताभाव इत्यर्थः ।तद्विपरीते ति । विमतः कदाचित् बन्धहेतुसंसर्गी आत्मत्वात् , सम्मतवदित्यनुमानमित्यर्थः ।। -
इति बाधूलकुलतिलकश्रीनिवासाचार्चपादसेवासमधिगत्तपरावरतत्वयाथात्म्येन तदेकदैवतेन तच्चरणपरिचरणपरायणेन तत्प्रसादलब्ध  महाचार्यापरनामधेयेन रामानुजदासेन विरचिताया शतदूषणीव्याख्यायं डण्डमारुताख्यायं आत्माद्वैतभङ्गः षट््त्रिंशःस्कन्धः । । 36 ।। 





