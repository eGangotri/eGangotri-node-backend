1.1.0
।। श्रीः ।।
छा न्दो ग्यो प नि षत्
शान्तिपाठः
सामवेदीयोपनिषच्छान्तिपाठः
"	ओम् आप्यायन्तु ममाङ्गानि वाक्प्राणश्चक्षुः श्रोत्रमथो बलमिन्द्रियाणि च सर्वाणि,"
सर्वं ब्रह्मौपनिषदम् , माहं ब्रह्म निराकुर्यां, मा मा ब्रह्म निराकरोदनि करणमस्तु,
अनिराकरणं मेस्तु, तदात्मनि निरते य उपनिषत्सु धर्मास्ते मयि सन्तु, ते मयि सन्तु ।।
।। ओं शान्तिः शान्तिः शान्तिः ।।
"	ममाङ्गानि - हस्तपादादीनि, वाक्प्राणश्चक्षुःश्रोत्रमथो बलमिन्द्रियाणि सर्वाणि - वागादिभिः"
इन्द्रियैःसह आप्यायन्तु - सन्तुष्टानि भवन्तु ; वर्धन्तामित्यर्थः । सर्वं ब्रह्मौपनिषदम्
-  ब्रह्मप्रतिपादिकामुपनिषदं प्रति, ब्रह्मविषये च अहम् -  उपासकः न निराकुर्याम् -
वास्तिक्यबुद्धि माकार्षीम् इत्यर्थः । मामा ब्रह्म निराकरोत् - ब्रह्म मां पुरुषार्थात्
न भ्रंशयतु, अनुगृह्णातु इत्यर्थः । अनिराकरणं मेस्तु - ब्रह्मणः सकाशात् ब्रह्मणोपि
मत्सकाशात् , परस्परमित्यर्थः अनिराकरणमस्तु । तदात्मनि......मयिसन्तु - आत्मज्ञानिनः
ये धर्माः - उपनिषत्सु प्रसिद्धाः शमदमादयः मयि - उपासके सन्तु - भवन्तु ।।  इत्यर्थः
।। श्रीः ।।
छा न्दो ग्यो प नि ष त्
प्रथमः प्रपाठकः1
प्रथमः खण्डः
1.1.1
हरिः ओम् - ओमित्येतदक्षरमुद्गीथमुपासीत ;
ओमिति ह्युद्गायति । तस्योपव्याख्यानम् ।। 1 ।।
प्रतिपदार्थदीपिका
भारद्वाजरामानुजाचार्यविरचिता
मङ्गलाचरणम्
ब्रह्मरुद्रादिदेवैश्च प्रार्थितोवतरद्धरिः ।
तं वन्दे कृष्णनामानं3 कंसदुर्योधनान्तकम् ।। 1 ।।
आचार्यवन्दनम्
श्रीशं श्रियं शठारातिं भाष्यकारादिदेशिकान् ।
पूर्वानस्मद्गुरून् वन्दे श्रीनिवासावधीनहम्1 ।। 2 ।।
श्रीवेङ्कटेशघण्टांशं नत्वा वेदान्तदेशिकम् ।
छान्दोग्योपनिषद्व्याख्यां करोमि बुन्धसम्मताम् ।। 3 ।।
"	ब्रह्मविद्यौपयिकं कर्माङ्गम् उद्गीथोपासनं प्रथममुच्यते । ओमित्येतदक्षर- मुद्गीथमुपासीत"
इति । उद्गीथं - उद्गीथावयवयवभूतम् ओमित्येतदक्षरम् उपासीतेत्यर्थः । ओमित्युद्गायति
- लोके ओमित्यारभ्य उद्गायति, अतः उद्गीथावयवत्वात् उद्गीथशब्दप्रतिपाद्यत्वं युक्तम् ।
तस्य - ओमित्यक्षरस्य उपव्याख्यानं -  इदमुपासनमेवं विभूतिरिति एवं फलमित्यादि कथनं क्रियत इति शेषः ।
"	ओंकारस्य उपास्यत्वार्थं श्रेष्ठत्वं वदन्ति सर्ववेदान्तेषु ।"
"	एतदालम्बनं श्रेष्ठमेतदालम्बनं परम् (खठ.उ. 2-17) गायत्र्यादिजपे यज्ञादौ कर्मणि स्वाध्यायस्य"
आदावन्ते च ओमिति शब्दः प्रयोज्यते ।
"	तस्मादोमित्युदाहृत्य यज्ञदानतपः क्रियाः ।"
"	प्रवर्तन्ते विधानोक्तास्सततं ब्रह्मवादिनाम् ।। (भ.गी. 17-24)"
"	ब्रह्मणः प्रणवं कुर्यादादावन्ते च सर्वदा ।"
"	स्रवत्यनों कृतं पूर्वं परस्माच्च विशीर्यत् ।। (म.स्मृ. 2-74)"
इति स्मृतेः ; ओमिति ब्राह्मणः प्रवक्ष्यन्नाह (तै.शिक्षा. 8) इति श्रुत्यन्तरम् ।
1.1.2
एषां भूतानां पृथिवी रसः, पृथिव्या आपो रसः, अपामोषधयो रसः,
ओषधीनां पुरुषो रसः । पुरुषस्य वाक््रसः, वाच ऋक््रसः, ऋचः
साम रसः, साम्न उद्गीथो रसः ।। 2 ।।
"	प्र.दी. - एषामिति । एषां - चराचराणां भूतानां, पृथिवीरसः - परायणम् । सर्वभूतानां"
पृथिव्याः आधारत्वादित्यर्थः । पृथिव्या आपो रसः - पृथिव्याः रसः आप इत्युच्यन्ते ।
अपां - उदकानां रसः ओषधय इत्युच्यन्ते । ओषधीनां रसः पुरुष इत्युच्यते । पुरुषशरीरस्य
अन्नरसमयत्वादिति यावत् । पुरुषस्य रसः वाक् वाच इत्यर्थः । वाचाम् अत्युपकारकत्वेन
पुरुषरसः वागित्युच्यते । वाचः ऋग्रसः - वाचां रसः ऋक् । ऋग्वेद इत्युच्यते । ऋग्वेदस्य
गम्भीरार्थकत्वात् रसत्वम् । ऋचः - ऋग्वेदस्य रसः साम - सामवेदः, गीतिप्रधानत्वात् ।
साम्नः - सामवेदस्य उद्गीथो रसः - उद्गीथस्य श्राव्यत्वात् । उद्गीथस्य रसत्वं - सामवेदस्य
। अत्र उद्गीथशब्देन उद्गीथावयवभूत ओङ्कारो लक्ष्यते ।।
1.1.3
स एष रसानाँ रसतमः परमः परार्ध्योऽष्टमो यदुद्गीथः ।। 3 ।।
"	प्र.दी. - स - पूर्वोक्तः एषः - उद्गीथावयवभूतः प्रणवः रसानां रसतमः - भूतादीनां उत्तरोत्तररसानां"
अतिशयितो रसः रसतम इत्युच्यते । अत एव परमः - उत्कृष्टः, अस्मादधिकं नास्ति इत्यर्थः
। परार्ध्यः - परस्य परमात्मनः अर्धं स्थानमर्हतीति परार्ध्यः । छन्दसि च  (पा.सू. 5-1-67)
इति सूत्रेण अर्हार्थे यत्प्रत्ययः
परब्रह्मवदोङ््कारस्याप्युपास्यत्वादिति यावत् । अष्टमः अयं उद्गीथः -  उद्गीथावयवभूत
ओङ्कारः पृथिवीरसः अपो रस इत्यादिगणनायां कृतायां अयं ओङ्कारः अष्टम इत्युच्यते ।।
1.1.4
कतमा कतमर्क् कतमत्कतमत् साम, ।
कतमः कतम उद्गीथ इति विमृष्टं भवति ।। 4 ।।
"	प्र.दी. - कतमेति । कतमा सा ऋक् कतमा सा ऋक् द्विरुक्तिरादरार्था । वाचो ऋग्रस इत्युक्तं"
तत्र स्था सा ऋक् कतमा इत्यन्वयः । ऋचस्सामरस इत्यत्र तत् साम कतमत् - तत् साम कतमत्
। साम्न उद्गीथोरस इति । साम्नरसः उद्गीथ इत्युक्तम् ।
सः उद्गीथः कतमः कतम  इति । सर्वत्रद्विरुक्तिरादरार्था
। इति विमृष्टं भवति -  एवं विमर्शितो भवति ।।
1.1.5
वागेवर्क प्राणः साम, ओमित्येतदक्षरमुद्गीथः ।
तद्वा एतन्मिथुनम् , यद्वाक् च प्राणश्च, ऋक् च साम च ।। 5 ।।
"	प्र.दी. वागेवेति । विमर्शतोनिष्पन्नार्थमाह - ऋचःवागिन्द्रियव्यापार- साध्यत्वात्"
वागेवऋक् इत्युच्यते । प्राणः साम इत्युच्यते । साम्नः प्राणनव्यापारसाघ्यत्वात् प्राणः
साम इत्युक्तं भवति । ओमित्येतदक्षरं उद्गीथ  इत्युच्यते । यत् -  यस्मात्कारणात् वाक्चप्राणश्च
- उभौ एतत् ,  एकं मिथुनं - स्त्रीलिङ्गत्वाद्वाचः स्त्रीत्वं, प्राणशब्दस्य पुल्लिङ्गत्वात्
पुंस्त्वं प्राणस्य । उभौमिथुनं भवति । ऋक् च साम च  उभयोः पूर्ववत् मिथुनत्वम् । ऋचः
स्त्रीलिङ्गत्वात् स्त्रीत्वं साम्नः पुंस्त्वं एतत्द्वितयं मिथुनमित्युच्यते । ओमित्येतदक्षरं
उद्गीथ इत्युक्तं भवति । एतस्मिन्नुद्गीथावयवे प्रणवे -
द्वेमिथुने संसृज्यत इति वक्ष्यत्यग्र इति शेषः ।।
1.1.6
तदेतन्मिथुनमोमित्येतस्मिन्नक्षरे सँसृज्यते, यदा वै मिथुनौ
समागच्छतः, आपयतो वै तावन्योन्यस्य कामम् ।। 6 ।।
"	प्र.दी. -  तदेतदिति । तत् - पूर्वोकतं"
एतन्मिथुनद्वयं वाक्प्राणरूपं ऋक्सामरूपं ओमित्येतस्मिन्
- उद्रीथावयवे अक्षरे -  ओङ््कारे सँसृज्यते -  संसृज्येयाताम् । यदा वै मिथुनौ -  पुंस्त्वं
छान्दसम् । समागच्छतः - आपयतो वै तावन्योऽन्यस्य कामं - यदा दम्पती मिथुनीभूतौ ग्राम्यधर्माय
संसृज्येयातां तदा अन्योन्यस्य कामप्रापकत्वं प्रसिद्धं तथा च स्वात्मानं प्रविष्टेन
मिथुनेन सर्वकामप्रापकत्वरूपगुणवत्वं प्रणवस्य सिद्धमित्यभिप्रायः । उद्गीथानय- भूतओङ्कारः
स्वसंसृष्टमिथुनेन उपासकानां सर्वकामफलप्रद इति यावत् ।।
1.1.7
आपयिता  ह  वै  कामानां  भवति य एतदेवं विद्वानक्षरमुद्गीथमुपास्ते ।। 7 ।।
"	प्र.दी. -  आपयितेति । यः -  उपासकः उद्गाता एतत् -  अक्षरं, सर्वकामप्रापकं उद्गीथं"
- उद्गीथावयवभूतं अक्षरं - ओङ्कारं विद्वान् -  जानन् उपास्ते -  उद्गीथोपासनं करोति
सः उद्गाता, यजमानिन इति शेषः । कामानां -  सर्वकामानां आपयिता ह वै -  प्रापक इत्यर्थः ।।
1.1.8
तद्वा एतदनुज्ञाक्षरं यद्धि किञ्चानुजानात्योमित्येव तदा हैषो एव
समृद्धिर्यदनुज्ञा समर्द्धयिता ह वै कामानां भवति य एतदेवं
विद्वानक्षरमुद्गीथमुपास्ते ।। 8 ।।
"	प्र.दी. -  तद्वेति । तद्वै -  पूर्वोक्तं ओङ्काराक्षरं अनुज्ञाक्षरं लोके"
यद्धि किञ्चिदोमित्यनुजानाति अनुज्ञां प्रयच्छन् पुरुषः ओमित्यनुजानाति -  ओमितिशब्देनानुज्ञां
प्रददाति । एष उ एव उ । शब्दः प्रसिद्धौ एषः - ओङ्कारः - समृद्धिगुणवान् यत् -
यस्मात् अनुज्ञाप्रदः तस्मात् सर्वकामानां यजमानिनः समर्थयिता ह वै -  ह वै इति प्रसिद्धिः । यः
- उद्गीथा एतदेवं विद्वानिति एतदक्षरं ओङ्कारं एतादृशसमृद्धिमदिति उपास्ते -  सः ओङ्कारः
यजमानस्य सर्वकामसमृद्धिं करोति ।।
1.1.9
तेनेयं त्रयी विद्या वर्तते, ओमित्याश्रावयति ओमिति शँसति
ओमित्युद्गायति एतस्यैवाक्षरस्यापचित्यै महिम्ना रसेन ।। 9 ।।
"	प्र.दी. - उपास्यभूत ओङ्कारं स्तौति - तेनेयमिति । तेन - प्रकृते- नोद्गीथावयवभूतोङ्कारेण"
इयं विद्यात्रयी -  ऋग्यजुस्सामवेदप्रतिपादितं कर्म प्रवर्तते । तदेवोपपादयति । रसेन
महिम्ना -  सारभूतमहिमायुक्तस्य एतस्यै- वासक्षरस्य - ओङ्कारस्य अपचित्यै -  पूजार्थं
ओमित्याश्रावयति, ओमिति शंसति, ओमित्युद्गायति -  ओङ्कारपूर्वकाश्रावणशंसनोद्गानानि कुर्वन्ति ।।
1.1.10
तेनोभौ कुरुतो यश्चैतदेवं वेद, यश्च न वेद ; नाना
तु विद्या चाविद्या च ; यदेव विद्यया करोति श्रद्धयोपनिषदा,
तदेव वीर्यवत्तरं भवति ।।
इति खल्वेतस्यैवाक्षरस्योपव्याख्यानं भवति ।। 10 ।।
।। इति प्रथमाध्याये प्रथमः खण्डः ।।
"	प्र.दी. -  उद्गीथावयवभूतप्रणवाख्याक्षरज्ञानवतैव कर्म"
कर्तव्यमिति प्राप्ते यस्त्वक्षरयाथात्म्यं
वेद यश्च न वेद उभाभ्यां कर्म कर्तव्यमित्याह - तेनोभौ कुरुत इति । यश्च - प्रणवोपासकः
एतत् -  अक्षरं, उद्गीथावयवप्रणवस्य सर्वकामप्रदत्वादिरूपमर्थम् एवं -  पूर्वोक्तप्रकारेण
वेद -  जानाति यश्च न वेदपूर्वोक्तमर्थं न जानाति तौ उभौ -  उभाभ्यां कर्म कर्तव्यम्
। यस्मादुद्गीथविद्या नाना तु - नानाविधा, सर्वकामफलप्रदत्वादिभेदेन विद्या चाविद्याचेति
।  यदुपासनं विद्यया -  ब्रह्मज्ञानसहितस्सन् करोति -  तद्वीर्यवत्तरं भवति । यदुपासनं
- श्रद्धया -  आस्तिक्यबुद्ध्या युक्तस्सन् करोति उपनिषदा -  ब्रह्मज्ञानयोगेन युक्तश्च
करोति कर्म तदेव वीर्यवत्तरं भवति । अतः अविदुषः कर्मण्येवाधिकारं नास्तीत्यर्थः । विद्वत्कृतकर्मणो
वीर्यवत्तरत्वमिति यावत् । रसतमाप्तिसमृद्धिरूपः अनेकैः विशेषणैरनेकधोपास्यत्वात् खल्वेतस्यैव
-  प्रकृतस्योद्गीथाख्यस्य ओमित्यक्षरस्य उपव्याख्यानं भवति - अनेक- प्रकारेणोपासनं भवति ।।
द्वितियः खण्डः
1.2.1
देवासुरा ह वै यत्र संयेतिरे उभये प्राजापत्याः । तद्ध देवा
उद्गीथमाजहुः, अनेनैनान् अभिभविष्यामः इति ।। 1 ।।
"	प्र.दी. - गीताषष्ठं मनोष्षष्ठं षष्ठमारण्यकं तथा । छान्दोग्यषष्ठं योऽधीते जीवन्मुक्तो"
न संशयः । इति स्मरणात् छान्दोग्यबृहदारण्यकषष्ठाध्यायार्थ- ज्ञानमात्रादेव जीवन्नेव
मुक्तियोग्यत्वात् ब्रह्मविद्यौपयिकानि प्रथमप्रपाठकगत- उपासनावाक्यानि त्यक्त्वा केवलपरब्रह्मबोधकसद्विद्यादहरविद्याप्रतिपादक
षष्ठाध्या- याष्टाध्यायगत ऋचां प्रतिपदार्थदीपिकानामक प्रतिपदार्थविवृतिः क्रियते ।
एवमेव सर्वमतस्थैश्शिष्टैः वेदान्तशास्त्रैः मुख्यप्रमाणतया अङ्गीकृतबृहदारण्याकान्तर्गत-
तर्काध्यायाषष्ठाध्याययोरेव प्रतिरदार्थदीपिकानामकव्याख्या क्रियते न तु इतराध्यायानाम्
। तत्र तत्राध्यायेषु जगत्कारणत्वादि धर्मविशिष्टपरब्रह्म- प्रतिपादनस्य सत्वेऽपि अश्वस्य
मेध्यस्य शिर  इत्यादिना अश्वमेधविज्ञानादिकमुक्तं तृतीयाद्यध्यायेषु ब्रह्मप्रतिपादका
मन्त्रास्सन्ति । तत्तन्मन्त्रव्याख्यानमप्यावश्यकमेव । यद्यावश्यकमिति चेत् - तदर्थवेतृभिरस्मत्पूर्वाचार्यरङ्गरामानुजकृतभाष्यमत्रलेख्यम्।
एवमेव छान्दोग्येऽपि
ब्रह्मविद्याङ्गभूतसमस्तसाम्नोपासनादिमन्त्राणामर्थमावश्यकमिति चेत्, रङ्गरामानुज- भाष्यमत्र
लेख्यं विद्वद्भिः ।।
1.2.2
ते ह नासिक्यं प्राणमुद्गीथमुपासाञ्चक्रिरे ; तँ हासुराः
पाप्मना विविधुः ; तस्मात् ते नोभयं जिघ्रति सुरभि च
दुर्गन्धि च ; पाप्मना ह्येष विद्धः ।। 2 ।।
1.2.3
अथ ह वाचमुद्गीथमुपासाञ्चक्रिरे, ताँ हासुराः पाप्मना विविधुः ;
तस्मात् तयोभयं वदति सत्यञ्चानृतञ्च ; पाप्मना ह्येषा विद्धा ।। 3 ।।
1.2.4
अथ ह चक्षुरुद्गीथमुपासाञ्चक्रिरे, तद्धासुराः पाप्मना विविधुः ।
तस्मात् तेनोभयं पश्यति दर्शनीयञ्चादर्शनीयञ्च ; पाप्मना ह्येतद् विद्धम् ।। 4 ।।
1.2.5
अथ ह श्रोत्रमुद्गीथमुपासाञ्चक्रिरे ; तद्धासुराः पाप्मना विविधुः ।
तस्मात्  तेनोभयँ   शृणोति  श्रवणीयञ्चाश्रवणीयञ्च ;
पाप्मना ह्येतद् विद्धम् ।। 5 ।।
1.2.6
अथ ह मन उद्गीथमुपासाञ्चक्रिरे ; तद्धासुराः पाप्मना
विविधुः ; तस्मात् तेनोभयँ  सङ्कल्पयते
सङ्क्ल्पनीयञ्चासङ्कल्पनीयञ्च ;  पाप्मना ह्येतद् विद्धम् ।। 6 ।।
1.2.7
अथ ह, य एवायं मुख्यः प्राणः, तमुद्गीथमुपासाञ्चक्रिरे ;
तँ हासुरा ऋत्वा विदध्वँसुः, यथाऽश्मानमाखणमृत्वा विध्वँसेत, एवम् ।। 7 ।।
1.2.8
यथाऽश्मानमाखणमृत्वा विध्वँसते, एवं हैव स विध्वँसते,
य एवंविदि पापं कामयते, यश्चैनमभिदासति ; स एषोऽश्माखणः ।। 8 ।।
1.2.9
नैवैतेन सुरभि न दुर्गन्धि विजानाति ; अपहतपाप्मा ह्येषः ;
तेन यदश्नाति यत्पिबति तेनेतरान् प्राणानवति ;
एतमु एवान्ततोऽवित्त्वोत्क्रामति ; व्याददात्येवान्तत इति ।। 9 ।।
1.2.10
तँ हाङ्गिरा उद्गीथमुपासाञ्चक्रे, ;
एतमु एवाङ्गिरसं मन्यन्ते, अङ्गानां यद्रसः
।। 10 ।।
1.2.11
तेन तँ ह बृहस्पतिरुद्गीथमुपासाञ्चक्रे ; एतमु एव
बृहस्पतिं मन्यन्ते, वाग्घि बृहती, तस्या एष पतिः ।। 11 ।।
1.2.12
तेन तं हायास्य उद्गीथमुपासाञ्चक्रे ;
एतमु एवायास्यं मन्यन्ते, आस्याद्यदयते ।। 12 ।।
1.2.13
तेन तँ ह बको दाल्भ्यो विदाञ्चकार ।
स ह नैमिषीयाणामुद्गाता बभूव ; स ह स्मैभ्यः कामानागायति ।। 13 ।।
1.2.14
आगाता ह वै कामानां भवति, य एतदेवं
विद्वानक्षरमुद्गीथमुपास्त इत्यध्यात्मम् ।। 14 ।।
।। इति द्वितीयः खण्डः ।।
तृतीयः खण्डः
1.3.1
अथाधिदैवतम् - य एवासौ तपति तमुद्गीथमुपासीत ।
उद्यन्वा एष प्रजाभ्य उद्गायति ; उद्यँस्तमोभयमपहन्ति ;
अपहन्ता ह वै भयस्य तमसो भवति, य एवं वेद ।। 1 ।।
1.3.2
समान उ एवायञ्चासौ च, उष्णोऽयमुष्णोऽसौ स्वर इतीममाचक्षते,
स्वर इति प्रत्यास्वर इत्यमुम् ; तस्माद्वा एतमिमममुञ्चोद्गीथमुपासीत ।। 2 ।।
1.3.3
अथ खलु व्यानमेवोद्गीथमुपासीत ; यद्वै प्राणिति स प्राणः,
यदपानिति सोऽपानः, अथ यः प्राणापानयोः सन्धिः स व्यानः ।
यो व्यानः सा वाक् ; तस्मादप्राणन् अनपानन् वाचमभिव्याहरति ।। 3 ।।
1.3.3
या वाक् सर्क् ; तस्मादप्राणन् अनपानन् ऋचमभिव्याहरति ; यर्क् तत्
साम ; तस्मादप्राणन् अनपानन् साम गायति ; यत् साम स उद्गीथः,
तस्मादप्राणन्  अनपानन् उद्गायति ।। 4 ।।
1.3.5
अतो यान्यन्यानि वीर्यवन्ति कर्मवणि, यथा -
अग्नेर्मन्थनमाजेः सरणम्, दृढस्य धनुष आयमनम् -
अप्राणन् अनपानँस्तानि करोत्येतस्य हेतोर्व्यानमेवोद्गीथमुपासीत ।। 5 ।।
1.3.6
अथ खलूद्गीथाक्षराण्युपासीत, उद्गीथ इति ।
प्राण एव उत् ; प्राणेन ह्युत्तिष्ठति ; वाग्गीः, वाचो ह
गिर इत्याचक्षते । अन्नं थम् ; अन्ने हीदँ सर्वं स्थितम् ।। 6 ।।
1.3.7
द्यौरेव उत् , अन्तरिक्षं गीः, पृथिवी थम्, आदित्य एव उत् ;
वायुर्गीः, अग्रिः थम् ; सामवेद एव उत् , यजुर्वेदः गीः, ऋग्वेदः थम् ;
दुग्धेऽस्मै वाग् दोहम् ; यो वाचो दोहः, अन्नवान् अन्नादो भवति,
यएतान्येवं विद्वान् उद्गीथाक्षराणि उपास्ते उद् गी थ इति ।। 7 ।।
1.3.8
अथ खल्वाशीः समृद्धिरुपसरणानीत्युपासीत -
येन साम्ना स्तोष्यन् स्यात्, तत् सामोपधावेत् ।। 8 ।।
1.3.9
यस्यामृचि, तामृचम् ; यदार्षेयम् , तमृषिम् ;
यां देवतामभिष्टोष्यन् स्यात् , तां देवतामुपधावेत् ।। 9 ।।
1.3.10
येनच्छन्दसा स्तोष्यन् स्यात् , तच्छन्द उपधावेत् ;
येन स्तोमेन स्तोष्यमाणः स्यात्, तँ स्तोममुपधावेत् ।। 10 ।।
1.3.11
यां दिशमभिष्टोष्यन् स्यात् , तां दिशमुपधावेत् ।। 11 ।।
1.3.12
आत्मानमन्तत उपसृत्य स्तुवीत कामं ध्यायन् अप्रमत्तः ।
अभ्याशो ह यदस्मै स कामःसमृध्द्येत, यत्कामः स्तुवीतेति
यत्कामः स्तुवीतेति ।। 12 ।।
।। इति तृतीयः खण्डः ।।
1.4.1
ओमित्यतदक्षरमुद्गीथमुपासीत ; ओमिति ह्रयुद्गयति ।
तस्योप- व्याख्यानम् ।। 1 ।।
1.4.2
देवा वै मृत्योर्बिभ्यतस्त्रयीं विद्यां प्राविशन्् ; ते छन्दोभिरच्छादयन् ;
यदेभिरच्छादयन् , तत् छन्दसां छन्दस्त्वम् ।। 2 ।।
1.4.3
तानु तत्र मृत्युः, यथा मत्स्यमुदके परिपश्येत् , एवं पर्यपश्यदृचि साम्नि यजुषि ।
ते नु विदि1त्वोर्ध्वा ऋचः साम्नो यजुषः स्वरमेव प्राविशन् ।। 3 ।।
1.4.4
यदा वा ऋचमाप्नोत्योमित्येवातिस्वरत्येर्वं सामैवं यजुरेष उ स्वरो
यदेतदक्षरमेतदमृतमभयं तत्प्रविश्य देवा अमृता अभया अभवन् ।। 4 ।।
1.4.5
स य एतदेवं विद्वानक्षरं प्रणौति, एतदेवाक्षरँ स्वरममृतमभयं
प्रविशति तत्प्रविश्य, यदमृता देवाः, तदमृतो भवति ।। 5 ।।
।। इति चतुर्थः खण्डः ।।
पञ्चमः खण्डः
1.5.1
अथ खलु य उद्गीथः स प्रणवो यः प्रणवः स उद्गीथ इति ।
असौ वा आदित्य उद्गीथ एष प्रणवः । ओमिति ह्येष स्वरन्नेति ।। 1 ।।
1.5.2
एतमु एवाहमभ्यगासिषम् ; तस्मान्मम त्वमेकोऽसि इति ह कौषीतकिः पुत्रमुवाच -
रर्श्मीस्त्वं पर्यावर्तयात् , बहवो वै ते भविष्यन्ति ; इत्यधिदैवतम् ।। 2 ।।
1.5.3
अथाध्यात्मम् - य एवायं मुख्यः प्राणः, तमुद्गीथमुपासीत ;
ओमिति ह्येष स्वरन्नेति ।। 3 ।।
1.5.4
एतमु एवाहमभ्यगासिषम् ; तस्मान्मम त्वमेकोऽसि इति ह कौषीतकिः
पुत्रमुवाच - प्राणाँस्त्वं भूमानमभिगायतात् , बहवो मे भविष्यन्तीति ।। 4 ।।
1.5.5
अथ खलु - य उद्गीथः स प्रणवः, यः प्रणवः स उद्गीथ इति
होतृषदनाद्धैवापि दुरुद्गीथमनुसमाहरतीति अनुसमाहरतीति ।। 5 ।।
।। इति पञ्चमः खण्डः ।।
षष्ठः खण्डः
1.6.1
इयमेवर्क् , अग्निस्साम, तदेतदेतस्यामृच्यध्यूर्ढं साम ; तस्मादृच्यध्यूर्ढं
साम गीयते ; इयमेव सा ; अग्निरमः, तत् साम ।। 1 ।।
1.6.2
अन्तरिक्षमेवर्क्, वायुस्साम ; तदेतदेतस्यामृच्यध्यूढँ साम ;
तस्मादृच्यध्यूढँ साम गीयते ; अन्तरिक्षमेव सा, वायुरमः, तत् साम ।। 2 ।।
1.6.3
द्यौरेवर्क् , आदित्यस्साम ; तदेतदेतस्यामृच्यध्यूढँ साम ;
तस्मादृच्यध्यूढँ साम गीयते, द्यौरेव सा, आदित्योऽमः, तत् सामा ।। 3 ।।
1.6.4
नक्षत्राण्येवर्क् चन्द्रमास्साम, तदेतदेतस्यामृच्यध्यूढँ साम तस्मादृच्यध्यूढँ
गीयते, नक्षत्राण्येव सा, चन्द्रमा अमः, तत् सामा ।। 4 ।।
1.6.5
अथ यदेतदादित्यस्य शुक्लं भाः सैवर्क्, अथ यन्नीलं परः -
कृष्णम् तत् साम ; तदेतदेतस्यामृच्यध्यूढँ साम ; तस्मादृच्यध्यूढँ
साम गीयते ; अथ यदेवैतदादित्यस्य शुक्लं भाः सैव सा ;
अथ यन्नीलं परः कृष्णम् तदमः, तत् साम ।। 5 ।।
1.6.6
अथ य एषोऽन्तरादित्ये हिरण्मयः पुरुषो दृश्यते हिरण्यश्मश्रुः
हिरण्यकेशः आप्रणखात् सर्व एव सुवर्णः ।। 6 ।।
1.6.7
तस्य यथा कप्यासं पुण्डरीकाक्षमेवमक्षिणी ; तस्योदिति नाम ; स एष
सर्वेभ्यः पाप्मभ्य उदितः; उदेति ह वै सर्वेभ्यः पाप्मभ्यो, य एवं वेद ।। 7 ।।
1.6.8
तस्यर्क् च साम च गेष्णौ तस्मादुद्गीथस्तस्मात्त्वेवोद्गातैतस्य हि गाता
स एष ये चामुष्मात्पराञ्चो लोकास्तेषां चेष्टे देवकामानां चेत्यधिदैवतम् ।। 8 ।।
सप्तमः खण्डः
1.7.1
अथाध्यात्मम् - वागेवर्क् , प्राणस्साम ; तदेतदेतस्यामृच्यध्यूढँ साम ;
तस्मादृच्यध्यूढँ साम गीयते ; वागेव सा, प्राणोऽमः, तत् साम ।। 1 ।।
1.7.2
चक्षुरेवर्क् , आत्मा साम तदेतदेतस्यामृच्यध्यूढँ साम ;
तस्मादृच्यध्यूढँ साम गीयते ; चक्षुरेव सा, आत्माऽमः, तत् साम ।। 2 ।।
1.7.3
श्रोत्रमेवर्क्, मनस्साम ; तदेतदेतस्यामृच्यध्यूढँ साम ;
तस्मादृच्यध्यूढँ साम गीयते ; श्रोत्रमेव सा ; मनोऽमः तत् साम ।। 3 ।।
1.7.4
अथ यदेतदक्ष्णः शुक्लं भाः सैवर्क्, अथ यन्नीलं परः कृष्णम्
तत् साम, तदेतदेतस्यामृच्यध्यूढँ साम ; तस्मादृच्यध्यूढँ साम गीयते ;
अथ यदेवैतदक्ष्णः शुक्लं भाः सैव सा -
अथ यन्नीलं परः कृष्णम् तदमः ; तत् साम ।। 4 ।।
1.7.5
अथ य एषोऽन्तरक्षिणि पुरुषो दृश्यते, सैवर्क् ;
तत् साम, तदुक्थम् ; तद्यजुः तद्ब्रह्म । तस्यैतस्य तदेव रूपम् ,
यदमुष्य रूपम् यावमुष्य गेष्णौ तौ गेष्णो, यन्नाम तन्नाम ।। 5 ।।
1.7.6
स एष ये चैतस्मादर्वाञ्चो लोकास्तेषां चेष्टे मनुष्यकामानां चेति
तद्य इमे वीणायां गायन्त्येतं ते गायन्ति तस्मात्ते धनसनयः ।। 6 ।।
1.7.7
अथ य एतदेवं विद्वान् सामगायत्युभौ स गायति । सोऽमुनैव
स एष ये चामुष्मात्पराञ्चो लोकास्ताँश्चाप्नोति देवकामाँश्च ।। 7 ।।
1.7.8
अथानेनैव ये चैतस्मादर्वाञ्चो लोकास्ताँश्चाप्नोति
मनुष्यकामाँश्च तस्मादुहैवंविदुद्गाता ब्रूयात् ।। 8 ।।
1.7.9
कं ते काममागायानीति एष ह्येव कामागानस्येष्टे,
य एतदेवं विद्वान् साम गायति, साम गायति ।। 9 ।।
।। इति सप्तमः खण्डः ।।
1.8.1
उद्गीथाक्षरस्य परोवरीयस्त्वोपासनम् त्रयो होद्गीथे
कुशला बभूवुः शिलकः शालावत्यः, चैकितायनो दाल्भ्यः,
प्रवाहणो जैबलिरिति, ते होचुः - उद्गीथे वै कुशलाः स्मः,
हन्तोद्गीथे कथां वदाम इति ।। 1 ।।
1.8.2
तथेति ह समुपविविशुः । स ह प्रवाहणो जैवलिरुवाच
भगवन्तावग्रे वदताम् ; ब्राह्मणयोर्वदतोर्वाचँ श्रोष्यामीति ।। 2 ।।
1.8.3
स ह शिलकश्शालावत्यश्चैकितायनं दाल्भ्यमुवाच -
हन्त त्वा पृच्छानीति । पृच्छेति होवाच ।। 3 ।।
1.8.4
का साम्नो गतिरिति । स्वर इति होवाच ।
स्वरस्य का गतिरिति प्राण इति होवाच ।
प्राणस्य का गतिरिति । अन्नमिति होवाच ।
अन्नस्य का गतिरिति । आप इति होवाच ।। 4 ।।
1.8.5
अपां का गतिरिति । असौ लोक इति होवाच ।
अमुष्य लोकस्य का गतिरिति । न स्वर्गं लोकमतिनयेदिति होवाच -
स्वर्गं वयं लोकँ सामाभिसँस्थापयामः ; स्वर्गसँस्तावँ हि सामेति ।। 5 ।।
1.8.6
तँ ह शिलकश्शालावत्यश्चैकितायनं दाल्भ्यमुवाच -
अप्रतिष्ठितं वै किल ते दाल्भ्य ! साम ; यस्त्वेतर्हि ब्रूयात् ,
मूर्धा ते विपतिष्यतीति, मूर्धा ते विपतेदिति ।। 6 ।।
1.8.7
हन्ताहमेतद् भगवत्तो वेदानीति । विद्धीति होवाच ।
अमुष्य लोकस्य का गतिरिति । अयं लोक इति होवाच ।
अस्य लोकस्य का गतिरिति । न प्रतिष्ठां लोकमतिनयेदिति
होवाच ; प्रतिष्ठां वयं लोकं सामाभिसँस्थापयामः ;
प्रतिष्ठासँस्तावँ हि सामेति ।। 7 ।।
1.8.8
तँ ह प्रवाहणो जैवलिरुवाच अन्तवद्वै किल ते शालावत्य !
साम ; यस्त्वेतर्हि ब्रूयात्, मूर्धा ते विपतिष्यतीति, मूर्धा ते विपतेदिति ।।
हन्ताहमेतद्भगवतो वेदानीति । विद्धीति होवाच ।।
।। इति अष्टमः खण्डः ।।
1.9.1
अस्य लोकस्य का गतिरिति, आकाश इति होवाच, सर्वाणि
ह वा इमानि भूतान्याकाशादेव समुत्पद्यन्ते ; आकाशं
प्रत्यस्तं यन्त्याकाशो ह्येवैभ्यो ज्यायान् आकाशः परायणम् ।। 9 ।।
1.9.2
स एष परोवरीयानुद्गीथः, स एषोऽनन्तः ।
परोवरीयो हास्य भवति ;  परोवरीयसो  ह लोकाञ्जयति ;
य एतदेवं विद्वान् परोवरीयाँसमुद्गीथ- मुपास्ते ।। 2 ।।
1.9.3
तँहैतमतिधन्वा शौनक उदरशाण्डिल्यायोक्त्वोवाच,
यावन्त एनं प्रजायामुद्गीथं  वेदिष्यन्ते,  परोवरीयो
हैभ्यस्तावदस्मिन् लोके जीवनं भविष्यति ।। 3 ।।
1.9.4
तथाऽमुष्मिन् लोके लोक इति । स य एतमेवं विद्वान् उपास्ते,
परोवरीय एव हास्यास्मिन् लोके जीवनं भवति,
तथाऽमुष्मिन् लोके लोक इति, लोके लोक इति ।। 4 ।।
।। इति नवमः खण्डः ।।
1.10.1
प्रस्तावोद्गीथप्रतिहारभक्तित्रयोपासनम्
मटचीहतेषु कुरुष्वाटक्या1 सह जायया उषस्तिर्ह चाक्रायण
इभ्यग्रामे कुद्राणक इति सुबोधिनीसम्मतः पाठः प्रद्राणक उवास ।। 1 ।।
1.10.2
स हेभ्यं कुल्माषात् खादन्तं बिभिक्षे । तँ होवाच -
नेतोऽन्ये विद्यन्ते, यच्च ये मे इमे उपनिहिता1 इति ।। 2 ।।
1.10.3
एतेषां मे देहीति होवाच तानस्मै प्रददौ हन्तानुपानमित्युच्छिष्टं
वै मे पीतँ स्यादिति होवाच ।। 3 ।।
1.10.4
न स्विदेतेऽप्युच्छिष्टा इति । न वा अजीविष्यमिमानखादन्
इति होवाच, कामो म उदपानमिति ।। 4 ।।
1.10.5
स ह खादित्वाऽतिशेषान् जायाया आजहार ।
सावऽग्र एव सुभिक्षा बभूव ; तान् प्रतिगृह्य निदधौ ।। 5 ।।
1.10.6
स ह प्रातः संजिहान उवाच, यद्बतान्नस्य लभेमहि, लभेमहि
धनमात्राँ; राजाऽसौ यक्ष्यते, स मा सर्वैरार्त्विज्यैर्वृणीतेति ।। 6 ।।
1.10.7
तं जायोवाच, हन्त पते इम एव कुल्माषा इति ।
तान् खादित्वाऽमुं यज्ञं विततमेयाय ।। 7 ।।
1.10.8
तत्रोद्गातृनास्तावे स्तोष्यमाणानुपोपविवेश ।
स ह प्रस्तोतारमुवाच ।। 8 ।।
1.10.9
प्रस्तोतर्या देवता प्रस्तावमन्वायत्ता ताञ्चेदविद्वान्
प्रस्तोष्यसि, मूर्धा ते विपतिष्यतीति ।। 9 ।।
1.10.10
एवमेवोद्गातारमुवाच, उद्गातर्या देवतोद्गीथमन्वायत्ता
तां चेदविद्वानुद्गासि, मूर्धा ते विपतिष्यतीति ।। 10 ।।
।। इति दशमः खण्डः ।।
1.10.11
एवमेव प्रतिहर्तारमुवाच, प्रतिहर्तर्या देवता प्रतिहारमन्वायत्ता
ताञ्चेद- विद्वान् प्रतिहरिष्यसि, मूर्द्धा ते विपतिष्यतीति ।
ते ह समारतास्तूष्णीमा- साञ्चक्रिरे ।। 11 ।।
1.11.1
प्रस्तावप्रतिहारयोः उपासना
अथ हैनं यजमान उवाच, भगवन्तं वा अहं विविदिषाणीति ।
उषस्तिरस्मि चाक्रायण इति होवाच ।। 1 ।।
1.11.2
स होवाच, भगवन्तं वा अहमेभिः सर्वैरार्त्विज्यैः
पर्यैषिषम् ; भगवतो वा अहम1विद्या1ऽन्यानवृषि ।। 2 ।।
1.11.3
भगवाँस्त्वेव मे सर्वैरार्त्विज्यैः इति । तथेति ;
अथ तर्हि एत एव समतिसृष्टाः स्तुवताम् ;
यावत्त्वेभ्यो धनं दद्याः तावन्मम दद्या इति ।
तथेति यजमान उवाच ।। 3 ।।
1.11.4
अथ हैनं प्रस्तोतोपससाद प्रस्तोतर्या देवता प्रस्तावमन्वायत्ता,
ताञ्चेदविद्वान् प्रस्तोष्यसि मूधर्ा ते विपतिष्यतीति मा
भगवानवोचत् ; कतमा सा देवतेति ।। 4 ।।
1.11.5
प्राण इति होवाच सर्वाणि ह वा इमानि भूतानि
प्राणमेवाभिसंविशन्ति प्राणमभ्युज्जिहते सैषा देवता
प्रस्तावमन्वायत्ता तां चेदविद्वान् प्रास्तोष्यो मूर्धा ते
व्यपतिष्यत्तथोक्तस्य मयेति ।। 5 ।।
1.11.6
अथ हेनमुद्गातोपससाद उद्गातर्या देवतोद्गीथमन्वायत्तां
तां चेदविद्वानुद्गास्यसि मूर्धा ते विपतिष्यतीति मा
भगवानवोचत् ; कतमा सा देवतेति ।। 6 ।।
1.11.7
आदित्य इति होवाच, सर्वाणि ह वा इमानि भूतान्यादित्यमुच्चैः
सन्तं गायन्ति । सैषा देवतोद्गीथमन्वायत्ता । तां चेदविद्वानुदगास्यो
मूर्धा ते व्यपतिष्यत्तथोक्तस्य मयेति ।। 7 ।।
1.11.8
अथ हैनं प्रतिहर्तोपससाद प्रतिहर्तर्या देवता प्रतिहारमन्वायत्ता
तां चेदविद्वान् प्रतिहरिष्यसि मूर्धा ते विपतिष्यतीति मा
भगवानवोचत् कतमा सा देवतेति ।। 8 ।।
1.11.9
अन्नमिति होवाच, सर्वाणि ह वा इमानि भूतान्यन्नमेव
प्रतिहरमाणानि जीवन्ति । सैषा देवता प्रतिहारमन्वायत्ता ।
तां चेदविद्वान् प्रत्यहरिष्योमूर्धा ते व्यपतिष्यत्तथोक्तस्य मयेति ।
तथोक्तस्य मयेति ।। 9 ।।
1.12.1
श्वदृष्टोद्गीथस्तुत्यर्थं दाल्भ्यस्य आख्यायिका
अथातः शौव उद्गीथः । तद्ध बको दाल्भ्यो
ग्लावो वा मैत्रेयः स्वाध्यायमुद्वव्राज ।। 1 ।।
1.12.2
तस्मै श्वा श्वेतः प्रादुर्बभूव । तमन्ये श्वान उपसमेत्युोचुःअन्नं
नो भगवानागायतु ; शनायाम वौ इति ।। 2 ।।
1.12.3
तान् होवाच, इहैव मा प्रातरुपसमीयातेति तद्ध बको
दाल्भ्यो ग्लावो वा मैत्रेयः प्रतिपालयाञ्चकार ।। 3 ।।
1.12.4
ते ह यथैवेदं बहिष्पवमानेन स्तोष्यमाणाः सँरब्धाः
सर्पन्तीत्येव- माससृपुतेः ह समुपविश्य हिंचक्रुः ।। 4 ।।
1.12.5
ओ3मदा3मों  पिबा3मों3देवो वरुणः प्रजापतिः सविता3ऽन्न-
मिहा2हरदन्नपते2ऽन्नमिहाहरा 2 हरो 3 मिति ।। 5 ।।
।। इति द्वादशः खण्डः ।।
1.13.1
अयं वाव लोको हाउकारो वायुर्हाकारश्चन्द्रमा
अथकार आत्मेह- कारोऽग्निरीकारः ।। 1 ।।
1.13.2
आदित्य ऊकारोनिहव एकारो विश्वेदेवा औहोइकारः
प्रजापतिर्हिङ्कारः प्राणः स्वरोऽन्नं या वाग्विराट् ।। 2 ।।
1.13.3
अनिरुक्तस्त्रयोदशस्तोभः सञ्चरो हुङ्कारः ।। 3 ।।
1.13.4
दुग्धेऽस्मै वाग्दोहं यो वाचो दोहः ; अन्नवानन्नादो भवति,
य एतामेर्वं साम्नामुपनिषदं वेदोपनिषदं वेद इति ।। 4 ।।
।। इति त्रयोदशः खण्डः ।।
।। इति प्रथमः प्रपाठकः ।।
2.1.1
ओम् , समस्तस्य खलु साम्न उपासनम् , साधु ।
यत् खलु साधु, तत् सामेत्याचक्षते । यदसाधु, तदसामेति ।। 1 ।।
2.1.2
तदुताप्याहुः, साम्नैनमुपागादिति, साधुनैनमुपागादित्येव तदाहुः ।
असाम्नैनमुपागादिति, असाधुनैनमुपागादित्येव तदाहुः ।। 2 ।।
2.1.3
अथोताप्याहुः, साम नो बतेति, यत्साधु भवति ।
साधु बतेत्येव तदाहुः असाम नो बतेति, यदसाधु
भवति असाधु बतेत्येव तदाहुः ।। 3 ।।
2.1.4
स य एतदेवं विद्वान् साधु सामेत्युपास्ते, अभ्याशो ह
यदेनँ साधवो धर्माः आगच्छेयुः, उप च नमेयुः ।। 4 ।।
।। इति प्रथमः ख्ण्डः ।।
2.2.1
पञ्चविधसाम्नि लोकादिदृष्टिप्रकाराः लोकेषु पञ्चविधँ
सामोपासीत । पृथिवी हिङ्कारः । अग्निः
प्रस्तावोऽन्तरिक्षमुद्गीथ आदित्यः प्रतिहारो, द्यौर्निधनमित्यूर्ध्वेषु ।। 1 ।।
2.2.2
अथावृत्तेषु - द्यौर्हिङ्कार, आदित्यः प्रस्तावः,
अन्तरिक्षमुद्गीथः, अग्निः प्रतिहारः, पृथिवी निधनम् ।। 2 ।।
2.2.3
कल्पन्त हास्मै लोका ऊर्ध्वाश्चा वृत्ताश्च,य
एतदेवंविद्वाँल्लोकेषु पञ्चविधँ सामोपास्ते ।। 3 ।।
।। इति द्वितीयखण्डः ।।
2.3.1
वृष्टौ पञ्चविधँ सामोपासीत - पुरो वातो हिङ्कारो मेघो
जायते स प्रस्तावो वर्षति स उद्गीथो विद्योतते स्तनयति
स प्रतिहारः उद्गृह्णाति तन्निधनम् ।। 1 ।।
2.3.2
वर्षति  हास्मै, वर्षयति ह, य एतदेवं विद्वान्
वृष्टौ पञ्चविधँ सामोपास्तै ।। 2 ।।
2.4.1
अप्सु पञ्चविधसामोपासनम् सर्वास्वप्सु पञ्चविधँ
सामोपासीत - मेघो यत्संप्लवते स हिङ्कारोद्वर्षति
स प्रस्तावो याः प्राच्यः स्यन्दन्ते स उद्गीथो
याः प्रतीच्यः स प्रतिहारः समुद्रो निधनम् ।। 1 ।।
2.4.2
न हाप्सु प्रैति । अप्सुमान् भवति, य एतदेवं
विद्वान् सर्वास्वप्सु पञ्चविधँ सामोपास्ते ।। 2 ।।
2.5.1
ऋतुषु पञ्चविधँ सामोपासीत वसन्तो हिङ्कारो, ग्रीष्मः
प्रस्तावो, वर्षा उद्गीथः, शरत् प्रतिहारो, हेमन्तो निधनम् ।। 1 ।।
2.5.2
कल्पन्ते हास्मा ऋतव ऋतुमान् भवति य एतदेवं
विद्वान् ऋतुषु पञ्चविधँ सामोपास्ते ।। 2 ।।
2.6.1
पशुषु पञ्चविधँ सामोपासीत1 - अजा हिङ्कारः, अवयः
प्रस्तावो, गाव उद्गीथः, अश्वाः प्रतिहारः, पुरुषो निधनम् ।। 1 ।।
2.6.2
तस्य फलम् भवन्ति हास्य पशवः पशुमान् भवति,
य एतदेवं विद्वान् पशुषु पञ्चविधँ सामोपास्ते ।। 2 ।।
2.7.1
प्राणेषु पञ्चविधं परोवरीयः सामोपासीत प्राणो1 हिङ्कारो,
वाक्प्रस्तावः चक्षरुद्गीथः श्रोत्रं प्रतिहारो, मनो निधनं,
परोवरीयांसि वा एतानि ।। 1 ।।
2.7.2
परोवरीयो हास्य भवति ; परोवरीयसो ह लोकाञ्जयति, य एतदेवं-
विद्वान्प्राणेषु पञ्चविधं परोवरीयः सामोपास्त । इति तु पञ्चविधस्य ।। 2 ।।
2.8.1
वाचि सप्तविधसामोपासनम् अथ सप्तविधस्य - वाचि सप्तविधँ
सामोपासीत - यत्किञ्च वाचो हिमिति स हिङ्कारो, यत्प्रेति
स प्रस्तावो, यदेति स आदिः ।। 1 ।।
2.8.2
यदुदिति स उद्गीथो, यत्प्रतीति स प्रतिहारो,
यदुपेति स उपद्रवो, यन्नीति तन्निधनम् ।। 2 ।।
2.8.3
दुग्धेऽस्मै वाग्दोहं यो वाचो दोहः, अन्नवानन्नादो भवति,
य एतदेवं विद्वान् वाचि सप्तविधँ सामोपास्ते ।। 3 ।।
2.9.1
अथ खल्वमुमादित्यँ सप्तविधँ सामोपासीत - सर्वदा समः,
तेन साम, मां प्रति मां प्रतीति सर्वेण समः, तेन साम ।। 1 ।।
2.9.2
तस्मिन्निमानि सर्वाणि भूतान्यन्वायन्तानीति विद्यात् ।
तस्य यत्पुरोदयात् स हिङ्कारः । तदस्य पशवोऽन्वायत्ताः ।
तस्मात्ते हिङ्कुर्वन्ति ; हिङ्कारभाजिनो ह्येतस्य साम्नः ।। 2 ।।
2.9.3
अथ यत् प्रथमोदिते स प्रस्तावः । तदस्य मनुष्या अन्वायत्ताः
तस्मात्ते प्रस्तुतिकामाः प्रशँसाकामाः ; प्रस्तावभाजिनो ह्येतस्य साम्नः ।। 3 ।।
2.9.4
अथ यत्सङ्गववेलायाँ स आदिः । तदस्य वयाँस्यन्वायन्तानि ।
तस्मात् तान्यन्तरिक्षेऽनारम्बणान्यादायात्मानं परिपतन्ति ;
आदिभाजीनि ह्येतस्य साम्नः ।। 4 ।।
2.9.5
अथ यत्सम्प्रति मध्यन्दिने स उद्गीथः तदस्य देवा अन्वायत्ताः ।
तस्मात्ते सत्तमाः प्राजापत्यानाम् । उद्गीथभाजिनो ह्येतस्य साम्नः ।। 5 ।।
2.9.6
अथ यदूर्ध्वं मध्यन्दिनात् प्रागपराह्णात् स प्रतिहारः ।
तदस्य गर्भाअन्वायत्ताः । तस्मात्ते प्रतिहृता नावपद्यन्ते,
प्रतिहारभाजिनो ह्येतस्य साम्नः ।। 6 ।।
2.9.7
अथ यदूर्ध्वमपराह्णात् प्रागस्तमयात् , स उपद्रवः ।
तदस्यारण्याः अन्वायत्ताः । तस्मात्ते पुरुषं दृष्ट्वा कक्षँ
श्वभ्रमित्युपद्रवन्त्युपद्रवभाजिनो ह्येतस्य साम्नः ।। 7 ।।
2.9.8
अत यत्प्रथमास्तमिते तन्निधनम् । तदस्य पितरोऽन्वायत्ताः ।
तस्मात्तान्निदधति ; निधनभाजिनो ह्येतस्य साम्नः ।
एवं खल्वमुमादित्यँ सप्तविधँ सामोपास्ते ।। 8 ।।
2.10.1
सप्तविधे साम्नि आत्मसंमितत्वातिमृत्युत्वोपासनम्
अथ खल्वात्मसंमितमतिमृत्यु सप्तविधँ सामोपासीत,
हिङ्कार इति ञ्यक्षरं प्रस्ताव इति ञ्यक्षरं तत् समम् ।। 1 ।।
2.10.2
आगिरिति द्व्यक्षरं प्रतिहार इति चतुरक्षरं तत इहैकं तत्समम् ।। 2 ।।
2.10.3
उद्गीथ इति त्र्यक्षरमुपद्रव इति चतुरक्षरं त्रिभिस्त्रिभिः
समं भवति, अक्षरमतिशिष्यते । त्र्यक्षरं तत्समम् ।। 3 ।।
2.10.4
निधनमिति त्र्यक्षरं तत्सममेव भवति ।
तानि ह वा एतानि द्वाविँशतिरक्षराणि ।। 4 ।।
2.10.5
एकविँशत्यादित्यमाप्नोत्येकविँशो वा इतोऽसावादित्यो
द्वाविँशेन परमादित्याज्जयति तन्नाकं तद्विशोकम् ।। 5 ।।
2.10.6
आप्नोतीहादित्यस्य जयम् ; परो हास्यादित्यजयाज्जयो भवति ।
य एतदेवं विद्वान् आत्मसंमितमतिमृत्यु सप्तविधँ सामोपास्ते सामोपास्ते ।। 6 ।।
2.11.1
मनो हिङ्कारो, वाक् प्रस्तावः, चक्षुरुद्गीथः श्रोत्रं प्रतिहारः,
प्राणो निधनम् । एतद् गायत्रं प्राणेषु प्रोतम् ।। 1 ।।
2.11.2
तस्य फलम् स य एवमेतद्गायत्रं प्राणेषु प्रोतं वेद,
प्राणी भवति, सर्वमायुरेति, ज्योग्जीवति, महान्प्रजया
पशुभिर्भवति, महान्कीर्त्या । महामनाः स्यात् , तद्व्रतम् ।। 2 ।।
2.12.1
अबिमन्थति स हिङ्कारः धूमो जायते स प्रस्तावः,
ज्वलति स उद्गीथः, अङ्गारा भवन्ति स प्रतिहारः,
उपशाम्यति तन्निधनँ सँशाम्यति तन्निधनम् । तद्रथन्तरमग्नौ प्रोतम् ।। 1 ।।
2.12.2
स, य एवमेतद्रथन्तरमग्नौ प्रोतं वेद, ब्रह्मवर्चस्यन्नादोभवति, सर्वमायुरेति,
ज्योग्जीवति, महान्प्रजया पशुभिर्भवति, महान्कीर्त्या ।
न प्रत्यङ्डग्निमाचामेन्न निष्ठीवेत् ; तद्व्रतम् ।। 2 ।।
2.13.1
उपमन्त्रयते स हिङ्कारः, ज्ञपयते स प्रस्तावः, स्त्रिया सह
शेते स उद्गीथः, प्रतिस्त्रीसह शेते स प्रतिहारः, कालं गच्छति
तन्निधनम् , पारं गच्छति तन्निधनम् । एतद्वामदेव्यं मिथुने प्रोतम् ।। 1 ।।
2.13.2
स य एवमेतद् वामदेव्यं मिथुने प्रोतं वेद, मिथुनीभवति,
मिथुनात् मिथुनात् प्रजायते, सर्वमायुरेति ज्योग्जीवति,
महान् प्रजया पशुभिर्भवति, महान्कीर्त्या ।
न काञ्चन परिहरेत् , तद्व्रतम् ।। 2 ।।
2.14.1
आदित्ये बृहत्सामोपासनम् उद्यन्हिङ्कार, उदितः प्रस्तवः
मध्यन्दिन उद्गीथः, अऽपराह्णः प्रतिहारः, अस्तं यन् निधनम् ।
एतद्बृहदादित्ये प्रोतम् ।। 1 ।।
2.14.2
स य एवमेतद्बृहदादित्ये प्रोतं वेद तेजस्व्यन्नादो भवति,
सर्वमायुरेति ज्योग्जीवति, महान्प्रजया पशुभिर्भवति,
महान्कीर्त्या, तपन्तं न निन्देत् ; तद्व्रतम् ।। 2 ।।
2.15.1
अभ्राणि सप्लवन्ते स हिङ्कारः मेघो जायते स प्रस्तावः,
वर्षति स उ्दगीथः, विद्योतते स्तनयति स प्रतिहासः,
उद्गृह्णाति तन्निधनम् । एतद्वैरूपं पर्जन्ये प्रोतम् ।। 1 ।।
2.15.2
स, य एवमेतजद्वैरूप्यं पर्जन्ये प्रोतं वेद, विरूपाँश्च सुरूपाँश्च
पशूनवरुन्धे, सर्वमायुरेति, ज्योग्जीवति, महान्प्रजया पशुभिर्भवति,
महान्कीर्त्या । वर्षन्तं न निन्देत् ; तद्व्रतम् ।। 2 ।।
2.16.1
वसन्तो हिङ्कारः, ग्रीष्मः प्रस्तावः, वर्षा उद्गीथः,
शरत् प्रतिहारः, हेमन्तो निधनम् । एतद्वैराजमृतुषु प्रोतम् ।। 1 ।।
2.16.2
स य एवमेतद्वैराजमृतुषु प्रोतं वेद, विराजति प्रजया पशुभिर्ब्रह्मवर्चसेन,
सर्वमायुरेति, ज्योग्जीवति, महान्प्रजया पशुभिर्भवति, महान् कीर्त्या ।
ऋतून्र्तुं न निन्देत् तद्तम् ।। 2 ।।
2.17.1
पृथिवी हिङ्कारः अन्तरिक्षं प्रस्तावः, द्यौरुद्गीथः, दिशः
प्रतिहारः, समुद्रो निधनम् । एताः शक्वर्यो लोकेषु प्रोताः ।। 1 ।।
2.17.2
स य एवमेताः शक्वर्यो लोकेषु प्रोता वेद लोकी
भवति सर्वमायुरेति ज्योग्जीवति  महान्प्रजया
पशुभिर्भवति महान्प्रीर्त्या लोकान्न निन्देत् तद्व्रतम् ।। 2 ।।
।। इति सप्तदशः खण्डः ।।
2.18.1
पशुदृष्ट्या रेवतीसामोपासनम्
अजा हिङ्कारः, अवयः प्रस्तावो गाव उद्गीथः, अश्वाः
प्रतिहारः, पुरुषो निधनम् । एतारेवत्यः पशुषु प्रोताः ।। 1 ।।
2.18.2
स, य एवमेता रेवत्यः पशुषु प्रोता वेद, पशुमान् भवति,
सर्वमायुरेति, ज्योग्जीवति, महान्प्रजया पशुभिर्भवति, महान्कीर्त्या ।
पशून् न निन्देत् ; तद्व्रतम् ।। 2 ।।
2.19.1
लोम हिङ्कारः, त्वक्प्रस्तावो, माँसमुद्गीथः, अस्थि प्रतिहारः,
मज्जा निधनम्; तद्यज्ञायज्ञीयमङ्गेषु प्रोतम् ।। 1 ।।
2.19.2
स, य एवमेतद्यज्ञायज्ञीयमङ्गेषु प्रोतं वेद, अङ्गीभवति,
नाङ्गेन विहूर्च्छति, सर्वमायुरेति, ज्योग्जीवति, महान्प्रजया
पशुभिर्भवति, महान्कीर्त्या । संवत्सरं मजज्ञो
नाश्नीयात् ; तद्व्रतं, मजज्ञो नाश्नीयादिति वा ।। 2 ।।
2.20.1
अग्निर्हिङ्कारो, वायुः प्रस्तावः, आदित्य उद्गीथः,
नक्षत्राणि प्रतिहारः, चन्द्रमानिधनम् , एतद्राजनं देवतासु प्रोतम् ।। 1 ।।
2.20.2
स, य एवमेतद्राजनं देवतासु प्रोतं वेद, एतासामेव
देवतानाँ सलोकताँ सलोकताँ सार्ष्टिताँ सायुज्यं गच्छति
सर्वमायुरेति, ज्योग्जीवति, महान्प्रजया पशुभिर्भवति,
महान्कीर्त्या । ब्राह्मणान्न निन्देत् , तद्व्रतम् ।। 2 ।।
2.21.1
त्रयी विद्या हिङ्कारस्त्रय इमे लोकास्स प्रस्तावोग्निर्वायुरादित्यस्स
उद्गीथो नक्षत्राणि वयाँसि मरीचयस्स प्रतिहारः सर्पा गन्धर्वाः
पितरस्तन्निधनम् । एतत् साम सर्वस्मिन् प्रोतम् ।। 1 ।।
2.21.2
स य एवमेतत् साम सर्वस्मिन् प्रोतं वेद, सर्वं ह भवति ।। 2 ।।
2.21.3
तदेष श्लोकः । यानि  पञ्चधा त्रीणि तेभ्यो
न ज्यायः परमन्य- दस्ति ।। 3 ।।
2.21.4
यस्तद्वेद स वेद सर्वं सर्वादिशो बलिमस्मै हरन्ति ।
सर्वमस्मीत्युपासीत, तद्व्रतं तद्व्रतम् ।। 4 ।।
2.22.1
विनर्दि साम्नो वृणे पशव्यमित्यग्नेरुद्गीथोऽनिरुक्तः
प्रजापतेः निरुक्त- सोमस्य मृदुश्लक्ष्णं वायोः श्लक्ष्णं
बलवदिन्द्रस्य क्रौञ्चं बृहस्पतेरपध्वान्तं वरुणस्य ।
तान् सर्वानेवोपसेवेत, वारुणंत्वेव वर्जयेत् ।। 1 ।।
2.22.2
अमृतत्वं देवेभ्य आगायानीत्यागायेत् ; स्वधां पितृभ्य
आशां मनुष्येभ्यस्तृणोदकं पशुभ्यः, स्वर्गं लोकं यजमानाय,
अन्नमात्मन आगायानीति । एतानि मनसा ध्यायन् अप्रमत्तः स्तुवीत ।। 2 ।।
2.22.3
सर्वे स्वरा इन्द्रस्यात्मानः, सर्व ऊष्माणः प्रजापतेरात्मानः,
सर्वे स्पर्शा मृत्योरात्मानः । तं यदि स्वरेषूपालभेत, इन्द्रँ
शरणं प्रपन्नोऽभूवम् । स त्वा प्रतिवक्ष्यतीत्येनं ब्रूयात् ।। 3 ।।
2.22.4
अथ यद्येनमूष्मसूपालभेत, प्रजापतिँ शरणं प्रपन्नोऽभूवं स
त्वा प्रतिपेक्ष्यतीत्येनं ब्रूयात् अथ यद्येनँ स्पर्शेषूपालभेत, मृत्युँ
शरणं प्रपन्नोऽभूवं स त्वा प्रतिधक्ष्यतीत्येनं ब्रूयात् ।। 4 ।।
2.22.5
सर्वे स्वरा घोषवन्तो बलवन्तो वक्तव्याः, इन्द्रे बलं दधानीति
सर्व ऊष्माणोऽग्रस्ता अनिरस्ता विवृता वक्तव्याः प्रजापतेरात्मानं
परिददानीति । सर्वे स्पर्शा लेशेनानभिनिहिता वक्तव्याः,
मृत्योरात्मानं परिहराणीति ।। 5 ।।
2.23.1
त्रयो धर्मस्कन्धा यज्ञोऽध्ययनं दानमिति प्रथमः, तप एव द्वितीयः,
ब्रह्मचार्याचार्य कुलवासी तृतीयोऽत्यन्तमात्मानमाचार्यकुलेऽवसादयन् ।
सर्व एते पुण्यलोका भवन्ति ; ब्रह्मसँस्थोऽमृतत्वमेति ।। 1 ।।
2.23.2
प्रजापतिर्लोकानभ्यतपत् । तेभ्योऽभितप्तेभ्यस्त्रयी विद्या
संप्रास्रवत् । तामभ्यतपत् । तस्या अभितप्ता
एतान्यक्षराणि संप्रास्रवन्त, भूर्भुवस्सुवरिति ।। 2 ।।
2.23.3
तान्यभ्यतपत् । तेभ्योऽभितप्तेभ्य ओंकारः संप्रास्रवत् तद् यथा
शंकुना सर्वाणि पर्णानि संतृण्णानि एवमोंकारेण सर्वा वाक् संतृण्णा ।
ओंकार एवेदै सर्वम् ओंकार वेदं सर्वम् ।। 3 ।।
2.24.1
ब्राह्मवादिनो वदन्ति - यद्वसूनां प्रातस्सवनँ रुद्राणां माध्यन्दिनँ
सवनमादित्यानाञ्च विश्वेषाञ्च देवानां तृतीयसवनम् ।। 4।।
2.24.2
क्व तर्हि यजमानस्य लोक इति । स यस्तन्न
विद्यात्कथं कुर्या अथ विद्वान्कुर्यात् ।। 2 ।।
2.24.3
पुरा प्रातरनुवाकस्योपाकरणात्, जघनेन
गार्हपत्यस्योदङ्मुख उपविश्य स वासवँ सामाभिगायति ।। 3 ।।
2.24.4
लोकद्वारमपावार्णू 233 पश्येम त्वा वयँ रा 3333ऽ3 हुं
*3 आ 233 जा 3 यो 3 आ 1245 इति ।। 4 ।।
2.24.5
अथ जुहोति, नमोऽग्नये पृथिवीक्षिते लोकक्षिते 'लोकं मे
यजमानाय विन्दै' एष वै यजमानस्य लोक । एतास्मि ।। 5 ।।
2.24.6
अत्र यजमानः परस्तादायुषः स्वाहा ।
अपजहि परिघम् इत्युक्त्वोत्तिष्ठति ।
तस्मै वसवः प्रातस्सवनं संप्रयच्छन्ति ।। 6 ।।
2.24.7
पुरामाध्यन्दिनस्य सवनस्योपाकरणात् जघनेनाग्नीध्रीयस्य
उदङ्मुख उपविश्य स रौद्रं सामाभिगायति ।। 7 ।।
2.24.8
लोकद्वारमपावार्णू 233 पश्येम त्वा वयं विरा
*333 हुं आ 33 जायो आ 33345 इति ।। 8 ।।
2.24.9
अथ जुहोति `नमो वायवेऽन्तरिक्षक्षिते लोकक्षिते' लोकं
मे यजमानाय विन्दा एष  वै यजमानस्य लोक एतास्मि ।। 9 ।।
2.24.10
अत्र यजमानः परस्तादायुषः स्वाहा ।
अपजहि परिघमित्युक्त्वा उत्तिष्ठति ।
तस्मैरुद्रा माध्यन्दिनँ सवनँ संप्रयच्छन्ति ।। 10 ।।
2.24.11
पुरा तृतीयसवनस्योपाकरणाज्जघनेनाहवनीयस्योदङ्मुख
उपविश्य स आदित्यँ स वैश्वदेवँ सामाभिगायति ।। 11 ।।
2.24.12
लोकद्वारमपावार्णू 233 पश्येन त्वा वयँ स्वरा 3333
हुं आ 133 ज 3 यो 3 आ 345 इत्यादित्यम् ।। 12 ।।
2.24.13
अथ वैश्वदेवम् - 'लोकद्वारमपावार्णू 233 पश्येम त्वा
वयँ साग्रा 3333 हुम् 3 आ 233 जायो 3 आ 3111 इति' ।। 13 ।।
2.24.14
अथ, जुहोति, नम आदित्येभ्यश्च विश्वेभ्यश्च देवेभ्यो
दिविक्षद्भ्यो लोकक्षिद्भ्यः । लोकं मे यजमानाय विन्दत ।। 14 ।।
2.24.15
एष वै यजमानस्य लोकः । एतास्म्यत्र यजमानः परस्तादायुषः ।
स्वाहा । अपहत परिघम् इत्युक्तवोत्तिष्ठति ।। 15 ।।
2.24.16
तस्मा आदित्याश्च विश्वे च देवास्तृतीयसवनँ सम्प्रयच्छन्ति ।
एष ह वै यज्ञस्य मात्रां वेद, य एवं वेद य एवं वेद ।। 16 ।।
3.1.1
हरिः ओं असौ वा आदित्यो देवमधु ।
तस्य द्यौरेव तिरश्चीनवँशोऽन्तरिक्षमपूपो मरीचयः पुत्राः ।। 1 ।।
3.1.2
तस्य ये प्राञ्चो रश्मयः, ता एवास्य प्राच्यो मधुनाड्यः;
ऋच एव मधुकृतः ऋग्वेद एव पुष्पम्, ता अमृता आपः ।। 2 ।।
3.1.3
ता वा एता ऋच एतमृग्वेदमभ्यतपन् ;
तस्याभितप्तस्य यशस्तेज इन्द्रियं वीर्यमन्नाद्यँ रसोऽजायत ।। 3 ।।
3.1.4
तद्व्यक्षरत् । तदादित्यमभितोऽश्रयत् ।
तद्वा एतद्यदेतदादित्यस्य रोहितँ रूपम् ।। 4 ।।
3.2.1
अथ येऽस्य दक्षिणा रश्मयः, ता एवास्य दक्षिणा मधुनाड्यः ;
यजूँष्येव मधुकृतः, यजुर्वेद एव पुष्पम् ; ता अमृता आपः ।। 1 ।।
3.2.2
तानि वा एतानि यजूँषि एतं यजुर्वेदमभ्यतपत् ;
तस्याभितप्तस्य यशस्तेज इन्द्रियं वीर्यमन्नाद्यँ रसोऽजायत ।। 2 ।।
3.2.3
तद्व्यक्षरत् । तदादित्यमभितोऽश्रयत् ।
तद्वा एतत् यदेतदादित्यस्य शुक्लँ रूपम् ।। 3 ।।
3.3.1
अथ येऽस्य प्रत्यञ्चो रश्मयः, ता एवास्य प्रतीच्यो मधुनाड्यः ;
सामान्येव मधुकृत्तः, सामवेद एव पुष्पम् ; ता अमृता आपः ।। 1 ।।
3.3.2
तानि वा एतानि सामानि एतँ सामवेदमभ्यतपन् ;
"तस्याभितप्तस्य यशस्तेज इन्द्रियं वीर्यमन्नाद्यं रसोऽजायत ।। 2 ।।	"
3.3.3
तद् व्यक्षरत् ; तदादित्यमभितोऽश्रयत् ;
तद्वा एतत्, यदेतदादित्यस्य कृष्णं रूपम् ।। 3 ।।
3.4.1
अथ येऽस्योदञ्चो रश्मयः, ता एवास्योदीच्यो मधुनाड्यः,
अथर्वाङ्गिरस एव मधुकृतः, इतिहासपुराणं पुष्पम् ; ता अमृता आपः ।।1।।
3.4.2
ते वा एतेऽथर्वाङिगरस एतदितिहासपुराणमभ्यतपन्,
तस्याभितप्तस्य यशोस्तेज इन्द्रियं वीर्यमन्नद्यं रसोऽजायत ।। 2 ।।
3.4.3
तद्व्यक्षरत्, तदादित्यमभितोऽश्रयत् ,तद्वा एतत्,
यदेतदादित्यस्य परः कृष्णं रूपम् ।। 3 ।।
3.5.1
अथ येऽस्योर्ध्वा रश्मयः ता एवास्योर्वा मधुनाड्यो,
गुह्या एवादेशा मधुकृतो ब्रह्मैव पुष्पं ता अमृता आपः ।। 1 ।।
3.5.2
ते वा एते गुह्या आदेशा एतद्ब्रह्माभ्यतपँस्तस्याभितप्तस्य
यशस्तेज इन्द्रियं वीर्यमन्नद्यँ रसोऽजायत ।। 2।।
3.5.3
तद्व्यक्षरत्तदित्यमभितोऽश्रयत्तद्वा
एतद्यदेतदादित्यस्य मध्ये क्षोभत इव ।। 3 ।।
3.5.4
ते वा एते रसानां रसाः वेदा हि रसास्तेषामेते रसास्तानि
वा एतान्यमृतानाममृतानि वेदा ह्यमृतास्तेषामेतान्यमृतानि ।। 4 ।।
3.6.1
तद् यत्प्रथमममृतम्, तद् वसव उपजीवन्त्याग्निनामुखेन,
न वै देवा अश्नन्ति, न पिबन्ति, एतदेवामृतं दृष्ट्वा तृप्यन्ति ।। 1 ।।
3.6.2
त एतदेव रूपमभिसंविशन्त्येतस्माद्रूपादुद्यन्ति ।। 2 ।।
3.6.3
स य एतदेवममृतं वेद, वसूनामेवैको भूत्वा़ऽग्निनैव मुखेन
एतदेवामृतं दृष्ट्वा तृप्तति, स य एतदेव रूपमभिसंविशन्ति,
एतस्माद्रूपादुदेति ।। 3 ।।
3.6.4
स यावदादित्यः पुरस्तादुदेता पश्चादस्तमेता,
वसूनामेव तावदाधिपत्यँ स्वाराज्यं पर्येता ।। 4 ।।
3.7.1
अथ यद् द्वितीयममृतम्, तद्रुद्रा उपजीवन्तीन्द्रेण मुखेन ।
न वै देवा अश्नन्ति, न पिबन्ति, एतदेवामृतं दृष्ट्वा तृप्यन्ति ।। 1 ।।
3.7.2
त एतदेव रूपमभिसंविशन्ति; एतस्माद्रूपादुद्यन्ति ।। 2 ।।
3.7.3
स य एतदेवममृतं वेद, रुद्राणामेवैको भूत्वा इन्द्रेणैव
मुखेनैतदेवामृतं दृष्ट्वा तृप्यति एतदेव
रूपमभिसंविशन्ति एतस्माद्रूपादुदेति ।। 3।।
3.7.4
स यावदादित्यः पुरस्तादुदेता, पश्चादस्तमेता,
द्विस्तावत्, दक्षिणत इदेतोत्तरतोऽस्तमेता, रुद्राणामेव
तावदाधिपत्यँस्वाराज्यं पर्येता ।। 4 ।।
3.8.1
अथ यत् तृतीयममृतम्, तदादित्या उपजीवन्ति वरुणेन मुखेन ।
न वै देवा अश्नन्ति, न पिबन्ति ; एतदेवामृतं दृष्ट्वा तृप्यन्ति ।। 1 ।।
3.8.2
त एतदेव रूपमभिसंविशन्ति, एतस्माद्रूपादुद्यन्ति ।। 2 ।।
3.8.3
स य एतदेवममृतं वेद, आदित्यानामेवैको भूत्वा
वरुणेनैव मुखेनैतदेवामृतं दृष्ट्वा तृप्यति, स  एतदेव
रूपमभिसंविशति, एतस्माद्रूपादुदेति ।। 3 ।।
3.8.4
स यावदादित्यो दक्षिणत उदेता उत्तरतोऽस्तमेता द्विस्तावत्
पश्चादुदेता पुरस्तादस्तमेताऽऽदित्यानामेव तावदाधिपत्यँ
स्वाराज्यं पर्येता ।। 4 ।।
3.9.1
अथ यच्चतुर्थममृतम्, तन्मरुत उपजीवन्ति सोमेन मुखेन,
न वै देवा अश्नन्ति, न पिबन्ति, एतदेवामृतं दृष्ट्वा तृप्यन्ति ।। 1 ।।
3.9.2
त एतदेव रूपमभिसंविशन्ति, एतस्माद्रूपादुद्यन्ति ।। 2 ।।
3.9.3
स य एतदेवममृतं वेद, मरुतामेवैको भूत्वा सोमेनैव मुखेनैतदेवामृतं
दृष्ट्वा तृप्यति ; स एतदेव रूपमभिसंविशति,, एतस्माद्रूपादुदेति ।। 3 ।।
3.9.4
स यावदादित्यः पश्चादुदेता पुरस्तादस्तमेता, द्विस्तावत् उत्तरत
उदेता दक्षिणतोऽस्तमेता, मरुतामेव तावदाधिपत्यँ स्वाराज्यं पर्येता ।। 4 ।।
3.10.1
अथ यत् पञ्चमममृतम् , तत् साध्या उपजीवन्ति ब्रह्मणा मुखेन,
न वै देवा अश्नन्ति, न पिबन्ति ; एतदेवामृतं दृष्ट्वा तृप्यन्ति ।। 1 ।।
3.10.2
त एतदेव रूपमभिसंविशन्ति ; एतस्माद्रूपादुद्यन्ति ।। 2 ।।
3.10.3
स य एतदेवममृतं वेद साध्यानामेवैको भूत्वा ब्रह्मणैव
मुखेनैतदेवामृतं दृष्ट्वा तृप्यति ; स एतदेव रूपमभिसंविशन्ति ;
एतस्माद्रूपादुदेति ।। 3 ।।
3.10.4
स यावदादित्य उत्तरत उदेता दक्षिणतोऽस्तमेता, द्विस्तावत्,
ऊर्ध्व उदेताऽर्वागस्तमेता, साध्यानामेव तावदाधिपत्यँ स्वाराज्यं पर्येता ।। 4 ।।
3.11.1
अथ तत ऊर्ध्व उदेत्य नैवोदेता नास्तमेता,
एकल एव मध्ये स्थाता । तदेष श्लोकः ।। 1 ।।
3.11.2
न वै तत्र स निम्लोच नोदियाय कदाचन ।
देवास्तेनाहँ सत्येन मा विराधिषि ब्रह्मणा । इति ।। 2 ।।
3.11.3
न ह वा अस्मा उदेति न निम्लोचति सकृद्दिवा
हैवास्मै भवति य एतामेवं ब्रह्मोपनिषदं वेद ।। 3 ।।
3.11.4
तद्धैतद्ब्रह्मा प्रजापतय उवाच प्रजापतिर्मनवे मनुः प्रजाभ्यः ः
स्तद्धैतदुद्दालकायाऽऽरुणये ज्येष्टाय पुत्राय पिता ब्रह्म प्रोवाच ।। 4।।
3.11.5
इदं वाव तज्ज्येष्ठाय पुत्राय पिता ब्रह्म प्रब्रूयात्,
प्रणाय्याय वाऽन्तेवासिने ।। 5 ।।
3.11.6
नान्यस्मै कस्मै चन, यद्यप्यस्मा इमामद्भिः परिगृहीतां धनस्य
पूर्णां दद्यात्, एतदेव ततो भूय इति एतदेव ततो भूय इति ।। 6 ।।
3.12.1
गायत्री वा इदँ सर्वं भूतं यदिदं किञ्च । वाग्वै गायत्री ।
वाग्वा इदँ सर्वं भूतं गायति च त्रायते च ।। 1 ।।
3.12.2
या वै सा गायत्रीयं वाव सा येयं पृथिवी अस्याँ
हीदँ सर्वं भूतं प्रतिष्ठितमेतामेव नातिशीयते ।। 2 ।।
3.12.3
या वै सा पृथिवी इयं वाव सा यदिदमस्मिन् पुरुषे शरीरम् ।
अस्मिन् हीमे प्राणाः प्रतिष्ठिताः एतदेव नातिशीयन्ते ।। 3 ।।
3.12.4
यद्वैतत् पुरुषे शरीरमिदं वाव तद्यदिदमस्मिन्नन्तःपुरुषे
हृदयम् अस्मिन् हीमे प्राणाः प्रतिष्ठिता एतदेव नातिशीयन्ते ।। 4 ।।
3.12.5
सैषा चतुष्पदा षड्विधा गायत्री । तदेतदृचाऽभ्यनूक्तम् ।। 5 ।।
3.12.6
तावानस्य महिमा ततो ज्यायाँश्च पुरुषः ।
पादोऽस्य सर्वा भूतानि त्रिपादस्यामृतं दिवि ।। इति ।। 6 ।।
3.12.7
यद्वै तद् ब्रह्मेति इदं वाव तत् योऽयं बहिर्धा
पुरुषादाकाशः । यो वै स बहिर्धा पुरुषादाकाशः ।। 7 ।।
3.12.8
अयं वाव स योऽयमन्तःपुरुष आकाशः ।
यो वै सोऽन्तः पुरुष आकाशः ।। 8 ।।
3.12.9
अयं वाव स योऽयमन्तर्हृदय आकाशः ।
यो ह वै सोऽन्तर्हृदय आकाशस्तदेतत् पूर्णमप्रवर्ति पूर्णमप्रवर्तिनीँ श्रियं लभते, य एवं वेद ।। 9 ।।
3.13.1
तस्य ह वा एतस्य हृदयस्य पञ्च देवसुषयः ।
स योऽस्य प्राङ्सुषिः, स प्राणः, तच्चक्षुः ।
स आदित्यः तदेतत् तेजोऽन्नाद्यमित्युपासीत ।
तेजस्व्यन्नादो भवति, य एवं वेद ।। 1 ।।
3.13.2
अथ योऽस्य दक्षिणः सुषिः, स व्यानः, तच्छ्रोत्रँ,
स चन्द्रमाः । तदेतच्छ्रीश्च यशश्चेत्त्युपासीत ।
श्रीमान्यशस्वी भवति, य एवं वेद ।। 2 ।।
3.13.3
अथ योऽस्य प्रत्यङ्सुषिः, सोऽपानः, सा वाक्, सोऽग्निः ।
तदेतत् ब्रह्मवर्चसमन्नाद्यमित्युपासीत ।
ब्रह्मवर्चस्यन्नादो भवति, य एवं वेद ।। 3 ।।
3.13.4
अथ योऽस्योदङ्् सुषिः, स समानः तन्मनः, स पर्जन्यः ।
तदेतत्कीर्तिश्च  व्युष्टिश्चेत्युपासीत । कीर्तिमान् व्युष्टिमान्
"भवति । य  एवं वेद ।। 4 ।।	"
3.13.5
अथ योऽस्योर्ध्वः सुषिः स उदानः, स वायुः, स आकाशः ।
तदेतदोजश्च  महश्चेत्युपासीत । ओजस्वी महस्वान् भवति ।
य एवं  वेद ।। 5 ।।
3.13.6
ते वा एते पञ्च ब्रह्मपुरुषाः स्वर्गस्य लोकस्य द्वारपाः ।
स य एतानेवं पञ्च ब्रह्मपुरुषान् स्वर्गस्य लोकस्य द्वारपान् वेद;
अस्य कुले वीरो जायते । प्रतिपद्यते स्वर्गं लोकम्, य एतानेवं
पञ्च ब्रह्मपुरुषान् स्वर्गस्य लोकस्य द्वारपान् वेद ।। 6 ।।
3.13.7
अथ यदतः परो दिवो ज्यतिर्दीप्यते विश्वतः
पृष्ठेषु सर्वतः पृष्ठेष्वनुत्तमेषूत्तमेषु  लोकेषु,
इदं वाव तद् यदिदमस्मिन् अन्तः पुरुषे ज्योतिः।। 7 ।।
3.13.8
तस्यैषा दृष्टिर्यत्रैतदस्मिन् शरीरे संस्पर्शेनोष्णिमानं विजानाति ।
तस्यैषा श्रुतिः, यत्रैतत् कर्णावपिगृह्य, निनदमिव नददुरिव,
अग्नेरिव ज्वलत उपशृणोति । तदेतत् द्दृष्टश्च श्रुतञ्चेत्युपासीत ।
चक्षुष्यः श्रुतो भवति । य एवं वेद य एवं वेद ।। 8 ।।
3.14.1
सर्वं खल्विदं ब्रह्म तज्जलानिति शान्त उपासीत ।
अथ खलु क्रतुमयः पुरुषः । यथाक्रतुरस्मिन् लोके
पुरुषो भवति तथेतः प्रेत्य भवति । स क्रतुं कुर्वीत ।। 1 ।।
3.14.2
मनोमयः प्राणशरीरो भारूपः सत्यसङ्गल्प आकाशात्मा
सर्वकर्मा सर्वकामः सर्वगन्धः सर्वरसः सर्वमिदमभ्यात्तोऽवाक्यनादरः ।। 2 ।।
3.14.3
एष म आत्मा अन्तर्हृदयेऽणीयान् व्रीहेर्वा यवाद्वा सर्षपाद्वा
श्यामाकाद्वा श्यामाकतण्डुलाद्वा । एष म आत्माऽन्तर्हृदये
ज्यायान् पृथिव्या ज्यायानन्तरिक्षात् ज्यायान् दिवो ज्यायानेभ्यो
लोकेभ्यः ।। 3 ।।
3.14.4
सर्वकर्मा सर्वकामः सर्वगन्धः सर्वरसः
सर्वमिदमभ्यात्तोऽवाक्यनादार एष म आत्मान्तर्हृदय
एतद्ब्रह्म । एतमितः प्रेत्याभिसम्भवितास्मीति यस्य
स्यादद्धा न विचिकित्साऽस्तीति ह स्माह शाण्डिल्यः
शाण्डिल्यः ।। 4 ।।
3.15.1
अन्तरिक्षोदरः कोशो भूमिबुध्नो न जीर्यति ।
दिशो ह्यस्य स्रक्तयो द्यौरस्योत्तरं बिलम् ।।
स एष कोशो वसुधानस्तस्मिन् विश्वमिदँ श्रितम् ।। 1 ।।
3.15.2
तस्य प्राची दिग् जुहूर्नाम्, सहमाना नाम दक्षिणा, राज्ञी नाम
प्रतीची, सुभूता नामोदीची । तासां वायुर्वत्सः । स य एतमेवं
वायुं दिशां वत्सं वेद, न  पुत्ररोदँ  रोदिति ।  सोऽहमेतमेवं
वायुं  दिशां वत्सं वेद; मा पुत्ररोदँ रुदम् ।। 2 ।।
3.15.3
अरिष्टं कोशं प्रपद्येऽमुनाऽमुनाऽमुना; प्राणं
प्रपद्येऽमुनाऽमुनाऽमुना; भूः प्रपद्येऽमुनाऽमुनाऽमुना;
भूवः प्रपद्येऽमुनाऽमुनाऽमुना; स्वः प्रपद्येऽमुनाऽमुनाऽमुना ।। 3 ।।
3.15.4
स यदवोचम् प्राणं प्रपद्य इति, प्राणो वा इदँ सर्वं
भूतम्, यदिदं किञ्च, तमेव तत् प्रापत्सि ।। 4 ।।
3.15.5
अथ यदवोचम् - भूः प्रपद्य इति, पृथिवीं प्रपद्ये,
अन्तरिक्षं प्रपद्ये, दिवं प्रपद्ये इत्येव तदवोचम् ।। 5 ।।
3.15.6
अथ यदवोचम् - भुवः प्रपद्य इति, अग्निं प्रपद्ये,
वायुं प्रपद्ये, आदित्यं प्रपद्ये, इत्येव तदवोचम् ।। 6 ।।
3.15.7
अथ यदवोचम् - स्वः प्रपद्य इति, ऋग्वेदं प्रपद्ये,
यजुर्वेदं प्रपद्ये;सामवेदं प्रपद्ये इत्येव तदवोचम्, तदवोचम् ।। 7 ।।
3.16.1
पुरुषो  वाव  यज्ञः ।  तस्य  यानि चतुर्विशतिवर्षाणि,
तत् प्रातस्सवनम् । चतुर्विशत्यक्षरा गायत्री; गायत्रं
प्रातस्सवनम् । तदस्य वसवोऽन्वायत्ताः ।
प्राणा वाव वसवः । एते हीदँ सर्वं वासयन्ति ।। 1 ।।
3.16.2
तं चेदेतस्मिन् वयसि किञ्चिदुपतपेत् स ब्रूयात् प्राणा वसवः ।
इदं मे प्रातस्सवनं । माध्यन्दिनँ सवनमनु सन्तनुतेति ।
माऽहं प्राणानां वसूनां मध्ये यज्ञो विलिप्सीयेति ।
उद्धैव तत एति, अगदो ह भवति ।। 2 ।।
3.16.3
अथ यानि चतुश्चत्वारिँशद्वर्षाणि, तन्माध्यन्तिनँ सवनम् ।
चतुश्चत्वारिँशदक्षरा त्रिष्टुप्; त्रैष्टुभं माध्यन्दिनँ सवनम् ।
तदस्य रुद्रा अन्वायत्ताः । प्राणा वाव रुद्राः ।
एते हीदँ सर्वं रोदयन्ति ।। 3 ।।
3.16.4
तं चेत् एतस्मिन् वयसि किञ्चिदुपतपेत्, स ब्रूयात् 'प्राणारुद्राः'
इदं मे माध्यन्दिनँ सवनं तृतीयसवनमनु सन्तनुतेति ।
मा़ऽहं प्राणानाँ रुद्राणां मध्ये यज्ञो विलोप्सीयेति ।
उद्धैव तत एति; अगदो ह भवति ।। 4 ।।
3.16.5
अथ यान्यष्टाचत्वारिँशद्वर्षाणि तत् तृतीयसवनमष्टाचत्वारिँशदक्षरा
जगती जागतं तृतीयसवनं तदस्यादित्या अन्वायत्ताः प्राणा वा
वादित्या एते हीदँ सर्वमाददते ।। 5 ।।
3.16.6
तं चेत् एतस्मिन् वयसि किञ्चिदुपतपेत्, स ब्रूयात्,
'प्राणा आदित्याः इदं मे तृतीयसवनम् आयुरनुसन्तनुते'ति ।
'माऽहं प्राणानामादित्यानां मध्ये यज्ञो विलोप्सीये'ति ।
उद्धैव तत एति; अगदो हैव भवति ।। 6 ।।
3.16.7
एतद्ध स्म वै तद् विद्वानाह महिदास ऐतरेयः, स किं म
एतदुपतपसि, योऽहमनेन न प्रैष्यामी1ति । स ह षोडशं
वर्षशतमजीवत्2 । प्रह षोडशं वर्षशतं जीवति, य एवं वेद ।। 7 ।।
3.17.1
स यदशिशिषति यत्पिपासति यन्न रमते ता अस्य दीक्षाः ।। 1 ।।
3.17.2
अथ यदश्नाति यत्पिबति यद्रमते तदुपसदैरेति ।। 2 ।।
3.17.3
अथ यद्धसति, यज्जक्षति, यन्मैथुनं चरति, स्तुतशस्त्रैरेव तदेति ।। 3 ।।
3.17.4
अथ  यत्  तपो  दानमार्जवमहिँसा सत्यवचनमिति, ता अस्य दक्षिणाः।। 4 ।।
3.17.5
तस्मादाहुः सोष्यत्यसोष्टेति  पुनरुत्पादनमेवास्य
तन्मरणमेवावभृथः ।। 5 ।।
"3.17.6	"
तद्धैतत् घोर आङ्गिरसः कृष्णाय देवकीपुत्रायोक्त्वोवाच,
अपिपास एव स बभूव, सोऽन्तवेलायामेतत् त्रयँ प्रतिपद्येत,
अक्षितमसि, अच्युतमसि, प्राणसैशितमसीति । तत्रैते द्वे ऋचौ
भवतः ।। 6 ।।
3.17.7
आदित्प्रत्नस्य1 रेतसः2 ।  उद्वयं  तमसस्परि  ज्योतिः पश्यन्त
उत्तरम् स्वः पश्यन्त  उत्तरम् । देवं देवत्रा सूर्यमगन्मज्योतिरुत्तमम् ।
इति, ज्योतिरुत्तममिति ।। 7 ।।
3.18.1
मनो ब्रह्मेत्युपासीतेत्यध्यात्मम् । अथाधिदैवतम् ।
आकाशो ब्रह्मेति । उभयमादिष्टं भवति अध्यात्मञ्चाधिदैवतञ्च ।। 1 ।।
3.18.2
तदेतच्चतुष्पाद् ब्रह्म । वाक् पादः, प्राणः पादः, चक्षुः पादः, श्रोत्रं पाद
इत्यध्यात्मम्; अथाधिदैवतम् अग्नि पादो वायुः पाद आदित्यः पादो दिशः
पाद इति । उभयमेवादिष्टं भवति अध्यात्मञ्चैवाधिदैवतञ्च ।। 2 ।।
3.18.3
वागेव ब्रह्मणश्चतुर्थः पादः । सोऽग्निना ज्योतिषा भाति च तपति च ।
भाति च तपति च कीर्त्या यशसा ब्रह्मवर्चसेन, य एवं वेद ।। 3 ।।
3.18.4
प्राण एव ब्रह्मणश्चतुर्थः पादः । स वायुना ज्योतिषा भाति च तपति च ।
भाति च तपति च कीर्त्या यशसा ब्रह्मवर्चसेन, य एवं वेद ।। 4 ।।
3.18.5
चक्षुरेव ब्रह्मणश्चतुर्थः पादः । स आदित्येन ज्योतिषा भाति च तपति च ।
भाति च तपति च कीर्त्या यशसा ब्रह्मवर्चसेन, य एवं वेद ।। 5 ।।
3.18.6
श्रोत्रमेव ब्रह्मणश्चतुर्थः  पादः  । सः दिग्भिर्ज्योतिषा भाति च तपति च ।
भाति च तपति च कीर्त्या यशसा ब्रह्मवर्चसेन, य एवं वेद ।। 6 ।।
।। इति अष्टादशः खण्डः ।।
3.19.1
आदित्यो ब्रह्मेत्यादेशः । तस्योपव्याख्यानम् असदेवेदमग्र आसीत् ।
तत् सदासीत् । तत् समभवत् । तदाण्डं निरवर्तत । तत् संवत्सरस्य
मात्रामशयत । तन्निरभिद्यत । ते आण्डकपाले  रजतञ्च सुवर्णञ्चाभवताम् ।। 1 ।।
3.19.2
तद् यद्रजतँ सेयं पृथिवी । यत् सुवर्णं सा द्यौः । यज्जरायु ते पर्वताः ।
यदुल्बँ  स  मेधो  नीहारः  । या धमनयस्ता नद्यः ।
यद् बास्तेयमुदकँ स समुद्रः ।। 2 ।।
3.19.3
अथ यत्तदजायत, सो़ऽसावादित्यः । तं जायमानं घोषा उलुलवोऽनू
दतिष्ठन्; सर्वाणि च भूतानिः, सर्वे च कामाः । तस्मात् तस्योदयं प्रति
प्रत्यायनं प्रति घोषा उलूलवोऽनुत्तिष्ठन्ति, सर्वाणि च भूतानि, सर्वे चैव1कामाः ।। 3 ।।
3.19.4
स य एतमेवं विद्वानादित्यं ब्रह्मेत्युपास्ते, अभ्याशो ह यदेनं साधवो
घोषा आ च गच्छेयुः, उप च निम्रेडेरन्, निम्रेडेरन् ।। 4 ।।
4.1.1
ओं । जानश्रुतिर्ह पौत्रायणः श्रद्धादेयो बहुदायी बहुपाक्य आस ।
स ह सर्वत आवसथात् मापयाञ्चक्रे, सर्वत एव मेऽन्नमत्स्यन्तीति ।। 1 ।।
4.1.2
अथ ह हँसा निशायामतिपेतुः ।
तद्धैर्वं हँसो हँसमभ्युवाद, भो1 भोऽयि भल्लाक्ष ।
भल्लाक्ष ! जानश्रुतेः पौत्रायणस्य समं दिवा ज्योति-राततम् ।
तन्मा प्रसाङ्क्षीः2 । तत् त्वा मा प्रधाक्षीदि3ति ।। 2।।
4.1.3
तमु ह परः प्रत्युवाच, कम्वर एनमेतत्सन्तँ सयुग्वानमिव
रैक्वमात्थेति। यो नु कथँ सयुग्वा रैक्व इति ।। 3 ।।
4.1.4
यथा कृताय विजितायाधरेऽयाः संयन्ति, एवमेनँ सर्व
तदमिसमेति, यत् किञ्च प्रजाः साधु कुर्वन्ति, यस्तद्
वेद, यत् स वेद, स मयैतदुक्तः इति ।। 4 ।।
4.1.5
तदु ह जानश्रुतिः पौत्रायण उपशुश्राव ।
स ह सञ्जिहान एव क्षत्तारमुवाच, अङ्गारे !
ह सयुग्वानमिव रैक्वमात्थेति, यो नु कथँ
सयुग्वा रैक्व इति ।। 5 ।।
4.1.5
यथा कृतायविजितायाधरेऽयाः संयन्ति एवमेनँ सर्वं
तदभिसमेति यत् किञ्च प्रजाः साधुकुर्वन्ति यत्सद्
वेद, यत् स वेद स मयैतदुक्त इति ।।6।।
4.1.7
स ह क्षत्ताऽन्विष्य, `नाविद'मिति प्रत्येयाय ।
तँ होवाच; `यत्रारे ब्राह्मणस्यान्वेषणा तदेनमच्छेति ।। 7 ।।
4.1.8
सोऽधस्ताच्छकटस्य पामानं कषमाणमुपोपविवेश ।
तँ हाभ्युवाद, त्वं नु भगवः ! सयुग्वा रैक्व इति ।
अहँ ह्यारा 3 इति1 ह प्रतिजज्ञे ।
स ह क्षत्ता2, अविदमिति प्रत्येयाय ।। 8 ।।
4.2.1
तदुह जानश्रुतिः पौत्रायणः षट्शतानि गवां
निष्कमश्वतरीरथं तदादाय प्रतिचक्रमे तँ हाभ्युवाद ।। 1 ।।
4.2.2
रैक्वेमानि षट् शतानि गवाम्, अयं निष्कोऽयमश्वतरीरथः ।
अनु म एतां भगवो ! देवताँ शाधि, यां देवतामुपास्से इति ।। 2 ।।
4.2.3
तमु ह परः प्रत्युवाच - अह हारेत्वा शूद्र ! तवैव सह
गोभिरस्त्विवति । तदुह पुनरेव जानश्रुतिः पौत्रायणः
सहस्रं गवां निष्कमश्वतरीरथं दुहितरं तदादाय प्रतिचक्रमे ।। 3 ।।
4.2.4
तँ हाभ्यावाद - रैक्वेदं सहस्रं गवामयं निष्कोऽयमश्वतरीरथ
इयं जायाऽयं ग्रामो यस्मिन्नास्से । अन्वेव मा भगवः शाधीति ।। 4 ।।
4.2.5
तस्याह मुखमुपोदगृह्णन्नुवाच - आजहारेमाः
शूद्रानेनैव मुखेनालापयिष्यथा इति । ते हैते रैक्वपर्णा
नाम महावृषेषु यत्रास्मा उवास तस्मै होवाच ।। 5 ।।
4.3.1
वायुर्वाव संवर्गः । यदा वा अग्निरुद्वायति, वायुमेवाप्येति ।
यदा सूर्योऽस्तमेति, वायुमेवाप्येति ।
यदा चन्द्रोऽस्तमेति, वायुमेवाप्येति ।। 1।।
4.3.2
यदाप उच्छुष्यन्ति, वायुमेवापियन्ति
वायुहर्येवैतान् सर्वान् संवृङ्क्त इत्यधिदैवतम्  ।। 2 ।।
4.3.3
अथाध्यात्मम् - प्राणो वाव संवर्गः ।
स यदा स्वपिति, प्राणमेव वागप्येति प्राणं चक्षुः प्राणँ श्रोत्रम् !
प्राणं मनः, प्राणो ह्येवैतान् सर्वान् संवृङ्क्त इति ।। 3 ।।
4.3.4
तौ वा एतौ द्वौ संवर्गौ वायुरेव देवेषु प्राणः प्राणेषु ।। 4 ।।
4.3.5
अथ ह शौनकञ्च कापेयमभिप्रतारिणञ्च काक्षसेनिं
परिविष्यमाणौ ब्रह्मचारी बिभिक्षे  तस्मा उह न ददतुः ।। 5 ।।
4.3.6
स होवाच - महात्मनश्चतुरो देव एकः कः स जगार
भुवनस्य गोपाः तं कापेयं नाभिपश्यन्ति मर्त्या अभिप्रतारिन्
बहुधा वसन्तम् यस्मै वा एतदन्नम्, तस्मा एतन्न दत्तम् इति ।। 6 ।।
4.3.7
तदुह शौनकः कापेयः प्रतिमन्वानः प्रत्येयाय -
आत्मा देवानां जनिता प्रजानाँ हिरण्यदंष्ट्रो बभसोऽनसूरिः ।
महान्तमस्य महिमानमाहुरनद्यमानो यदन्नमत्ति ।
इति वै वयं ब्रह्मचारिन्नेदमुपास्महे ।। दत्तास्मै भिक्षामिति ।। 7 ।।
4.3.8
तस्मा उह ददुः । ते  वा  एते पञ्चान्ये पञ्चान्ये दश
सन्तः तत् कृतम् । तस्मात् सर्वासु दिक्ष्वन्नमेव दशकृतम् ।
सैषा विराडन्नादी । तयेदँ सर्वं दृष्टम् । सर्वमस्येदं  दृष्टं
भवत्यन्नादो  भवति, य  एवं  वेद य एवं वेद ।। 8 ।।
4.4.1
सत्यकामो ह जाबालो जबलां मातरमामन्त्रयाञ्चक्रे -
ब्रह्मचर्यं भवति ! विवत्स्यामि । किंगोत्रोऽहमस्मीति ।। 1 ।।
4.4.2
सा हैनमुवाच - नाहमेतद् वेद तात! यद्गोत्रस्त्वमसि ।
बह्वहं चरन्ती परिचारिणी यौवने त्वामलभे ।
साऽहमेतन्न वेद, यद्गोत्रस्त्वमसि । जबाला तु नामाहमस्मि ।
सत्यकामो नाम त्वमसि स । सत्यकाम एव जाबालो ब्रवीथा इति ।। 2 ।।
4.4.3
स ह हारिदुमतं गौतममेत्योवाच -
ब्रह्मचर्यं भगवति वत्स्यामि उपेयां भगवन्तमिति ।। 3 ।।
4.4.4
तँ होवाच - किंगोत्रो नु सोम्यासीति । स होवाच,
नाहमेतद्वेद भो !, यद्गोत्रोऽहमस्मि । अपृच्छं मातरम् !
सा मा प्रत्यब्रवीत् - बह्वहं चरन्ती परिचारिणी यौवने
त्वामलभे । साऽहमेतन्न वेद, यद्गोत्रस्त्वमसि ।
जबाला तु नामाहमस्मि । सत्यकामो नाम त्वमसीति ।
सोऽहँ सत्यकामो जाबालोऽस्मि भो इति ।। 4 ।।
4.4.5
[गौतमेन चतुश्शतगवीनिराकरणम् - सत्यकामस्य गोसेव]
तँ होवाच - नैतदब्राह्मणो विवक्तुमर्हति । समिधँ सोम्याहर ।
उपत्वा नेष्ये । न सत्यादगा इति । तमुपनीय कृशानामबलाना
चतुःशता गा1 निराकृत्योवाच  - इमाः सोम्यानुसंव्रजेति ।
ता अभिप्रस्थापयन्नुवाच - नासहस्रेणावर्तेयेति ।
स ह वर्षगणं प्रोवास । ता यदा सहस्रं संपेदुः ।। 5 ।।
4.5.1
[ऋषभेण सत्यकामाय चतुष्कलैकपादोपदेशः]
अथ हैनमृषभोऽभ्युवाद - सत्यकामा  इति ।
भगव इति ह प्रतिशुश्राव । प्राप्ताः सोम्य सहस्रँस्मः ।
प्रापय न आचार्यकुलम् ।। 1 ।।
4.5.2
ब्राह्मणश्च ते पादं ब्रवाणीति । ब्रवीतु मे भगवानिति ।
तस्मै होवाच - प्राचीदिक् कला ; प्रतीचीदिक् कलाः,
दक्षिणा दिक् कला, उदीचीदिक् कला । एष वै सोम्य
चतुष्कलः पादो ब्रह्मणः प्रकाशवान् नाम ।। 2 ।।
4.5.3
स य एतमेवं विद्वाँश्चतुष्कलं पादं ब्रह्मणः
प्रकाशवान् इत्युपास्ते, प्रकाशवानस्मिन् लोके भवति ।
प्रकाशवतो ह लोकान् जयति, य एतमेवं विद्वाँश्चतुष्कलं
पादं ब्रह्मणः प्रकाशवानित्युपास्ते ।। 3 ।।
4.6.1
अग्निष्टे पादं वक्तेति । स ह श्वोभूते गा अभिप्रस्थापयाञ्चकार ।
ता यत्राभिसायं बभूवुः ; तत्राग्निमुपसमाधाय गा उपरुध्य
समिधमाधाय पश्चादग्नेः प्राङ्मुपोपविवेश ।। 1 ।।
4.6.2
तस्मग्निरभ्युवाद सत्यकामा 3 इति भगव इति ह प्रतिशुश्राव ।। 2 ।।
4.6.3
ब्रह्मणः सोम्य! ते पादं ब्रवाणीति । ब्रवीतु मे भगवानिति ।
तस्मै होवाच - पृथिवी कला, अन्तरिक्षं कला, द्यौः कला,
समुद्रः कला । एष वै सोम्य चतुष्कलः पादो ब्रह्मणोऽनन्तवान् नाम ।। 3 ।।
4.6.4
स य एतमेवं विद्वाँश्चतुष्कलं पादं ब्रह्मणोऽनन्तवानित्युपास्तेऽनन्तवा
नस्मिन् लोके भवति । अनन्तवतो ह लोकान् जयति, य एतमेवं
विद्वाँश्चतुष्कलं पादं ब्रह्मणोऽनन्तवानित्युपास्ते ।। 4 ।।
4.7.1
हँसस्ते पादं वक्तेति । स ह श्वोभूते गा अभि प्रस्थापयाञ्चकार ।
ता यत्राभिसायं बभूवुः तत्राग्निमुपसमाधाय गा उपरुध्य समिधमाधाय
पश्चादग्नेः प्राङुपोपविवेश ।। 1 ।।
4.7.2
तँ हँस उपनिपत्याभ्युवाद, सत्यकामा 3इति ।
भगव इति ह प्रतिशुश्राव ।। 2 ।।
4.7.3
ब्रह्मणः सोम्य ! ते पादं ब्रवाणीति, ब्रवीतु मे भगवानिति ।
तस्मै होवाच अग्निः कला, सूर्यः कला, चन्द्रः कला,
विद्युत्कलैष वै सोम्य ! चतुष्कलः पादो ब्रह्मणो ज्योतिष्मान्नाम ।। 3 ।।
4.7.4
स य एतमेवं विद्वाँश्चतुष्कलं पादं ब्रह्मणो ज्योतिष्मानित्युपास्ते,
ज्योतिष्मानस्मिल्लोके भवति । ज्योतिष्मतो ह लोकाञ्जयति,
य एतमेवं विद्वांश्चतुष्कलं पादं ब्रह्मणो ज्योतिष्मानित्युपास्ते ।। 4 ।।
4.8.1
[मद्गोः सत्यकामाय चतुर्थपादोपदेशः तस्य फलञ्च]
मद्गुष्टे पादं वक्तेति । स ह श्वोभूते गा अभिप्रस्थापयाञ्चकार ।
ता यत्राभिसायं बभूवुः, तत्राग्निमुपसमाधाय गा उपरुध्य
समिधमाधाय पश्चादग्नेः प्राङुपोपविवेश ।। 1 ।।
4.8.2
तं मद्गुरुपनिपत्याभ्युवाद, सत्यकामा3 इति ।
भगव इति ह प्रतिशुश्राव ।। 2 ।।
4.8.3
ब्रह्मणः सोम्य ! ते पादं ब्रवाणीति । ब्रवीतु मे भगवानिति ।
तस्मै होवाच प्राणः कला, चक्षुः कला, श्रोत्रं कला, मनः
कला । एष वै सोग्य ! चतुष्कलः पादो ब्रह्मणो आयतनवान् नाम ।। 3 ।।
4.8.4
स य एतमेवं विद्वाँश्चतुष्कलं पादं ब्रह्मण आयतनवान् इत्युपास्ते,
आयतनवानस्मिन् लोके भवति । आयतनवतो ह लोकान् जयति,
य एतमेवं विद्वाँश्चतुष्कलं पादं ब्रह्मण आयतनवानित्युपास्ते ।। 4 ।।
4.9.1
[गुरुणा सत्यकामाय षोडशकलोपदेशः]
प्राप हाचार्यकुलम् । तमाचार्योऽभ्युवाद सत्यकामा 3
इति । भगव इति ह प्रतिशुश्राव ।। 1 ।।
4.9.2
ब्रह्मविदिव वै सोम्य भासि ; कोनु त्वाऽनुशशासेति ।
अन्ये मनुष्येभ्य इति ह प्रतिजज्ञे । भगवांस्त्वेव मे कामे ब्रूयात् ।। 2 ।।
4.9.3
श्रुतँ ह्येव मे भगवद्दृशेभ्यः आचार्याद्धैव विद्या विदिता साधिष्ठं प्रापदिति ।
तस्मै हैतदेवोवाच अत्र ह न किञ्चन वीयायेति वीयायेति ।। 3 ।।
4.10.1
[उपकोसलविद्या - उपकोसलस्य गुरुशुश्रूषा]
उपकोसलो ह वै कामलायनः सत्यकामे जाबाले ब्रह्मचर्यमुवास ।
तस्य ह द्वादश वर्षाण्यग्नीन् परिचचार । स ह स्मान्यान्
अन्तेवासिनः समावर्तयँस्तँ ह स्मैव न समावर्तयति ।। 1 ।।
4.10.2
तं जायोवाच, तप्तो ब्रह्मचारी कुशलमग्नीन् 1पर्यचारीत्1 ।
मा त्वाऽग्नयः परिप्रवोचन् ; प्रब्रूह्यस्मा इति ।
तस्मै हा प्रोच्यैव प्रवासांचक्रे ।। 2 ।।
4.10.3
स ह व्याधिनाऽनशितुं दध्रे । तमाचार्यजायोवाच -
ब्रह्मचारिन् अशान ; किन्तु नाश्नासीति । स होवाच -
बहव इमेऽस्मिन् पुरुषे कामाः नानात्ययाः ।
व्याधिभिः प्रतिपूर्णोऽस्मि ; नाशिष्यामीति ।। 3 ।।
4.10.4
अथ हाग्नयः समूदिरे - तप्तो ब्रह्मचारी कुशलं नः
पर्यचारीत् । हन्तास्मै प्रब्रवामेति1 तस्मै होचुः ।। 4 ।।
4.10.5
प्राणो ब्रह्म कं ब्रह्म खं ब्रह्मेति । स होवाच -
विजानाम्यहं यत् प्राणो ब्रह्म ; कं च तु खं न विजानामीति ।
ते होचुः, यद्वाव कम् , तदेव खम् , यदेव खम् तदेव कमिति ।
प्राणं च हास्मै तदाकाशं चोचुः ।। 5 ।।
4.11.1
अथ हैनं गार्हपत्योऽनुशशास - पृथिव्यग्निमादित्य इति ।
य एष आदित्ये पुरुषो दृश्यते सोऽहमस्मि ; स एवाहमस्मीति ।। 1 ।।
4.11.2
स य एतमेवं विद्वानुपास्तेऽपहते पापकृत्यां लोकीभवति
सर्वमायुरेति ज्योग्जीवति नास्यावरपुरुषाः क्षीयन्ते उपवयं
तं भुञ्जामोऽस्मिँश्च लोकेऽमुष्मिँश्च य एतमेवं विद्वानुपास्ते ।। 2 ।।
4.12.1
अथ हैनमन्वाहार्यपचनोऽनुशशास - आपो दिशो नक्षत्राणि
चन्द्रमा इति । य एष चन्द्रमसि पुरुषो दृश्यते, सोऽहमस्मि,
स एवाहमस्मीति ।। 1 ।।
4.12.2
स य एतमेवं विद्वानुपास्ते, अपहते पापकृत्याम् ,
लोकी भवति, सर्वमायुरेति ज्योग्जीवति, नास्यावरपुरुषाः
क्षीयन्ते । उप वयं तं भुञ्जामोऽस्मिँश्च
लोकेऽमुष्मिँश्च, य एतमेवं विद्वानुपास्ते ।। 2 ।।
4.13.1
अथ हैनमाहवनीयोऽनुशशास - प्राण आकाशो द्यौर्विद्युदिति ।
य एष विद्युति पुरुषो दृश्यते ; सोऽहमस्मि, स एवाहमस्मीति ।। 1 ।।
4.13.2
स य एतमेवं विद्वानुपास्ते, अपहते पापकृत्याम् लोकीभवति,
सर्वमायुरेति, ज्योग्जीवति, नास्यावरपुरुषा क्षीयन्ते ।
उप वयं तं भुञ्जामोऽस्मिँश्च लोकेऽमुष्मिँश्च, य एतमेवं विद्वानुपास्ते ।। 2 ।।
4.14.1
चतुर्दशः खण्डः
[अग्नीनामुपकोसलं प्रतिवचनम्]
ते होचुः - उपकोसल ! एषा सोम्य तेऽस्मद्विद्या चात्मविद्या
च आचार्यस्तु ते गतिं वक्तेति ।। आजगाम हास्याचार्यः ।
तमाचार्योऽभ्युवाद, उपकोसला 3 इति ।। 1 ।।
4.14.2
भगव इति ह प्रतिशुश्राव । ब्रह्मविद इव सोम्य ते मुखं भाति ।
कोनु त्वाऽनुशशासेति । को नु माऽनुशिष्याद्भो इतीहापेव
निह्नुते, इमे नूनमीदृशा अन्यादृशा इति ह अग्नीनभ्यूदे ।
किं नु सोम्य किल तेऽवोचन्निति ।। 2 ।।
4.14.3
इदमिति ह प्रतिजज्ञे । लोकान् वाव किल सोम्य
तेऽवोचन् । अहं तु ते तद्वक्ष्यामि, यथा पुष्करपलाश
आपो न श्लिष्यन्ते, एवमेवंविदि पापं कर्म न श्लिष्यत इति ।
ब्रवीतु मे भगवानिति । तस्मै होवाच ।। 3 ।।
4.15.1
य एषोऽक्षिणि पुरुषो दृश्यते, एष आत्मेति होवाच ;
एतदमृतमभयम् एतद्ब्रह्मेति । तद्  यद्यप्यस्मिन्
सर्पिर्वोदकं वा सिञ्चति वर्त्मनीह्येव1 गच्छति ।। 1 ।।
4.15.2
एतँ संयद्वाम इत्याचक्षते । एतँ हि सर्वाणि वामान्यभिसंयन्ति ।
सर्वाण्येनं वामान्यभिसंयन्ति य एवं वेद ।। 2 ।।
4.15.3
एष उ एव वामनीः । एष हि सर्वाणि वामानि नयति ।
सर्वाणि वामानि नयति, य एवं वेद ।। 3 ।।
4.15.4
एष उ एव भामनीरेष हि सर्वेषु लोकेषु
भाति सर्वेषु लोकेषु भाति य एवं वेद ।। 4 ।।
4.15.5
अथ यदु चैवास्मिञ्छव्यं कुर्वन्ति, यदि च
नार्चिषमेवाभिसम्भवन्ति, अर्चिषोऽहः, अह्नः
आपूर्यमाणपक्षम् , आपूर्यमाणपक्षाद्यान् षडुदङ्ङेति
मासाँस्तान् , मासेभ्यः संवत्सरम् , संवत्सरादादित्यम्,
आदित्याच्चन्द्रमसम् , चन्द्रमसो विद्युतम् , तत्पुरुषो अमानवः ।। 5 ।।
4.15.6
स एनान् ब्रह्म गमयति । एष देवपथो ब्रह्मपथः ।
एतेन प्रतिपद्यमाना इमं मानवमावर्तं नावर्तन्ते नावर्तन्ते ।। 6 ।।
4.16.1
एष ह वै यज्ञो योऽयं पवते । एष ह यन् इदँ सर्वं पुनाति यदेष ह यन्निदँ
सर्वं पुनाति, तस्मादेष एव यज्ञः । तस्य मनश्च वाक् च वर्तनी ।। 1 ।।
4.16.1
तयोरन्यतरां मनसा संस्करोति ब्रह्मा, वाचा होताऽध्वर्यु-
रुद्गाताऽन्यतराम् । स यत्रोपाकृते1 प्रातरनुवाके पुरा
परिधानीयाया ब्रह्मा 1व्यवदति1 ।। 2 ।।
4.16.2
अन्यतरामेव वर्तनीँ सँस्कुर्वन्ति, हीयतेऽन्यतरा ।
स यथा एकपाद् व्रजन् , रथो वैकेन चक्रेण वर्तमानो
रिष्यति - एवमस्य यज्ञो रिष्यति, यज्ञं रिष्यन्तं
यजमानोऽनुरिष्यति, स इष्ट्वा पापीयान् भवति ।। 3 ।।
4.16.4
अथ यत्रोपाकृते प्रातरनुवाके न पुरा परिधानीयाया ब्रह्मा
व्यवदति, उभे एव वर्तनी सँस्कुर्वन्ति न हीयतेऽन्यतरा ।। 4 ।।
4.16.5
स यथोभयपाद् व्रजन् , रथो वोभाभ्यां चक्राभ्यां वर्तमानः
प्रतितिष्ठति - एवमस्य यज्ञः प्रतितिष्ठति ; यज्ञं प्रतितिष्ठन्तं
यजमानोऽनु प्रतितिष्ठति, स इष्ट्वा श्रेयान् भवति ।। 5 ।।
4.17.1
प्रजापतिर्लोकानभ्यतपत् । तेषां तप्यमानानाँ रसान्
"प्राबृहत् अग्निं पृथिव्याः, वायुमन्तरिक्षात् । आदित्यं दिवः ।। 1 ।।	"
4.17.2
स एतास्तिस्रो देवता अभ्यतपत् । तासां तप्यमानानाँ रसान्
प्राबृहत् - अग्नेः ऋचः वायोर्यजूँषि सामान्यादित्यात् ।। 2 ।।
4.17.3
स एतां त्रयीं विद्यामभ्यतपत् । तस्यास्तप्यमानाया रसान् प्राबृहत् -
भूरिति ऋग्भ्यः भुवरिति यजुर्भ्यः, 1सुवरिति1 सामभ्यः ।। 3 ।।
4.17.4
तद्यदृक्तो रिष्येत् , भूः स्वाहेति गार्हपत्ये जुहुयात् ।
ऋचामेव तद्रसेन ऋचां वीर्येण ऋचां यज्ञस्य विरिष्टँ सन्दधाति ।। 4 ।।
4.17.5
अथ यदि यजुष्टो रिष्येत् , भुवः स्वाहेति दक्षिणाग्नौ जुहुयात् ,
यजुषामेव तद्रसेन यजुषां वीर्येण यजुषां यज्ञस्य विरिष्टँ सन्दधाति ।। 5 ।।
4.17.6
अथ यदि सामतो रिष्येत् , सुवः स्वाहेत्याहवनीये जुहुयात् ।
साम्नामेव तद्रसेन साम्नां वीर्येण साम्नां यज्ञस्य विरिष्टँ सन्दधाति ।। 6 ।।
4.17.7
तद्यथा लवणेन सुवणँ सन्दध्यात् सुवर्णेन रजतँ, रजतेन
त्रपु त्रपुणा सीसँ, सीसेन लोहं लोहेन दारु दारुचर्मणा ।। 7 ।।
4.17.8
एवमेषां लोकानामासां देवतानामस्यास्त्रय्या विद्याया
वीर्येण यज्ञस्य विरिष्टँ  सन्दधाति  ।  भेषजकृतो
ह  वा एष यज्ञः, यत्रैवंवित् ब्रह्मा भवति ।। 8 ।।
4.17.9
एष ह वा उदक्प्रवणो यज्ञः यत्रैवंविद्ब्रह्मा भवति ।
एवंविदँ ह वा एषा ब्रह्माणमनु गाथा -
यतो यत आवर्तते तत्तद्गच्छति ।। 9 ।।
4.17.10
मानवो ब्रह्मैवैक ऋत्विक्कुरूनश्वाभिरक्षत्येवंविद्ध वै ब्रह्मा
यज्ञं यजमानँ सर्वांश्चर्त्विजोऽभिरक्षति तस्मादेवंविदमेव
ब्रह्माणं कुर्वीत नानेवंविदं नानेवंविदम् ।। 10 ।।
5.1.1
यो ह वै ज्येष्ठञ्च श्रेष्ठञ्च वेद, ज्येष्ठश्च ह वै श्रेष्ठश्च
भवति । प्राणो वाव ज्येष्ठश्च श्रेष्ठश्च ।। 1 ।।
5.1.2
यो ह वै वसिष्ठं वेद वसिष्ठो हं स्वानां
भवति । वाग् वाववसिष्ठः ।। 2 ।।
5.1.3
यो ह वै प्रतिष्ठां वेद, प्रति ह तिष्ठत्यस्मिंश्च
लोकेऽमुष्मिँश्च, चक्षुर्वाव प्रतिष्ठा ।। 3 ।।
5.1.4
यो ह वै संपदं वेद, सँ हास्मै कामाः पद्यन्ते दैवाश्च मानुषाश्च ।
श्रोत्रं वाव सम्पत् ।। 4 ।।
5.1.5
यो ह वा आयतनं वेद, आयतनँ ह स्वानां
भवति । मनो ह वा आयतनम् ।। 5 ।।
5.1.6
अथ ह प्राणा अहँश्रेयसि व्यूदिरेऽहँ श्रेयानस्म्यहँ श्रेयानस्मीति ।
ते ह प्राणाः प्रजापतिं पितरमेत्योचुर्भगवन् कोनश्श्रेष्ठ इति ।। 6 ।।
5.1.7
तान् होवाच, यस्मिन् व उत्क्रान्ते शरीरं
पापिष्ठतरमिव दृश्येत, स व श्रेष्ठ इति ।। 7 ।।
5.1.8
सा ह वागुच्चक्राम1 सासंवत्सरं प्रोष्य पर्येत्योवाच
कथमशकत ऋते मज्जीवितुमिति यथा कला अवदन्तः,
प्राणन्तः प्राणेन, पश्यन्तश्चक्षुषा, शृण्वन्तः श्रोत्रेण,
ध्यायन्तो मनसैवमिति प्रविवेश ह वाक् ।। 8 ।।
5.1.9
चक्षुर्होच्चक्राम । तत् संवत्सरं प्रोष्य पर्येत्योवाच
कथमशकत ऋते मज्जीवितुमिति । यथा  अन्धा
अपश्यन्तः,  प्राणन्तः प्राणेन, वदन्तो वाचा,  शृण्वन्तः
श्रोत्रेण,  ध्यायन्तो  मनसा -  एवमिति  ।  प्रविवेश ह चक्षुः ।। 9 ।।
5.1.10
श्रोत्रं होच्चक्राम । तत् संवत्सरं प्रोष्य पर्येत्योवाच,  कथमशकत
ऋते मज्जीवितुमिति । यथा बधिरा अशृण्वन्तः प्राणन्तः प्राणेन,
वदन्तो वाचा, पश्यन्तश्चक्षुषा, ध्यायन्तो मनसैवमिति - एवमिति ।
प्रविवेश ह श्रोत्रम् ।। 10 ।।
5.1.11
मनो होच्चक्राम तत्संवत्सरं प्रोष्य पर्येत्योवाच कथमशकत
ऋते मज्जीवितुमिति । यथा बाला अमनसः प्राणन्तः प्राणेन,
वदन्तो वाचा, पश्यन्तश्चक्षुषा, श्रृण्वन्तः श्रोत्रेणैवमिति
प्रविवेश ह मनः ।। 11 ।।
5.1.12
प्राणस्य ज्येष्ठत्वश्रेष्ठत्वकथनम्
अथ ह प्राण उच्चिक्रमिष्यन् स यथा सुहयः पङ््वीशशङ््कून्
संखिदेत्  एवमितरान् प्राणान् समखिदत् । तँ हाभिसमेत्योचुः,
भगवन्! एधि । त्वं नः श्रेष्ठोऽसि मोत्क्रमीरिति ।। 12 ।।
5.1.13
अथ हैनं वागुवाच यदहं वसिष्ठाऽस्मि त्वं तद्वसिष्ठोऽसीत्यथ
हैनं  चक्षुरुवाच । यदहं प्रतिष्ठास्मि त्वं तत्प्रतिष्ठोऽसीति ।। 23 ।।
5.1.14
अथ हैनं श्रोत्रमुवाच यदहँ सम्पदस्मि त्वं तत्सम्पदसीत्यथ
हैनं मन उवाच । यदहमायतनमस्मि त्वं तदायतनमसीति ।। 14 ।।
5.1.15
न वै वाचो, न चक्षूँषि, न श्रोत्राणि न मनाँसीत्याचक्षते ।
प्राणा इत्येवाचक्षते । प्राणो ह्येवैतानि सर्वाणि भवति ।। 15 ।।
5.2.1
स होवाच किं मेऽन्नं भविष्यतीति ।
यत् किञ्चिदिदमाश्वभ्यः आशकुनिभ्य इति होचुः ।
तद् वा एतदनस्यान्नम् । अनो ह वै नाम प्रत्यक्षम् ।
न ह वा एवं विदि किञ्चनानन्नं भवतीति ।। 1 ।।
5.2.2
स होवाच, किं मे वासो भविष्यति इति । 'आप' इति होचुः ।
तस्माद्वा एतदशिष्यन्तः पुरस्ताच्चोपरिष्टाच्चाद््भिः परिदधति ।
लम्भुका ह वासो भवति, अनग्नो ह भवति ।। 2 ।।
5.2.3
तद्धैतत् सत्यकामो जाबालो गो श्रुतये वैयाघ्रपद्यायोक्त्वा
उवाच, यद्यप्येनच्छुष्काय स्थाणवे ब्रूयात्, जायेरन्नेवास्मिन्
शाखाः, प्ररोहेयुः पलाशानि इति ।। 3 ।।
5.2.4
अथ यदि महज्जिगमिषेत् अमावास्यायां दीक्षित्वा पौर्णमास्यां
रात्रौ सर्वौषधस्य मन्थं दधिमधुनोरुपमथ्य, ज्येष्ठाय श्रेष्ठाय
स्वाहा इत्यग्नावाज्यस्य हुत्वा मन्थे संपातमवनयेत् ।। 4 ।।
5.2.5
वसिष्ठाय स्वाहेत्यग्नावाज्यस्य हुत्वा मन्थे सम्पातमवनयेत् ।
प्रतिष्ठायै स्वाहेत्यग्नावाज्यस्य हुत्वा मन्थे सम्पातमवनयेत् ।
संपदे स्वाहेत्याग्नावाज्यस्य हुत्वा मन्थे सम्पातमवनयेत् ।
आयतनाय स्वाहेत्यग्नावाज्यस्य हुत्वा मन्थे सम्पातमवनयेत् ।। 5 ।।
5.2.6
अथ प्रतिसृप्याञ्जलौ मन्थमाधाय जपति अमो नामास्यमा हि
ते सर्वमिदँ स हि ज्येष्ठः श्रेष्ठो राजाधिपतिः । स मा ज्यैष्ठ्यं
श्रैष्ठ्यं राज्यमाधिपत्यं गमयत्वहमेवेदं सर्वमसानि इति ।। 6 ।।
5.2.7
अथ खल्वेतयर्चा पच्छ आचामति तत् सवितुर्वृणीमहे इत्याचामति,
वयं देवस्य भोजनम इत्याचामति, श्रेष्ठँ सर्वधातम इत्याचामति ।
तुरं भगस्य धीमहि इति सर्वं पिबति ।। 7 ।।
5.2.8
निर्णिज्य कँसं चमसं वा पश्चादग्नेः संविशतिचर्मणि वा स्थण्डिले
वा वाचंयमोऽप्रसाहः । स यदि स्त्रियं पश्येत्, समृद्धं कर्मेति विद्यात् ।। 8 ।।
5.2.9
यदा कर्मसु काम्येषु स्त्रियं स्वप्नेषु पश्यति ।
समृद्धिं  तत्र  जानीयात्  तस्मिन्  स्वप्ननिदर्शने, तस्मिन्
स्वप्ननिदर्शने ।। 9 ।।
5.3.1
श्वेतकेतुर्हारुणेयः पञ्चालानाँ समितिमेयाय ।
तँ ह प्रवाहणो जैवलारुवाच, कुमारानु त्वाशिषत्
पितेति । अनु हि भगव इति ।। 1 ।।
5.3.2
वेत्थ यदितोऽधि प्रजाः प्रयन्तीति । न भगव इति ।
वेत्थ यथा पुनरावर्तन्ता 3 इति । न भगव इति ।
वेत्थ पथोर्देवयानस्य पितृयाणस्य च व्यावर्तना 3 इति ।
न भगव इति ।। 2 ।।
5.3.3
वेत्थ यथाऽसौ लोको न सम्पूर्यता 3 इति ।
न भगव इति । वेत्थ यथा पञ्चम्यामाहुतावापः
पुरुषवचसो भवन्तीति । नैव भगव इति ।। 3 ।।
5.3.4
अथनु किमनुशिष्टोऽवोचथाः । यो हीमानि न विद्यात्
कथँ सोऽनुशिष्टो ब्रवीतेति । स हायस्तः पितुरर्धमेयाय,
तँ होवाच, अननुशिष्य वाव किलमा भगवानब्रवीत अनु त्वाशिषमिति ।। 4 ।।
5.3.5
पञ्च मा राजन्यबन्धुः प्रश्नानप्राक्षीत् एषां नैकञ्चनाशकं
विवक्तुमिति । स होवाच यथा मात्वं तदैतानवदो यथाऽहमेषां
नैकञ्चन वेद, यद्यहमिमानवेदिष्यं, कथं ते नावक्ष्यम् इति ।। 5 ।।
5.3.6
स ह गौतमो राज्ञोऽर्धमेयाय । तस्मै ह प्राप्तायार्हा चकार ।
स ह प्रातः सभाग उदेयाय । तँ होवाच मानुषस्य भगवन्
गौतम! वित्तस्य वरं वृणीथाः इति । स होवाच, तवैव राजन्!
मानुषं वित्तम् यामेव कुमारस्यान्ते वाचमभाषथाः, तामेव मे ब्रूहिति ।। 6 ।।
5.3.7
स ह कृच्छ्रीबभूव । तँ ह चिरं वसेत्याज्ञापयाञ्चकार ।
तँ होवाच, यथा मा त्वं गौतमावदो यथेयं न प्राक् त्वत्तः
पुरा विद्या  ब्राह्मणान्  गच्छति, तस्मादु  सर्वेषु  लोकेषु
क्षत्रस्यैव प्रशासनमभूत् इति ।। तस्मै होवाच ।। 7 ।।
5.4.1
राज्ञा गौतमाय पञ्चाग्निविद्योपदेशः - द्युलोकाग्निः
असौ वाव लोको गौतमाग्निः । तस्यादित्य एव समित् ।
रश्मयो धूमोऽहरर्चिः चन्द्रमा अङ््गारा नक्षत्राणि विस्फुलिङ््गाः ।। 1 ।।
5.4.2
तस्मिन्नेतस्मिन्नग्नौ देवाः श्रद्धां जुह््वति ।
तस्या आहुतेः सोमो राजा सम्भवति ।। 2 ।।
5.5.1
पर्जन्यो वाव गौतमाग्निः तस्य वायुरेव समित् अभ्रं धूमो
विद्युदर्चि अशनिरङ््गाराः ह्रादुनयो विस्फुलिङ््गाः ।। 1 ।।
5.5.2
तस्मिन्नेतस्मिन्नग्नौ देवाः सोमँ राजानं जुहवति ।
तस्या आहुतेर्वर्षं सम्भवति ।। 2 ।।
5.6.1
पृथिवी वाव गौतमाग्निः, तस्याः संवत्सर एव समित् आकाशो
धूमो रात्रिरर्चिः दिशोऽङ््गारा अवान्तरदिशो विस्फुलिङ््गाः ।। 2 ।।
5.6.2
तस्मिन्नेतस्मिन्नग्नौ देवा वर्षं जुह्वति ।
तस्या आहुतेरन्नँसम्भवति ।। 2 ।।
5.7.1
पुरुषो वाव गौतमाग्निः, तस्य वागेव समित् प्राणे धूमो,
जिहवार्चिः चक्षुरङ्गाराः श्रोत्रं विस्फुलिङ्गाः ।। 1 ।।
5.7.2
तस्मिन्नेतस्मिन्नग्नौ देवा अन्नं जुह्वति ।
तस्या आहुते रेतः सम्भवति ।। 2 ।।
5.8.1
योषा वाव गौतमाग्निः तस्या उपस्थ एव समित् उपमन्त्रयते स
धूमो योनिरर्चिः यदन्तः करोति तेऽङ्गाराः अभिनन्दा विस्फुलिङ्गाः ।। 1 ।।
5.8.2
तस्मिन्नेतस्मिन्नग्नौ देवा रेतो जुह्वति ।
तस्या आहुतेः गर्भः सम्भवति ।। 2 ।।
5.9.1
अपां पञ्चमाहुतौ पुरुषवचस्त्वनिगमनम्
इति तु पञ्चम्यामाहुतावापः पुरुषवचसो भवन्तीति ।
स उल्बावृतो गर्भो दश वा मासान् अन्तः शयित्वा यावद्वाऽथ जायते ।। 1 ।।
5.9.2
स जातो यावदायुषं जीवति । तं प्रेतं दिष्टमितोऽग्नय
एव हरन्ति यत एवेतो यतः सम्भूतो भवति ।। 2 ।।
5.10.1
तद्य इत्थं विदुः, ये चेमेऽरण्ये श्रद्धा तप इत्युपासते -
तेऽर्चिषमभिसम्भवन्ति, अर्चिषोऽहः, अह्नः आपूर्यमाणपक्षम्,
आपूर्यमाणपक्षात् यान् षडुदङ्ङेति मासाँस्तान् ।। 1 ।।
5.10.2
मासेभ्यः संवत्सरँ, संवत्सरादादित्यम्, आदित्याच्चन्त्रमसम्
चन्द्रमसो विद्युतम् । तत्पुरुषोऽमानवः स एनान् ब्रह्म गमयति ।
एष देवयानः पन्था इति ।। 2 ।।
5.10.3
अथ य इमे ग्राम इष्टापूर्ते1 दत्तमित्युपासते ते धूममभिसम्भवन्ति,
धूमाद्रात्रिं रात्रेरपरपक्षम् अपरपक्षाद्यान् ष़ड््दक्षिणैति मासाँ स्तान्
नैते संवत्सरमभिप्राप्नुवन्ति ।। 3 ।।
5.10.4
मासेभ्यः पितृलोकम् पितृलोकादाकाशम्, आकाशाच्चन्द्रमसम् ।
एष सोमो राजा, तद् देवानामन्नम्; तं देवा भक्षयन्ति ।। 4 ।।
5.10.5
तस्मिन् यावत्सम्पातमुषित्वा अथैतमेवाध्वानं पुनर्निवर्तन्ते,
यथेतमाकाशम, आकाशाद्वायुम् । वायुर्भूत्वा धूमो भवति,
धूमो भूत्वाऽभ्रं भवति ।। 5 ।।
5.10.6
अभ्रं भूत्वा मेघो भवति मेघो भूत्वा प्रवर्षति ।
त इह व्रीहियवा ओषधिवनस्पतयस्तिलमाषा इति
जायन्ते अतो वै खलु दुर्निष्प्रपतरं, यो यो ह्यन्नमत्ति
यो रेतः सिञ्चति, तद््भूय एव भवति ।। 6 ।।
5.10.7
तद्य इह रमणीयचरणा अभ्याशो ह यत्ते रमणीयां
योनिमापद्येरन्, ब्राह्मणयोनिं वा क्षत्रिययोनिं वा वैश्ययोनिं वा ।
अथ य इह कपूयचरणा अभ्याशो ह यत्ते कपूयां योनिमापद्येरन्
श्वयोनिं वा सूकरयोनिं वा चण्डालयोनिं वा ।। 7 ।।
5.10.8
अथैतयोः पथोर्न कतरेण च न तानीमानि क्षुद्राण्यसकृदावर्तीनि
भूतानि भवन्ति जायस्व म्रियस्वेति एतत् तृतीयँ स्थानम् ।
तेनासौ लोको न सम्पूर्यते । तस्माज्जुगुप्सेत । तदेषश्लोकः ।। 8 ।।
5.10.9
स्तेनो हीरण्यस्य सुरां पिबँश्च गुरोस्तल्पमावसन्ब्रह्महा च ।
एते पतन्ति चत्वारः पञ्चमश्चाचरँस्तैरिति ।। 9 ।।
5.10.10
अथ  ह  य एतानेवं पञ्चाग्नीत् वेद, न सह तैरप्याचरन्
पाप्मना लिप्यते । शुद्धः पूतः पुण्यलोको भवति,
य एवं वेद य एवं वेद ।। 10 ।।
5.11.1
प्राचीनशाल औपमन्यवः सत्ययज्ञः पौलुषिरिन्द्नद्युम्नो
भाल्लवेयो जनश्शार्कराक्ष्यो बुडिल आश्वतराश्विः ते है
ते महाशाला महाश्रोत्रियाः समेत्य मीमाँसाञ्चक्रुः
को न आत्मा किं ब्रह्मेति ।। 1 ।।
5.11.2
ते ह सम्पादयाञ्चक्रुः, उद्दालको वै भगवन्तोऽयमारुणिः
सम्प्रतीममात्मानं  वैश्वानरमध्येति,  तँ  हन्ताभ्यागच्छामेति।
तँ हाभ्याजग्मुः ।। 2 ।।
5.11.3
तृतीयो मन्त्रः
स ह सम्पादयाञ्चकार, प्रक्ष्यन्ति मामिमे महाशाला
महाश्रोत्रियाः । तेभ्यो न सर्वमिव प्रतिपत्स्ये ।
हन्ताहमन्यमभ्यनुशासानीति ।। 3 ।।
5.11.4
तान् होवाच अश्वपतिर्वै भगवन्तोऽयं कैकयः सम्प्रतिममात्मानं
वैश्वानरमध्येति, तँ हन्ताभ्यागच्छामेति तँ हाभ्याजग्मुः ।। 4 ।।
5.11.5
तेभ्यो ह प्राप्तेभ्यः पृथगर्हाणि कारयाञ्चकार ।
सः ह प्रातः संजिहान उवाच, न मे स्तेनो जनपदे
न कदर्यो न मद्यपो नानाहिताग्निर्नाविद्वान् न स्वैरी,
स्वैरिणी कुतः । यक्ष्यमाणो वै भगवन्तोऽहमस्मि ।
यावदेकैकस्मा ऋत्विजे  धनं  दास्यामि,  तावद्
भगवद्भ्यो दास्यामि । वसन्तु भगवन्त इति ।। 5 ।।
5.11.6
ते होचुः, येन हैवार्थेन पुरुषश्चरेत् तँ हैव वदेत ।
आत्मानमेवेमं वैश्वानरँ सम्प्रत्यध्येषि तमेव नो ब्रूहीति ।। 6 ।।
5.11.7
तान् होवाच, प्रातर्वः प्रतिवक्तास्मीति । ते ह समित्पाणयः
पूर्वाह्णे प्रतिचक्रमिरे । तान् हानुपनीयैवैतदुवाच ।। 7 ।।
5.12.1
औपमन्यव! कं त्वमात्मानमुपास्से इति ।
दिवमेव भगवो राजन्निति होवाच । ऐष वै सुतेजा
आत्मा वैश्वानरः यं त्वमात्मानमुपास्से ।
तस्मात्तव सुतं प्रसुतमासुतं कुले दृश्यते ।। 1 ।।
5.12.2
अत्स्यन्नं, पश्यसि प्रियम् अत्त्यन्नं, पश्यति प्रियम्, भवत्यस्य
ब्रह्मवर्चसं कुले, य एतमेवमात्मानं वैश्वानरमुपास्ते मूर्धा
त्वेष आत्मन इति होवाच, मूर्धा ते व्यपतिष्यत् यन्मां नागमिष्यः इति ।। 2 ।।
5.13.1
अथ होवाच सत्ययज्ञं पौलुषीं प्राचीनयोग्य कं त्वमात्मानमुपास्स
इति आदित्यमेव भगवो राजन्निति होवाच, एष वै विश्वरूप आत्मा
वैश्वानरः यं त्वमात्मानमुपास्से । तस्मात्तव बहु विश्वरूपं कुले दृश्यते ।। 1 ।।
5.13.2
प्रवृत्तोऽश्वतरीरथो दासीनिष्कः, अत्स्यन्नम्; पश्यसि प्रियम् ।
अत्त्यन्नम् पश्यसि   प्रियम्,   भवत्यस्य ब्रह्मवर्चसं कुले,
य एतमेवमात्मानं वैश्वानरमुपास्ते । चक्षुष्ट््वे तदात्मन इति
होवाच अन्धोऽभविष्यत्, यन्मां नागमिष्य इति ।। 2 ।।
5.14.1
अथ होवाचेन्द्रद्युम्नं भाल्लवेयं, वैयाघ्रपद्य कं त्वमात्मानमुपास्स इति ।
वायुमेव भगवो  राजन्निति  होवाच । एष  वै  पृथग्वर्त्मा  वैश्वानरः,
यं त्वमात्मानमुपास्से । तस्मात् त्वां पृथग्बलय आययन्ति
पृथग्रथश्रेणयोऽनुयन्ति ।। 1 ।।
5.14.2
अत्स्यन्नं, पश्यसि प्रियमत्यन्नं, पश्यति प्रियं भवत्यस्य
ब्रह्मवर्चसं कुले, य एतमानमात्मानं वैश्वानरमुपास्ते ।
प्राणस्त्वेष आत्मन इति होवाच प्राणस्त उदक्रमिष्यत्,
यन्मां नागमिष्य इति ।। 2 ।।
5.15.1
अथ होवाच जनँ शार्कराक्ष्यम्, शार्कराक्ष्या,  'कं
त्वमात्मानमुपास्से' इति । आकाशमेव भगवो राजन्
इति होवाच । एष वै बहुल आत्मा वैश्वानरः, यं त्वमात्मानमुपास्से ।
तस्मात्  त्वं  बहुलोऽसि प्रजया च धनेन च ।। 1 ।।
5.15.2
अत्स्यन्नम्, पश्यसि प्रियम्, अत्त्यन्नम्, पश्यति प्रियम्,
भवत्यस्य ब्रह्मवर्चसं कुले, य एतमेवमात्मानं वैश्वानरमुपास्ते ।
सन्तेहस्त्वेष आत्मनः इति होवाच - सन्देहस्ते व्यशीर्यत्;
यन्मां नागमिष्यः इति ।। 2 ।।
5.16.1
अथ होवाच बुडिलमाश्वतराश्विं वैयाघ्रपद्य कं त्वमात्मानम्
उपास्स इत्यप एव भगवो राजन्निति हौवाचोष वै रयिरात्मा
वैश्वानरो यं त्वमात्मानमुपास्से तस्मात्त्वं रयिमान्पुष्टिमानसि ।। 1 ।।
5.16.2
अत्स्यन्नं पश्यसि प्रियमत्त्यन्नं पश्यति प्रियं भवत्यस्य ब्रह्मवर्चसं कुले
य एतमेवमात्मानं वैश्वानरसुपास्ते बस्तिस्त्वेष आत्मन इति होवाच
बस्तिस्ते व्यभेत्स्यद्यन्मां नागमिष्यः इति ।। 2 ।।
6.1.1
श्वेतकेतुर्हारुणेय आस । तँ ह पितोवाच, श्वेतकेतो वस ब्रह्मचर्यम् ।
न वै सोम्यास्मत्कुलीनोऽननूच्य ब्रह्मबन्धुरिव भवति इति ।। 1।।
"	प्र.दी. - परब्रह्मशब्दवाच्यश्रियःपतिबोधकसद्विद्याम् उपदेष्टुमाख्यायिकामाह - श्वेतुकेतुर्हारुणेय"
आस इति । ह इति प्रसिद्धार्थकः । अरुणस्य पुत्रः आरुणिः । उद्दालकः तस्य पुत्रः आरुणेयः
श्वेतकेतुनामकः आस-स्थितः । तम्-श्वेतकेतुं, पिता-उद्दालकः उवाचश्वेतकेतो ! त्वं वेदाध्ययनार्थं
गुरुसन्निधौ ब्रह्मचर्यं वस - स्थितो भव । अस्मत्कुलीनः - अस्मत्कुलोद्भवः त्वम्, अननूच्य-वेदमनधीत्यत्वम्,
ब्रह्मबन्धुरिव भवति - भवसि इत्यर्थः । स्वयम् अब्राह्मयणवृत्तस्सन्, अन्यान् ब्राह्मणान्
स्वबन्धुत्वेन वदतीति सः ब्रह्मबन्धुः, हे सोम्य ! सोमार्ह ! अस्मत्कुलजः कदापि त्वद्वत्
वेदमनधीत्य, ब्रह्मबन्धुरिव विद्यमानः कोऽपि नास्ति इत्यर्थः ।।
6.1.2
स ह द्वादशवर्षः उपेत्य चतुर्विंशतिवर्षः सर्वान् वेदानधीत्य महामना
अनूचानमानी स्तब्ध  एयाय । तँ ह पितोवाच ।। 2 ।।
"	प्र.दी. - सः पूर्वं पित्रोक्तः, श्वेतकेतुः, ह इति प्रसिद्धौ । द्वादशवर्षः - वेदाध्ययनात्पूर्वं"
द्वादशवर्षवयस्कस्सन् अनन्तरं द्वादशवर्षकालं गुरुम् उपेत्य, महामनाः अतिप्रौढबुद्धिविशिष्टः
चतुर्विंशतिवर्षः - चतुर्विंशतिवर्षपर्यन्तम् इत्यर्थः । सर्वान्वेदानधीत्य आचार्योच्चारणानूच्चारणपूर्वकं
अधीत्य - अर्थावबोधपर्यन्तं  अधीत्येत्यर्थः । अनूचानमानी - अनूचानं साङ्गवेदाध्ययनवन्तम्
इत्यात्मानं मन्यमानः अतः आपाततः वेदार्थज्ञानस्य सत्वात् स्तब्धः - सर्वपरिपूर्णः।
आपाततः आत्मा नारायणः परः । नारायण परं ब्रह्म  इत्यादिवाक्यैः
नारायण एव परंब्रह्म इति निश्चित्य तुलयामलवेनापि न स्वर्गं नापुनर्भवम् इत्यादि दृढीकृतवाक्यैः
नारायण एव परं तत्त्वम्
इति दृढतराध्यासेन परिपूर्णनिश्चयज्ञानयुक्तः तृणीकृतजगत्रयस्सन् एयाय - पितृगृहं प्रत्यागतः
। पिता - उद्दालकः तं - आगतम् श्वेतकेतुं पुत्रम् उवाच ।।
6.1.3
श्वेतकेतो यन्नु सोम्येदं महामना अनूचानमानी स्तब्धोऽसि ।
उततमादेशमप्राक्ष्यो येनाश्रुतं श्रुतं भवत्यमतं मतमविज्ञातं
विज्ञातमिति कथं नु भगवः स आदेशो भवतीति ।। 3 ।।
"	प्र.दी. - त्वं जगदभिन्ननिमित्तोपादानब्रह्मज्ञानिन परिपूर्ण इव लक्ष्यसे तत्परं बह्म"
कीदृशमिति पिता उद्दालक आरुणिः श्वेतकेतुं पुत्रं पृष्टवानित्याह - श्वेतकेतो इति। हे
सोम्य ! श्वेतकेतो ! यत् - यस्माद्वेतोः, त्वम्, नुशब्दः तुशब्दार्थकः । इदं किं ? महामनाः
- अतिप्रौढबुद्धिविशिष्टः, अनूचानमानी - आत्मानं साङ्गवेदाध्ययनवन्तं मन्यमानस्सन् ब्रह्मज्ञानीव
स्तब्धः - परिपूर्णः असि स इव लक्ष्यसे । येन - परमात्मज्ञानेन परिपूर्ण इव लक्ष्यसे
तम् आदेशं सर्वजननियन्तारम् तं परमात्मानम् अप्राक्ष्यः आरुणिः पृष्टवान् दिशिरुच्चारक्रिय
इति महाभाष्योक्तिः । आङ्पूर्वक दिशिधातोः - नियोक्तृप्रयोजनबोधकत्वं - अन्तः प्रविष्टश्शास्ता
जनानां सर्वात्मां (तै.आर. 3-11-10) इति श्रुतेः अन्तः प्रविष्टस्सन् सर्वजनान् आदिशति
नियमयति इति आदेशः सर्वलोक प्रशास्ता श्रियःपतिः परमात्मा । परमात्मानमुद्दिश्य तं श्वेतकेतुः
आरुणिः पिता पृष्टवान् इत्यर्थः । येन - परमात्मनज्ञातेन सता सर्वं खल्विदं ब्रह्मेति
तज्जलानि इत्यादिभिः सर्वस्य जगतः परब्रह्मशरीरकत्वेन ब्रह्मात्मकत्वादभिन्ननिमित्तोपादानभूतपरब्रह्मज्ञानेन
अश्रुतमपि जगत् श्रुतं भवति, अमतं मतं भवति, अविज्ञातं विज्ञातं भवति, तँ - आदेशं सर्वनियन्तारं
परमात्मानं अप्राक्ष्य इति पूर्वेणान्वयः । अनन्तरम् एतमिति वाक्यं श्रुत्वा आह - कथं
नु भगवः स आदेश इति । हे भगवः ! पूज्य ! आचार्य ! केन प्रकारेण अखिलजगदभिन्ननिमित्तोपादानभूते
आदिशब्दवाच्ये परमात्मनि ज्ञाते सति कथमिदं जगद्ज्ञातं स आदेश्यः भवतीति श्वेतकेतुना
परमात्मा कीदृशस्वरूप इति प्रश्नः कृतः।।
6.1.4
यथा सोम्यैकेन मृत्पिण्डेन सर्वं मृण्मयं विज्ञातँ स्यात् ;
वाचारम्भणं विकारो नामधेयं मृत्तिकेत्येव सत्यम् ।।
"	प्र.दी. - यथा घटोपादानभूतमृत्पिण्डविज्ञानात्तत्कार्य जातं घटशरावादिकं मृदात्मकमिति"
विज्ञातं भवति तद्वच्चिदचिच्छरीरभूतकारणपरमात्मविज्ञानात् कार्यभूतचिदचिच्छरीरकपरमात्मविज्ञानं
भवतीति दृष्टान्तद्वारा दृढयति - हे सोम्य ! - सोमार्ह !, एकेन मृत्पिण्डज्ञानेन सर्वं
मृण्मयं - घटशरावादिकं   विज्ञातं स्यात् - मृदात्मकत्वेन सत्यमिति विज्ञातं भवति ।
विकारः - घटशरावादिरूपविकारः नामधेयं च - घटशरावादिनामधेयं च वाचारम्भणम् - वाक्यपूर्वकव्यहारार्थं
घटशरावादिवस्तु मृत्तिकेत्येव सत्यम् - उपादानभूत मृत्तिकैवेति यथा ज्ञानं सत्यं जायते
तद्वत्सर्वजगच्छरीरककारणपरमात्मज्ञानेन सर्वं कार्यं जागत्परमात्मात्मकमिति विज्ञायते
। सत्यभूतपरमात्मशरीरत्वे न
परमात्मेति विज्ञायते इदं जगत्सर्वम् ।।
6.1.5
यथा सोम्यैकेन लोहमणिना सर्वं लोहमयं विज्ञातँ स्यात् ।
वाचारम्भणं विकारो नामधेयं लोहमित्येव सत्यम् ।। 5 ।।
"	प्र.दी. -  पुनः दृष्टान्तान्तरोपादानं दार्ष्टान्तिकजगद्ब्रह्मणोः अेभेदार्थदृढ- प्रतीत्यर्थमिति"
विज्ञेयम् - यथा सोम्यैकेन लोहमणिना  इति । हे सोम्य ! - श्वेतकेतो ! लोहमणिर्नाम सुवर्णपिण्डविशेषः
। एकेन लोहमणिना -  सुवर्णपिण्डेन सर्वं लोहमयम् - वलयमकुटकिरीटादिकं लोहमयमिति विज्ञायते
। वाचारम्भणम् - वाग्व्यवहारार्थमित्यर्थः
। कटक-मकुटादि विकारः नामधेयम् च कटकमकुटादि संज्ञा च एतत्सर्वं वाग्व्यवहारार्थमेवेति
यावत् । एतन्मकुट-कटकादिसर्वं द्रव्यं लोहमित्येव सत्यम् - सुवर्णपिण्डोपादानकमेव सत्यं न तु अन्यत् ।।
6.1.6
यथा सोम्यैकेन नखनिकृन्तनेन सर्वं कार्ष्णायसं विज्ञातं स्यात् ;
वाचारम्भणं विकारो नामधेयं कृष्णायसमित्येव सत्यम् -
एवँ सोम्य स आदेशो भवतीति ।। 6 ।।
"	प्र.दी. - हे सोम्य !  मयोक्तः, स आदेशः एवँ भवतीति - शिष्यस्य स्वोक्तर्थदृढीकरणार्थं"
दृष्टान्तान्तरमुपक्षिपति - यथा सौम्यैकेन नखनिकृन्तनेन इति । नखनिकृन्तनशब्देन कार्ष्णायसपिण्डो
लक्ष्यते । एकेन  नखनिकृन्तनद्रव्यज्ञानेन सर्वं कार्ष्णायसं द्रव्यं विज्ञातं भवति
। विकारः - खनित्र कुद्दालकादिविकारः नामधेयम् च कार्ष्णायसमित्येव सत्यम् - कार्ष्णायसोपादानकमेव
सत्यम् नान्यत् । हे सौम्य ! एवं मयोक्तः स आदेशः - परमात्मैव सर्वजगदुपादानभूतम् उपादानभूतचिदचिच्छरीरकपरमात्मविज्ञाने
घटशरावादिवत् सर्वं जगत् - सर्वजगदुपादानभूतपरमात्मकार्यमिति विज्ञायत इति यावत् ।।
6.1.7
न वै नूनं भगवन्तस्त एतदवेदिषुर्यद्ध्येतदवेदिष्यन्, कथं
मेनावक्ष्यन्निति भगवाँस्त्वेव मे तद्ब्रवीत्विति तथा सोम्येति होवाच ।। 7 ।।
"	प्र.दी. - मम गुरवः मह्मम् एतद्ज्ञानं नोक्तवन्तः । भवानेव एतद्ज्ञानं मह्ममुपदिशत्विति"
पुत्रेणोक्तः पिता पुत्रमुवाच न वै नूनम्  इति । भगवन्तः - पूज्याः ! मम गुरवः,  ये
वर्तन्ते एतत् - भवदुक्त परमात्मविज्ञानम्,  नावेदिषुः - न विज्ञातवन्तः ।  नूनम् -
सत्यमित्यर्थः ।  यत् अवदिष्यन् यदि - विदितवन्तो यदि,  मे - भक्ताय स्वसमीपं गताय शिष्याय,
कथं नावक्ष्यन् - न वदन्ति । तेन अहं मन्ये पूर्वोक्तभवदुक्तज्ञानं न विदितवन्त इति
। पुनः गुरुकुलं प्रति पिता प्रेषयतीति भयात् । भगवान् - पूज्य ! भवानेव एतत् - ब्रह्मविज्ञानम्
एवं मह्मं  ब्रवीत्विति  सम्बोध्य इति ह वक्ष्यमाणप्रकारेण उवाच - अवदत् सदेव सोम्येदमग्र
आसीत्  इत्यादिना उपदिदेश ।।
।। इति श्रीमच्छ्रीभाष्यं जगन्नाथाचार्यसूनु रामानुजाचार्य कृतिषु दशविधोपनिषदन्तर्गत
छान्दोग्योपनिषदि षष्ठप्रपाठकेप्रथमखण्ड प्रतिपदार्थदीपिका  ।।
6.2.1
सदेव सोम्येदमग्र आसीदेकमेवाद्वितीयं तद्दैक आहुः असदेवेदमग्र
आसीदेकमेवाद्वितीयं तस्मादसतः सज्जायत ।। 1 ।।
"	प्र.दी. - एकविज्ञाने सर्वमिदं विज्ञातं भवतीति प्रतिज्ञां समर्थयितुं जगतो ब्रह्मैककारणतां"
प्रतिपादयितुं प्रवृत्तः यथा लोके अपराह्णे प्रसारितानां घटशरावादीनां च मृत्पिण्डैकोपादानत्तां
प्रतिपिपादयिषुः पूर्वाह्णे एतद्घटशरावादिकं मृत्पिण्ड एवासीदिति प्रतिपादयति - सदेव
सोम्येदमग्र आसीदेकमेवाद्वितीयम् इदं विभक्तनामररूपं सत् - देवमनुष्यादिरूपेण बहुधा
परिदृश्यमानं जगत् अग्रे - सृष्टेः पूर्वम्, एकमेव - अविभक्तनामरूपतया एकत्वावस्थापन्नमेव,
अद्वितीयम् - अधिष्ठात्रन्तरशून्यं सदेव आसीत् - अत्रत्य सच्छब्दः सूक्ष्मचिदचिद्विशिष्ट-
परमात्मवाचकः कारणत्वौपयिकगुणविशिष्टप्रकृतिकालपुरुषशरीरकः परमात्म श्रियः पतिरित्यर्थः ।
"	विष्णोस्सकाशादुद्भूतं जगत्तत्रैव संस्थितम् ।"
"	स्थितिसंयमकर्तासौ जगतोऽस्य जगच्च सः ।। (वि.पु-1-1-31)"
इति इत्यादिना सूक्ष्मचिदचिद्विशिष्टः परमात्मा श्रीविष्णुरिति तस्मात्परिदृश्यमानम्
एतत्स्थावरजङ्गमात्मकं जगत् - उद्भूतं सृष्टिकाले इति । अतः पूर्वं सर्वम् एतत्तत्र
स्थितमिति, लयकाले अत्र लयं गतमिति जगज्जन्मादिकारणं श्रियः पतेः इति इयं श्रुतिः पराशरभगवता
उपबृंहिता एवकारेण सृष्टेः पूर्वं जगन्नास्तीति नैय्यायिकमत सिद्धकार्यरूपजगदसत्वव्यावृत्तिर्भवति
। एकम् अद्वितीयम्  इति द्वाभ्यां पदाभ्यां अभिन्ननिमित्तोपादानत्वं सद्रूपपरब्रह्मणः
सिद्धम् ।  अद्वितीयपदेन निमित्तान्तरं च निषिध्यते । एतमर्थमेव श्रुत्यन्तरमपि वदति
-  एको ह वै नारायण आसीत्, न ब्रह्मा नेशानः न मे द्यावापृथिवी न नक्षत्राणि नापः (महो.
*3-1-1) इत्यादिना । सदेव सोम्येदमग्र आसीत्  इत्यादिना सृष्टेः पूर्वम् जगतः परब्रह्मभेदप्रतिपादनमुखेन
सत्कार्यवादमुक्त्वा तद्विरोध्य सत्कार्यवादं नैय्यायिकाभिमतं वाचारम्भणम् इत्यादिना
प्रतिक्षिप्तमपि कण्ठतः प्रतिक्षेप्तुं तन्मतमुपन्यस्यति -  तद्धैक आहुरसदेवेदमग्र आसीत्
इति । इदं जगत् सृष्टेः पूर्वं असदेव आसीत्, न तु सदासीत् इति एके नैय्यायिका आहुः
। असत् - यद्वा नामरूपविभागानर्हसूक्ष्मचिदचिद्विशिष्टं ब्रह्म
आसीदिति सिद्धान्तेऽपि सम्मतत्वादेवं आसीदिति वा वक्तुं शक्यं ; एकमेवाद्वितीयं तस्मादसतस्सज्जायत
तस्मात् - असद्रूपात्कारणरूपावस्थनामरूपविभागाभाववतः वस्तुनः सत् सत्तारूपं नामरूपविभागावस्थं
कार्यरूपं जगदजायत उत्पन्नमासीदिति वा अन्वयः ।।
6.2.2
कुतस्तु खलु सोम्यैवँ स्यादिति होवाच कथमसतः सज्जायेत इति ।
सत्त्वेव सोम्येदमग्र आसीदेकमेवाद्वितीयम् ।। 2 ।।
"	प्र.दी. - नैय्यायिकमतं प्रतिक्षिपति - कुतस्तु खलु इति । कुतः - केन प्रमाणेन असतः"
उत्पत्तिः प्रतीयेत तदेवेदमिति प्रत्यभिज्ञाविरोधेन प्रमाणस्य अनवतारादिति भावः । अतः
कथम् असतो द्रव्यस्य सत्ता भवेत् । अतः असत्यस्य उत्पत्तिः न भवति । एवं परपक्षं प्रतिक्षिप्य
स्वमतमुपसहंरति - सत्वेव सोम्येदमग्र आसीदेकमेवाद्वितीयम् । हे
सोम्य ! - इदं - चिदचिद्विशिष्टं कार्यं जगत् अग्रे - सृष्टे पूर्वम् अद्वितीयम् - अधिष्ठात्रन्तररहितं
सत्वेव - सद्रूपं एको ह वै नारायण आसीत्  (म.हो. 1-1) इत्यादि श्रुत्यन्तरोक्त श्रीनारायण
एव आसीत् सूक्ष्मचिदचिद्विशिष्ट श्रियः पतिरेव स्थित इति भावः ।।
6.2.3
तदैक्षत, बहु स्यां प्रजायेयेति । तत् तेजोऽसृजत ।
तत्तेज ऐक्षत, बहु स्यां  प्रजायेयेति । तदपोऽसृजत ।
तस्मात् यत्र क्वचन शोचति स्वेदते वा पुरुषः,
तेजस एव तदध्यापो जायन्ते ।। 3 ।।
"	प्र.दी. - सद्रूपपरब्रह्मशब्दवाच्यश्रियःपतेः सर्वं समष्टिजगदुत्पन्नमासीत् इत्याह"
- तदैक्षत इति । तत् - पूर्वोक्त सच्छब्दवाच्यनारायणः बहुस्यां प्रजयेयेति - विवधविचित्रानन्तचिदचिन्मिश्रव्यष्टिजगद्रूपेण
अहमेव बहुस्याम् तदर्थं तेजोबन्नादि समष्टिरूपेण प्रकर्षेण जायेयेति संकल्प्य ऐक्षत
ईक्षणं कृतवान् तत्परब्रह्मशब्दवाच्यः परमात्मा ईक्षित्वा, तत् - जगत्कारणभूतं, तेजः
असृजत तत्तैज ऐक्षत ता आप ऐक्षन्त इति मुख्य एव ईक्षणव्यपदेश इति भगवता भाषितम् । अतः
तेजः शब्देन तेजश्शरीरक परमात्मा उच्यते । बहुस्याम् प्रजायेयेति संकल्प्य ऐक्षत ईक्षणं
कृत्वा तदपोऽसृजत, आपः तेन सृष्टा इत्यर्थः । तेजसो जलहेतुत्वे उपपत्तिं दर्शयति -
तस्माद्यत्र क्वचन शोचति स्वेदते वा पुरुषः तेजस एव तदध्यापो जायन्ते - यत्र क्वचन -
यत्र देशे यस्मिन् काले पुरुषः शोचति - सन्तप्यते, स्वेदते - प्रस्वेदयुक्तो भवति ।
"तत् - तदा तेजस एव आपो जायन्ते -  भगवत्संकल्पवशाद्व्यष्टिसृष्टिः जाता ।।  	"
6.2.4
ता आप ऐक्षन्त । बह्व्यः स्याम प्रजायेमहीति ।
ता अन्नमसृजन्त । तस्मात् यत्र क्वचन वर्षति, तदेव
भूयिष्ठमन्नं भवति । अद्भ्य एव तदध्यन्नाद्यं जायते ।। 4 ।।
"	प्र.दी. - उदकशरीरक परमात्मनः श्रियः पतेः पृथिव्यन्नादिकं जातमित्याह - ता आप ऐक्षन्त"
इति । ताः - उदकशरीरकपरमात्मा ऐक्षन्त बह्व्यः स्याम प्रजायेमहीति । विविधविचित्रानन्तचिदचिन्मिश्रजगद्रूपेण
अहमेव बहु स्याम् इति संकल्प्य ईक्षणं कृतवान् । ताः आपः अन्नमसृजन्त - पृथिव्यादिभूतजातमासीत्
। व्रीहियवादिलक्षणमन्नं जातम् आसीदित्यर्थः । तस्माद्यत्र क्वचन वर्षति इत्यादिना अपाम्
सर्वभूतान्नोत्पत्तिहेतुत्वं वदति । यत्र क्वचन - यस्मिन् देशे वर्षति तदेव उदकान्येव
भूयिष्ठम् -  समृद्धम्, अन्नं भवति । अद्भ्य एव तदध्यन्नाद्यं जायते । तत् - तस्मात्
पृथिव्येकदेशभूत व्रीह्मादिलक्षणस्य अन्नस्य वृष्टिप्रभवत्वदर्शनादेव हेतोः अन्नाद्यम्
- अन्नप्रभृति पृथिवीत्वावच्छिन्नं सर्वमपि अद्भ्य एव अधिजायत इत्यर्थः ।।
।। इति षष्ठप्रपाठकंद्वितीयखण्डप्रतिपदार्थदीपिका ।।
6.3.1
तेषां  खल्वेषां भूतानां त्रीण्येव बीजानि
भवन्त्याण्डजं जीवजमुद्भिज्जमिति ।। 1 ।।
"	प्र.दी. - सर्वभूतानां त्रीण्येव कारणानि भवन्ति इत्याह - तेषाम् इति । तेषाम् - पूर्वोक्तानाम्"
एषां भूतानां त्रीण्येव बीजानि कारणानि भवन्ति । तानि कानीत्याह - आण्डजम् - अण्डजमेव
आण्डजम् । स्वार्थिक अण् । पक्षि सर्पादिकं, जीवजम् - गर्भवेष्टनलक्षणम्, जरायुजं पुरुषपश्वादिकं,
उद्भिज्जम् - उद्भिनत्ति इत्युद्भिज्जम्, वृक्षादिकं, स्वेदजस्याप्युपलक्षणम् ।।
6.3.2
सेयं देवतैक्षत हन्ताहमिमास्तिस्रो देवता अनेन
जीवेनात्मनानुप्रविश्य नामरूपे व्याकरवाणीति ।। 2 ।।
"	प्र.दी. - सच्छब्दवाच्या परदेवता तेजोबन्नानि समष्टिजीवेनानुप्रविश्य देवादिविचित्रसृष्टिं"
तन्नामधेयानि च करोति इत्याह - सेयं देवता इति । सेयं देवता - पूर्वोक्ता इयं - सच्छब्दवाच्या
परदेवता ऐक्षत - तत्तत्प्राणिकर्माणि वीक्ष्यताः पूर्वोक्ताः इमाः - तेजोबन्नानि अनेन
- समष्टिजीवेन सह अनुप्रविश्य - आत्मना शरीरेण जीवशरीरकेण मया अनुप्रविश्य नामरूपे व्याकरवाणी
नामरूपव्याकरणपूर्वकं सर्वभूतसृष्टिं करोमि । हन्ता इति - आश्चर्यबोधकं संकल्पात्पूर्वं
एतेषां भूतानां नामरूपाभावादित्याश्चर्यं स्वस्यैवाभूत् विस्तरस्तु श्रीभाष्ये द्रष्टव्यः ।।
6.3.3
तासां त्रिवृतं त्रिवृतमेकैकां करवाणीति । सेयं देवता इमास्तिस्रो
देवता अनेन जीवेनात्मनानुप्रविश्य नामरूपे व्याकरोत् ।। 3 ।।
"	प्र.दी. - जगत्सृष्टिं कर्तृमसमर्थानाम् अन्योन्यसंसर्गम्  अप्राप्तानां तेजोबन्नानाम्"
त्रिवृत्करणमकरोत् इत्याह - तासां त्रिवृतमिति । सेयंम देवता - पूर्वोक्तसच्छब्दवाच्या
परमात्म देवता  तासां तेजोबन्नानां जगत्सृष्टिं कर्तुमसमर्थानां सतीनां एकैकां त्रिवृतं
त्रिवृतं करवाणि इति संकल्प्य, आत्मना - स्वशरीरेण जीवेन सह इमाः - परिदृश्यमानाः, तिस्रो
देवताः - तेजोबन्नानि इतरभूतयोरुपलक्षणम्, अनुप्रविश्य तत्सृष्ट्वा, तदेवानुप्राविशत्
इति श्रुत्यन्तरोक्तसृष्टिपूर्वकानुप्रवेशं कृत्वा नामरूपे व्याकरोत् - नामरूपव्याकरणं
कृतवानित्यर्थः । धाता यथा पूर्वमकल्पयत्पृथिवीं चान्तरिक्षमथो सुव (महा.ना. 6-3) इत्युक्तम् ।।
6.3.4
तासां त्रिवृतं त्रिवृतमेकैकामकरोद्यथा तु खलु सोम्येमास्तिस्रो
देवताः त्रिवृत्त्रिवृदेकैका भवति तन्मे विजानीहि इति ।। 4 ।।
"	प्र.दी. -  एताः देवताः तेजोऽबन्नाद्याः यथा त्रिवृत्कृताः भवन्ति । तत् मत्तो  विजानीहि"
इत्याह - तासां त्रिवृतम् - इति । तासां तेजोबन्नादिदेवतानां मध्ये, एकैकाम् देवतां
सच्छब्दवाच्यपरमात्मा देवता त्रिवृतं त्तिवृतम् अकरोत् -  तोजोबन्नादिविशिष्टमकरोत्
। हे  सोम्य ! इमाः तिस्रो देवताः - यथा खलु - येन प्रकारेण तिसृणां देवतानाम् मध्ये
एकैका देवता त्रिवृत्रिवृद्भवति ।  तेजोबन्नात्मिका भवति । तत् मे - निगदतः, मत्तः विजानीहीति
- श्रुणुष्व इत्यर्थः ।।
।। इति  छान्दोग्यषष्ठप्रपाठके तृतीयखण्डप्रतिपदार्थदीपिका समाप्ता ।।
6.4.1
यदग्ने रोहितँ रूपम्, तेजसस्तद्रूप यच्छुक्लं तदपां यत्कृष्णं,
तदन्नस्य । अपागादग्नेरग्नित्वम् । वाचारम्भणं विकारो
नामधेयम् ; त्रीणि रूपाणीत्येव सत्यम् ।। 1 ।।
"	प्र.दी. - अग्निरिति एकरूपत्वेन व्यवह्रियमाणोपि तेजोबन्नात्मक एवेति"
एतदेव सत्यमित्याह - यदग्ने रोहितँ इति । अग्नेः अग्नौ इत्यर्थः । यद्रोहितम् - रक्तं
रूपं वर्तते तत् तेजसो रूपमिति विजानीहि - अत्त्रिवृत्कृततेजस्सम्बन्धिरूपमिति विजानीहि
एतदग्नौ यच्छुक्लं रूपं वर्तते तद्रूपं अत्त्रिवृत्कृतापां रूपमिति
विजानीहि विद्धि, यत्कृष्णं रूपं  वर्तते तदन्नस्य अत्रिवृत्कृतपृथिवीरूपमिति विजानीहि
। अग्नेरग्नित्वमपागात् - अपगतं भवति । अग्निः पूर्वोक्तरूपत्रयविशिष्ट इति ज्ञानात्,
अग्नेरग्नित्वमपास्तं भवति । वाचारम्भणं विकारो नामधेयम् - तेजोबन्नादिरूपावस्था लक्षणो
विकारः नामधेयं च वाचारम्भणं वाक्पूर्वकव्यवहारार्थं त्रीणि रूपाणीत्येव सत्यम् - तेजोबन्नरूपाण्येवाग्निः
इति सत्यम् इत्यर्थः ।।
6.4.2
यदादित्यस्य रोहितँ रूपं तेजसस्तद्रूपं यच्छुक्लं तदपां यत्कृष्णं
तदन्नस्यापागादादित्यादादित्यत्वं वाचारम्भणं विकारो नामधेयं
त्रीणि रूपाणीत्येव सत्यम् ।। 2 ।।
6.4.3
यच्छन्द्रमसो रोहितँ रूपं तेजसस्तद्रूपं यच्छुक्लं तदपां यत्कृष्णं
तदन्नस्यापागाच्चन्द्राच्चन्द्रत्वं वाचारम्भणं विकारो नामधेयं त्रीणि
रूपाणीत्येव सत्यम्  ।। 3 ।।
6.4.4
यद्विद्यतो रोहितँ रूपं तेजसस्तद्रूपं यच्छुक्लं तदपां यत्कृष्णं
तदन्नस्यापागाद्विद्युतो विद्युत्त्वं वाचारम्भणं विकारो नामधेयं
"त्रीणि रूपाणीत्येव सत्यम् ।। 4 ।। 	"
"	प्र.दी. - चन्द्रविद्युतोः विद्यमानं यद्रक्तं यच्छुक्लं यत्कृष्णं रूपं वर्तते एतानि"
रूपाणि तेजोऽबन्नानां सम्बन्धीति विजानीहि । एतद्रूपविज्ञानात् चन्द्रत्वं विद्युत्वं
चापागात् अपगतं भवति । विकारः नामधेयं च वाचारम्भणं - वाग्व्यवहारार्थमेव तेजोबन्नादिरूपाण्येव
"सत्यं तदितरं इतरभूतोपलक्षणम् ।।	"
6.4.5
एतद्धस्म वै तद्विद्वागँस आहुः पूर्वे महाशाला महाश्रोत्रिया न
नोऽद्य कश्चनाश्रुतममतमविज्ञातमुदाहरिष्यति इति ह्येभ्यो विदाञ्चक्रुः ।। 5 ।।
"	प्र.दी. - पूर्वे महाशालाः श्रोत्रियाः ब्रह्मविद्वांसः तेजोबन्नेभ्य एव सर्वं ज्ञातवन्त"
इत्याह - एतद्धस्म वै इति । एतत् विद्वागँसः - उपादानात् उपादेयं कार्यं मृदःघटशरावादिकं
न भिद्यते इति ज्ञानवन्तः, महाशालाः - महागृहस्थाः,पूर्वे महाश्रोत्रियाः सर्ववेदपारगाः
आहुः अस्म वै  वक्ष्यमाणप्रकारेणोक्तवन्तः खलु अद्य नः - तेजोबन्नान्येव ज्ञात्वा, सर्वं
तेजोबन्नात्मकमितिज्ञानवतां नः अस्माकं मध्ये कश्चन - कोऽपि,
अश्रुतममतविज्ञातमुदाहरिष्यति ह्येभ्योविदा़ञ्चक्रुः - एभ्यः - तेजोबन्नेभ्यः अतिरिक्तमश्रुतममतमविज्ञातमुदाहरिष्यति
कोपि न उदाहर्तुं शक्त इति । तेजोबन्नेभ्य एव सर्वं ज्ञानवन्त इत्यर्थः ।।
6.4.6
यदु रोहितमिवाभूदिति, तेजसस्तद्रूपमिति तद्विदाञ्चक्रुः ।
यदु शुक्लमिवाभूदिति, अपाँ रूपमिति तद्विदा़ञ्चक्रुः ।
यदु कृष्णमिवाभूदिति, अन्नस्य रूपमिति  तद्विदाञ्चक्रुः ।। 6 ।।
"	प्र.दी. - अग्न्यादिषु यद्रोहितशुक्लकृष्णादिकं वर्तते तद्रूपं तेजोबन्नानां रूपमिति"
विज्ञातवन्त इत्याह - यदु रोहितमिवाभूदिति । यदपि रोहितमिवाभूत् तत् तेजसोरूपमिति विदाञ्चक्रुः
। यदु शुक्लमिवाभूदिति यदपि शुक्लरूपं वर्तते तदपां रूपमिति विदाञ्चक्रुः ज्ञातवन्तः
। यदुकृष्णमिवाभूत् तदन्नस्य रूपमिति  पृथिव्याः रूपमिति विदाञ्चक्रुः - ज्ञातवन्तः
। पूर्वे ब्रह्मविद्धांस इत्यर्थः ।।
6.4.7
यद्वविज्ञातमिवाभूदिति, एतासामेव देवतानाँ समास इति तद्विदाञ्चक्रुः ।
यथा तु खलु सोम्येमास्तिस्रो देवताः पुरुषं प्राप्य त्रिवृत्
त्रिवृदेकैका भवति, तन्मे विजानीहीति ।। 7 ।।
"	प्र.दी. - इमास्तिस्रो देवताः - एकैका यथा त्रिवृत्तिवृद्भवति तन्मत्तो विजानीहि इत्याह"
- यद्वविज्ञातमिवाभूत् इति । उ शब्दस्त्वर्थकः यत् - रोहितशुक्लकृष्णादिकं अविज्ञातमिवाभूत्
- अविज्ञायमानमभूत्, तत् - एतासामेव देवतानां तेजोबन्नानां समासः
समूह इति, विदाञ्चक्रुः - ज्ञातवन्तः । हे सोम्य इमास्तिस्रो देवताः तेजोबन्नानि पुरुषं
प्राप्य यथा तु खलु येन प्रकारेण खलु, एकैका देवता त्रिवृत् त्रिवृत् - त्रिवृत्प्रकारा
भवति, तेजोबन्नानि पुरुषेण भुज्यमानानि पुरुषं प्राप्य यथा त्रिधा परिणमन्ते तं परिणामप्रकारं
मत्तः त्वं विजानीहि - शृणु ।।
।। इति छान्दोग्ये षष्ठप्रपाठके चतुर्थखण्डदीपिका ।।
6.5.1
अन्नमशितं त्रेधा विधीयते । तस्य यः स्थविष्ठो धातुस्तत् पुरीषंभवति ;
यो मध्यमस्तन्माँसम् योऽणिष्ठस्तन्मनः । ।। 1 ।।
"	प्र.दी. - पुरुषेण भुक्तमन्नं पुरीषमांसरूपं भवति । मनसो आप्यायिकत्वं च भवतीत्याह"
- पुरुषेण भुज्यमानमन्नम् अन्नम् - भुक्तं सत् । त्रेधा विधीयते । त्रिधा भवति इत्यर्थः
। तस्मिन् त्रये यःस्थविष्ठः स्थूलांशः पुरीषं भवति, यो मध्यमः -  मध्यमांशः तत्मांसम्
भवति । योऽणिष्ठः - अणुतमो धातुः सूक्ष्मांशः ततो मनो भवति मनसः आप्यायिकत्वं प्रापयति
। मनसः आप्यायिकत्वम् आपादयतीत्यर्थः ।।
6.5.2
आपः पीतास्त्रेधा विधीयन्ते । तासां यः स्थविष्ठो धातुस्तन्मूत्रं
भवति ; यो मध्यमस्तल्लोहितम् ; योऽणिष्ठः स प्राणः ।। 1 ।।
"	प्र.दी. - पुरुषेण पीता अपि तथा आपः त्रेधा भवन्ति  इत्याह- आपः पीता इति । पीताः -"
पुरुषेण पीताः, आपः - उदकानि त्रेधा -  त्रिप्रकाराणि भवन्ति ।  तासां - पीतापां मध्ये
यः स्थविष्ठो धातुः - स्थूलांशः, तन्मूत्रं भवति, यो  मध्यमांशो अस्ति तल्लोहितं भवति
। यो़ऽणिष्ठः सूक्ष्मांशः प्रभवति, प्राणाप्यायको भवतीत्यर्थः ।।
6.5.3
तेजोऽशितं त्रेधा विधीयते । तस्य यः स्थविष्टो धातुः तदस्थि
भवति ; यो मध्यमः स मज्जा; योऽणिष्ठः सा वाक् ।। 3 ।।
"	प्र.दी. -  पुरुषेण भक्षितं तेजो़ऽपि पूर्ववत्त्रिधा भवतीत्याह तेजोऽशितम् इति ।"
पुरुषेण अशितं तेजः - तेजःपरिणामभूतम् तैलघृतादिकम् अशितं- भक्षितं सत् पीतं सत् इत्यर्थः
। त्रेधा विधीयते - त्रिधा परिणमते । तस्य - पीतघृततैलादेः यः स्थविष्ठो धातुः तदस्थि
भवति - अस्थ्यन्तर्गतस्नेहविशेषो भवति । यो मध्यमः स मज्जा भवति शिरःकपालादिषु विद्यमाना
मज्जा भवति । योऽणिष्ठः - सूक्ष्मांशः, सा वाक् - वागाप्यायिक इत्यर्थः । वाचमाप्यायति ।।
6.5.4
अन्नमयँ हि सोम्य मन आपोमयः प्राणस्तेजोमयी वागिति भूय
"एव मा 	भगवान्विज्ञापयत्विति तथा सोम्येति होवाचा ।। 4 ।।"
"	प्र.दी. - मनः प्राणवाचः अन्न-जल-तेजसां सूक्ष्मांशैः आप्यायिकामाह - अन्नमयं हि सोम्य"
मन इति । है सोम्य ! मनः अन्नमयं - अन्नसूक्ष्मांशेनाप्यायित प्राणः आपो मयः - उदकसूक्ष्मांशेनाप्यायितः
वाक्  तेजोमयी इति वागिन्द्रियम्, तेजोमयी - तेजसस्सूक्ष्मांशेनाप्यायितमित्यर्थः ।
भगवान् - हे भगवन् ! पूज्य आचार्य त्वं मा - मां प्रति भूय एव
विज्ञापयतु - पुनरप्यमुमर्थं सम्यग्दृष्टान्तैः मह्यमुपपादयेतिशिष्यः प्रार्थयामास ।
तथा सोम्येति पिता आचार्यः तथैवास्त्विति ह्येवाच - दध्नः सोम्येति वक्ष्यमाणदृष्टान्तैः उवाचेत्यर्थः ।।
।। इति धान्दोग्यषष्ठप्रपाठके पञ्चमखण्डप्रतिपदार्थदीपिका समाप्ता ।।
6.6.1
प्रथम-द्वितीय-तृतीय-चतुर्थ-पञ्चममन्त्राः
(भक्ष्यमाणस्य अणीयभागः मन आदिर्भवति  इति)
दध्नः सोम्य मथ्यमानस्य योऽणिमा स ऊर्ध्वः
समुदीषति तत् सर्पिर्भवति ।। 1 ।।
"	प्र.दी.- पिता उद्दालक आचार्यः पूर्वोक्तमर्थं दृष्टान्तद्वारा शिष्यमुपदिशति इत्याह"
- दध्न स्सोम्य मथ्यमान इत्यादि पञ्चभिर्मन्त्रैः । हे सोम्य ! दध्नः मथ्यमानस्य सतः,
यः अणिमा सूक्ष्मांशः, सः ऊर्ध्वमुदीषति - ऊर्ध्वं गत्वा नवनीतभावं प्राप्नोति । तत्
नवनीतं सर्पिर्भवति - घृतं भवति ।।
"	हे सोम्य ! एवमेव खलु अश्यमानस्य पुरुषेण भक्षितस्य अन्नस्य योऽणिमा सूक्ष्मांशः,"
सः ऊर्ध्वमुदीषति - ऊर्ध्वं गत्वा मनो भवति - मनसः आप्यायिको भवति । तथा च अन्न सूक्ष्मांशः
मनः आप्यातीत्यर्थः ।।
"	अपाँ इति । हे सोम्य ! पीयमानानां - पुरुषेण पीतानाम् , उदकानाम्, योऽणिमा - सूक्ष्मांशः,"
स ऊर्ध्वमुदीषति - ईष गतिहिंसा दर्शनेषु (धा. पा.) इति धातुः
। सम्यगूर्ध्वं गच्छति - स प्राणो भवति - प्राणाप्यायिको भवति ।
"	तेजस इति । अश्यमानस्य - पुरुषेण भक्षितस्य तेजसः, योऽणिमा सूक्ष्मांशः, पीततैलघृतादिसूक्ष्मांशः,"
स ऊर्ध्व उदीषति ऊर्ध्वं गच्छति । सा वाग्भवति - वाचमाप्याययति ।।
"	अन्नमयँ हि सोम्यमन इति भवता उक्तं मनसः अन्नमयत्वं यथा दृष्टान्तैः निश्चितं भवति"
तथा वदति । आचार्यं पुनराह श्वेतकेतुः तं प्रत्याचार्यो वदतीत्याह - अन्नमयम् इति ।
हे सोम्य ! अन्नमयः मन इति, प्राणः आपोमय इति, वाग् तेजोमयी इति ।  आचार्येण त्वया उक्तां
अयमर्थः मम निश्चयेन न ज्ञातः । तस्मात् त्वं मा - मह्यमित्यर्थः । भूय एव - पुनरेव
विज्ञापयतु यथा मम  बुद्ध्यारूढं भवति तथा प्रदर्शय । अनन्तरं तथेति पिता आचार्यः सोम्येति
सम्बोध्य इति वक्ष्यमाणमन्त्रेण होवाच - उक्तवान् किल ।।
6.6.2
एवमेव खलु सोम्यान्नस्याश्यमानस्य योऽणिमा
स  ऊर्ध्वः समुदीषति तन्मनो भवति ।। 2 ।।
"	प्र.दी.- पिता उद्दालक आचार्यः पूर्वोक्तमर्थं दृष्टान्तद्वारा शिष्यमुपदिशति इत्याह"
- दध्न स्सोम्य मथ्यमान इत्यादि पञ्चभिर्मन्त्रैः । हे सोम्य ! दध्नः मथ्यमानस्य सतः,
यः अणिमा सूक्ष्मांशः, सः ऊर्ध्वमुदीषति - ऊर्ध्वं गत्वा नवनीतभावं प्राप्नोति । तत्
नवनीतं सर्पिर्भवति - घृतं भवति ।।
"	हे सोम्य ! एवमेव खलु अश्यमानस्य पुरुषेण भक्षितस्य अन्नस्य योऽणिमा सूक्ष्मांशः,"
सः ऊर्ध्वमुदीषति - ऊर्ध्वं गत्वा मनो भवति - मनसः आप्यायिको भवति । तथा च अन्न सूक्ष्मांशः
मनः आप्यातीत्यर्थः ।।
"	अपाँ इति । हे सोम्य ! पीयमानानां - पुरुषेण पीतानाम् , उदकानाम्, योऽणिमा - सूक्ष्मांशः,"
स ऊर्ध्वमुदीषति - ईष गतिहिंसा दर्शनेषु (धा. पा.) इति धातुः
। सम्यगूर्ध्वं गच्छति - स प्राणो भवति - प्राणाप्यायिको भवति ।
"	तेजस इति । अश्यमानस्य - पुरुषेण भक्षितस्य तेजसः, योऽणिमा सूक्ष्मांशः, पीततैलघृतादिसूक्ष्मांशः,"
स ऊर्ध्व उदीषति ऊर्ध्वं गच्छति । सा वाग्भवति - वाचमाप्याययति ।।
"	अन्नमयँ हि सोम्यमन इति भवता उक्तं मनसः अन्नमयत्वं यथा दृष्टान्तैः निश्चितं भवति"
तथा वदति । आचार्यं पुनराह श्वेतकेतुः तं प्रत्याचार्यो वदतीत्याह - अन्नमयम् इति ।
हे सोम्य ! अन्नमयः मन इति, प्राणः आपोमय इति, वाग् तेजोमयी इति ।  आचार्येण त्वया उक्तां
अयमर्थः मम निश्चयेन न ज्ञातः । तस्मात् त्वं मा - मह्यमित्यर्थः । भूय एव - पुनरेव
विज्ञापयतु यथा मम  बुद्ध्यारूढं भवति तथा प्रदर्शय । अनन्तरं तथेति पिता आचार्यः सोम्येति
सम्बोध्य इति वक्ष्यमाणमन्त्रेण होवाच - उक्तवान् किल ।।
"।। इति छान्दोग्यषष्ठप्रपाठके षष्ठखण्ड प्रतिपदार्थदीपिका समाप्ता ।।	"
6.6.3
अपाँ सोम्य पीयमानानां योऽणिमा स ऊर्ध्वः
समुदीषति स प्राणो भवति ।। 3 ।।
"	प्र.दी.- पिता उद्दालक आचार्यः पूर्वोक्तमर्थं दृष्टान्तद्वारा शिष्यमुपदिशति इत्याह"
- दध्न स्सोम्य मथ्यमान इत्यादि पञ्चभिर्मन्त्रैः । हे सोम्य ! दध्नः मथ्यमानस्य सतः,
यः अणिमा सूक्ष्मांशः, सः ऊर्ध्वमुदीषति - ऊर्ध्वं गत्वा नवनीतभावं प्राप्नोति । तत्
नवनीतं सर्पिर्भवति - घृतं भवति ।।
"	हे सोम्य ! एवमेव खलु अश्यमानस्य पुरुषेण भक्षितस्य अन्नस्य योऽणिमा सूक्ष्मांशः,"
सः ऊर्ध्वमुदीषति - ऊर्ध्वं गत्वा मनो भवति - मनसः आप्यायिको भवति । तथा च अन्न सूक्ष्मांशः
मनः आप्यातीत्यर्थः ।।
"	अपाँ इति । हे सोम्य ! पीयमानानां - पुरुषेण पीतानाम् , उदकानाम्, योऽणिमा - सूक्ष्मांशः,"
स ऊर्ध्वमुदीषति - ईष गतिहिंसा दर्शनेषु (धा. पा.) इति धातुः
। सम्यगूर्ध्वं गच्छति - स प्राणो भवति - प्राणाप्यायिको भवति ।
"	तेजस इति । अश्यमानस्य - पुरुषेण भक्षितस्य तेजसः, योऽणिमा सूक्ष्मांशः, पीततैलघृतादिसूक्ष्मांशः,"
स ऊर्ध्व उदीषति ऊर्ध्वं गच्छति । सा वाग्भवति - वाचमाप्याययति ।।
"	अन्नमयँ हि सोम्यमन इति भवता उक्तं मनसः अन्नमयत्वं यथा दृष्टान्तैः निश्चितं भवति"
तथा वदति । आचार्यं पुनराह श्वेतकेतुः तं प्रत्याचार्यो वदतीत्याह - अन्नमयम् इति ।
हे सोम्य ! अन्नमयः मन इति, प्राणः आपोमय इति, वाग् तेजोमयी इति ।  आचार्येण त्वया उक्तां
अयमर्थः मम निश्चयेन न ज्ञातः । तस्मात् त्वं मा - मह्यमित्यर्थः । भूय एव - पुनरेव
विज्ञापयतु यथा मम  बुद्ध्यारूढं भवति तथा प्रदर्शय । अनन्तरं तथेति पिता आचार्यः सोम्येति
सम्बोध्य इति वक्ष्यमाणमन्त्रेण होवाच - उक्तवान् किल ।।
"।। इति छान्दोग्यषष्ठप्रपाठके षष्ठखण्ड प्रतिपदार्थदीपिका समाप्ता ।।	"
6.6.4
तेजसः सोम्याश्यमानस्य योऽणिमा स ऊर्ध्वः सा वाग् भवति ।। 4।।
"	प्र.दी.- पिता उद्दालक आचार्यः पूर्वोक्तमर्थं दृष्टान्तद्वारा शिष्यमुपदिशति इत्याह"
- दध्न स्सोम्य मथ्यमान इत्यादि पञ्चभिर्मन्त्रैः । हे सोम्य ! दध्नः मथ्यमानस्य सतः,
यः अणिमा सूक्ष्मांशः, सः ऊर्ध्वमुदीषति - ऊर्ध्वं गत्वा नवनीतभावं प्राप्नोति । तत्
नवनीतं सर्पिर्भवति - घृतं भवति ।।
"	हे सोम्य ! एवमेव खलु अश्यमानस्य पुरुषेण भक्षितस्य अन्नस्य योऽणिमा सूक्ष्मांशः,"
सः ऊर्ध्वमुदीषति - ऊर्ध्वं गत्वा मनो भवति - मनसः आप्यायिको भवति । तथा च अन्न सूक्ष्मांशः
मनः आप्यातीत्यर्थः ।।
"	अपाँ इति । हे सोम्य ! पीयमानानां - पुरुषेण पीतानाम् , उदकानाम्, योऽणिमा - सूक्ष्मांशः,"
स ऊर्ध्वमुदीषति - ईष गतिहिंसा दर्शनेषु (धा. पा.) इति धातुः
। सम्यगूर्ध्वं गच्छति - स प्राणो भवति - प्राणाप्यायिको भवति ।
"	तेजस इति । अश्यमानस्य - पुरुषेण भक्षितस्य तेजसः, योऽणिमा सूक्ष्मांशः, पीततैलघृतादिसूक्ष्मांशः,"
स ऊर्ध्व उदीषति ऊर्ध्वं गच्छति । सा वाग्भवति - वाचमाप्याययति ।।
"	अन्नमयँ हि सोम्यमन इति भवता उक्तं मनसः अन्नमयत्वं यथा दृष्टान्तैः निश्चितं भवति"
तथा वदति । आचार्यं पुनराह श्वेतकेतुः तं प्रत्याचार्यो वदतीत्याह - अन्नमयम् इति ।
हे सोम्य ! अन्नमयः मन इति, प्राणः आपोमय इति, वाग् तेजोमयी इति ।  आचार्येण त्वया उक्तां
अयमर्थः मम निश्चयेन न ज्ञातः । तस्मात् त्वं मा - मह्यमित्यर्थः । भूय एव - पुनरेव
विज्ञापयतु यथा मम  बुद्ध्यारूढं भवति तथा प्रदर्शय । अनन्तरं तथेति पिता आचार्यः सोम्येति
सम्बोध्य इति वक्ष्यमाणमन्त्रेण होवाच - उक्तवान् किल ।।
"।। इति छान्दोग्यषष्ठप्रपाठके षष्ठखण्ड प्रतिपदार्थदीपिका समाप्ता ।।	"
6.6.5
अन्नमयँ हि सोम्य मन आपोमयः प्राणस्तेजोमयी वागिति ।
भूयएव मा भगवान् विज्ञापयत्विति । तथा सोम्येति होवाच ।। 5 ।।
"	प्र.दी.- पिता उद्दालक आचार्यः पूर्वोक्तमर्थं दृष्टान्तद्वारा शिष्यमुपदिशति इत्याह"
- दध्न स्सोम्य मथ्यमान इत्यादि पञ्चभिर्मन्त्रैः । हे सोम्य ! दध्नः मथ्यमानस्य सतः,
यः अणिमा सूक्ष्मांशः, सः ऊर्ध्वमुदीषति - ऊर्ध्वं गत्वा नवनीतभावं प्राप्नोति । तत्
नवनीतं सर्पिर्भवति - घृतं भवति ।।
"	हे सोम्य ! एवमेव खलु अश्यमानस्य पुरुषेण भक्षितस्य अन्नस्य योऽणिमा सूक्ष्मांशः,"
सः ऊर्ध्वमुदीषति - ऊर्ध्वं गत्वा मनो भवति - मनसः आप्यायिको भवति । तथा च अन्न सूक्ष्मांशः
मनः आप्यातीत्यर्थः ।।
"	अपाँ इति । हे सोम्य ! पीयमानानां - पुरुषेण पीतानाम् , उदकानाम्, योऽणिमा - सूक्ष्मांशः,"
स ऊर्ध्वमुदीषति - ईष गतिहिंसा दर्शनेषु (धा. पा.) इति धातुः
। सम्यगूर्ध्वं गच्छति - स प्राणो भवति - प्राणाप्यायिको भवति ।
"	तेजस इति । अश्यमानस्य - पुरुषेण भक्षितस्य तेजसः, योऽणिमा सूक्ष्मांशः, पीततैलघृतादिसूक्ष्मांशः,"
स ऊर्ध्व उदीषति ऊर्ध्वं गच्छति । सा वाग्भवति - वाचमाप्याययति ।।
"	अन्नमयँ हि सोम्यमन इति भवता उक्तं मनसः अन्नमयत्वं यथा दृष्टान्तैः निश्चितं भवति"
तथा वदति । आचार्यं पुनराह श्वेतकेतुः तं प्रत्याचार्यो वदतीत्याह - अन्नमयम् इति ।
हे सोम्य ! अन्नमयः मन इति, प्राणः आपोमय इति, वाग् तेजोमयी इति ।  आचार्येण त्वया उक्तां
अयमर्थः मम निश्चयेन न ज्ञातः । तस्मात् त्वं मा - मह्यमित्यर्थः । भूय एव - पुनरेव
विज्ञापयतु यथा मम  बुद्ध्यारूढं भवति तथा प्रदर्शय । अनन्तरं तथेति पिता आचार्यः सोम्येति
सम्बोध्य इति वक्ष्यमाणमन्त्रेण होवाच - उक्तवान् किल ।।
"।। इति छान्दोग्यषष्ठप्रपाठके षष्ठखण्ड प्रतिपदार्थदीपिका समाप्ता ।।	"
6.7.1
षोडशकलः सोम्य पुरुषः । पञ्चादशाहानि माऽशीः;काममपः
पिब ; आपोमयः प्राणो न पिबतो विच्छेत्स्यत इति ।। 1 ।।
"	प्र.दी.- अन्नस्याभक्षणे पुरुषस्य मनः क्षीणं भवतीति । उदकपानाभावे प्राणविच्छेदस्सम्भवति"
इत्याह - षोडशकल इति । भुक्तस्यान्नस्य सूक्ष्मांशः मनसश्शक्तिं करोति, तादृशशक्तिष्षोडशधा
षोडशदिनान्नभक्षणेन मनष्षोडश कलायुक्तं भवति । तद्युक्तः पुरुषः तस्मात्त्वं, पञ्चदशाहानिमाऽशीः
- अन्नभक्षणं न कुरु तथा मनः क्षीणं भवति । त्वं कामं स्वेच्छम् अपः पिब - उदकपानं कुरु ।
प्राणधारणं करोषि नो पिबतः उदकपानमकुर्वतः भवतः प्राणाः विच्छेत्स्यत इति - विच्छेदं
प्राप्नुवन्ति गताः प्राणाः भवन्ति इत्यर्थः । एतदुभयवैधर्म्य दृष्टान्तेन अन्नमयं मन
इति, आपोमयः प्राणः  इत्युभयं एकान्तेन तपनिश्चितं भवति ।।
6.7.2
स ह पञ्चदशाहानि नाऽऽश । अथ हैनमुपससाद,
`किं ब्रवीमि भो' इति  ऋचः सोम्य यजूँषि सामानीति ।
स होवाच,`न वै मा प्रति भान्ति भो' इति ।। 2 ।।
"	प्र.दी. - एवं श्रुत्वा मनसः अन्नमयत्वं प्रत्यक्षीकर्तुं शिष्यः सोम्यः पञ्चदशाहानि"
अन्नभक्षणं न अकरोदित्याह - स ह पञ्चदश इति । सः शिष्यः, पञ्चदशाहानि - पञ्चदशदिवसान्,
नाश - न भक्षितवान् । ह इति प्रसिद्धौ । अथ - षोडशेऽहनि शिष्यः एनम् -  आचार्यम् उपससाद
- गत्वा भो - आचार्य किं ब्रवीमि इत्युक्तवान् । तदा आचार्यः हे सोम्य ! शिष्य, ऋचः
- साम यजूँषि - त्वया अधीतानि पठ वदस्व इत्याचार्येणोक्तः स होवाच - शिष्य उवाच, न वै
प्रति भान्ति - भो इति - भो आचार्य ! मा - मां प्रति ऋचः सामानि यजूँषि - अधीता वेदाः
मम मनसि न प्रतिभान्ति - न दृश्यन्त इत्यर्थः । अतः मनः अन्नमयम् इत्यर्थो निश्चितोऽनेन ।।
6.7.3
तँ होवाच - यथा सोम्य महतोऽभ्याहितस्यैकोऽङ्गारः खद्योतमात्रः
परिशिष्टः स्यात् ;  तेन ततोऽपि न बहु दहेत् - एवँ सोम्य ते
षोडशानां कलानामेका कलाऽतिशिष्टा स्यात् ; तयैतर्हि वेदान्नानुभवसि ।
अशान । अथ मे विज्ञास्यसीति ।। 3 ।।
"	प्र.दी. - यथा खद्योतमात्र अंगारः ततो बहु अधिकं वस्तु न दहेत् - तथा खद्योततुल्यांगारसदृशमनसा"
वेदान्न प्रतिपद्यसे इत्याह - तँ इति । हे सोम्य ! महतः - महद्भिरिन्धनैः, अभ्याहितस्य
उपचितस्याग्नेः शान्तस्य शिष्टः एकः -  अंगारः, खद्योतमात्र अङ्गारात् बहु अधिकपरिमाणं
वस्तु न दहेत्, एवँ सोम्य षोडशानाम्
कलानां ते - तव सम्बन्धी अनश्नतः एका कला अतिशिष्टा स्यात् एतर्हि - इदानीं ततोल्पीयसांशेनविशिष्टेन
मनसा वेदान्नानुभवसि - स प्रतिपद्यसे । अथ - अनन्तरं, अशान - भक्षय विज्ञास्यसीति -
वेदान् प्रतिपद्यस इत्यर्थः ।।
6.7.4
स हाऽऽश । अथ हैनमुपससाद ।
तँह यत् किञ्च पप्रच्छ, सर्वँ ह प्रतिपेदे ।। 4 ।।
"	प्र.दी. - अथ अनन्तरं, सः - श्वेतकेतुः, पित्रोक्तः आश - भुक्तवान् अयम् एनं - पितरं"
शुश्रूषुः उपससाद तँ आगतं, पुत्रं ऋगादिषु,  यत्किञ्चित्पप्रच्छ -  ग्रन्थरूपं, अर्थ
जातं वा सः श्वेतकेतुः ग्रन्थतो अर्थतो वा सर्वं प्रतिपेदे  ज्ञातवान् तँ होवाच पुनः पिता ।।
6.7.5
तँ होवाच यथा सोम्य महतोऽभ्याहतस्यैकमङ्गारं खद्योतमात्रं
परिशिष्टं तं तृणैरुपसमाधाय प्राज्वलयेत्तेन ततोऽपि बहु दहेत् ।। 5 ।।
"	प्र.दी. - शान्तस्य महतोऽग्नेः परिशिष्टं खद्योतपरिमितम् अंगारं तृणचूणैर्वर्धितं"
सत् बहु दहतीत्याह - यथेति । हे सोम्य ! अभ्याहतस्य इन्धनैः उपचितस्य, महतः अग्नेः शान्तस्य
सतः । परिशिष्टं  खद्योतमात्रं एकं तमङ्गारं तृणैः चूर्णैः इत्यर्थः । उपसमाधाय - संवर्द्ध्य
प्राज्वलयेत् - प्रकर्षेण वर्धयेत् । तेन अङ्गारेण ततोऽपि
खद्योतमात्राङ्गारपरिमाणद्बहु अधिकं वस्तु दहेत् ।।
"	अनश्नतस्तव बहुकलाविशिष्टमनसः एकाकलावशिष्टा पुनः अन्नेन वर्धिता । तत्कलया सर्वान्वेदान्"
अनुभवसीति अन्नमयं हि सोम्य मन इत्यत्र तव विद्यमानसंशयश्च निवर्तत इत्याह - एवम् इत्यादिना
। हे सोम्य - एवं  प्रकारेण ते अनश्नतः सतः षोडशानाम् अन्न कलानां - सामर्थ्यरूपाणामेकाकला
। अतिशिष्टाभूत् - अवशिष्टाभूत् । सा कला पुनरन्नेन उपहिता वृद्धिं प्राप्ता प्राज्वालीत्
- प्राज्वालीत् इति दीर्घश्छान्दसः । स्वकार्यकरणसमर्था, अभूत् । एतर्हि संप्रति त्वं
वेदाननुभवसि - ग्रन्थतो अर्थतो वा ज्ञास्यसीत्यर्थः । अन्नमयँ हि सोम्य मनः आपोमयः प्राणस्तेजोमयीवागिति
पूर्वोक्तमर्थं अनयैव रीत्या तत् - मन आदीनां, अन्नप्राणतेजोमयत्वम्, अस्य उद्दालकस्योपदेशात्
। ह इति किलार्थकः, विजज्ञौ श्वेतकेतुः ज्ञातवान् किल, विजज्ञौ इति द्विरावृत्तिः त्रिवृत्करण-
प्रकरणसमाप्तिबोधिका ।।
6.7.6
एवँ सोम्य ते षोडशानां कलानामेका कलातिशिष्टाऽभूत्साऽन्नेनोप-
समाहिता प्राज्वालीत्तयैतर्हि वेदाननुभवस्यन्नमयँ हि सोम्य मन आपोमयः
प्राणस्तेजोमयी वागिति तद्धास्य विजज्ञाविति विजज्ञाविति ।। 6 ।।
"	प्र.दी. - शान्तस्य महतोऽग्नेः परिशिष्टं खद्योतपरिमितम् अंगारं तृणचूणैर्वर्धितं"
सत् बहु दहतीत्याह - यथेति । हे सोम्य ! अभ्याहतस्य इन्धनैः उपचितस्य, महतः अग्नेः शान्तस्य
सतः । परिशिष्टं  खद्योतमात्रं एकं तमङ्गारं तृणैः चूर्णैः इत्यर्थः । उपसमाधाय - संवर्द्ध्य
प्राज्वलयेत् - प्रकर्षेण वर्धयेत् । तेन अङ्गारेण ततोऽपि खद्योतमात्राङ्गारपरिमाणद्बहु
अधिकं वस्तु दहेत् ।।
"	अनश्नतस्तव बहुकलाविशिष्टमनसः एकाकलावशिष्टा पुनः अन्नेन वर्धिता । तत्कलया सर्वान्वेदान्"
अनुभवसीति अन्नमयं हि सोम्य मन इत्यत्र तव विद्यमानसंशयश्च निवर्तत इत्याह - एवम् इत्यादिना
। हे सोम्य - एवं  प्रकारेण ते अनश्नतः सतः षोडशानाम् अन्न कलानां - सामर्थ्यरूपाणामेकाकला
। अतिशिष्टाभूत् - अवशिष्टाभूत् । सा कला पुनरन्नेन उपहिता वृद्धिं प्राप्ता प्राज्वालीत्
- प्राज्वालीत् इति दीर्घश्छान्दसः । स्वकार्यकरणसमर्था, अभूत् । एतर्हि संप्रति त्वं
वेदाननुभवसि - ग्रन्थतो अर्थतो वा ज्ञास्यसीत्यर्थः । अन्नमयँ हि सोम्य मनः आपोमयः प्राणस्तेजोमयीवागिति
पूर्वोक्तमर्थं अनयैव रीत्या तत् - मन आदीनां, अन्नप्राणतेजोमयत्वम्, अस्य उद्दालकस्योपदेशात्
। ह इति किलार्थकः, विजज्ञौ श्वेतकेतुः ज्ञातवान् किल, विजज्ञौ इति द्विरावृत्तिः त्रिवृत्करण-
प्रकरणसमाप्तिबोधिका ।।
।। इति श्रीभाष्ये रामानुजाचार्यकृतौ छान्दोग्यषष्ठप्रपाठके
सप्तमखण्डप्रतिपदार्थदीपिकाव्याख्या समाप्ता ।।
6.8.1
उद्दालको हाऽऽरुणिः श्वेतकेतुं पुत्रमुवाच-स्वप्नान्तं मे सोम्य
विजानीहीति । यत्रैतत्पुरषः स्वपिति नाम, सता सोम्य तदा
सम्पन्नो भवति । स्वमपीतो भवति । तस्मादेनँ स्वपितीत्या
चक्षते, सेवँ ह्यपीतो  भवति ।। 1 ।।
"	प्र.दी.- यदा अयं जीवः सच्छब्दवाच्ये परमात्मानि सुप्तो भवति, तदा परमात्मना संगतो भवतीति उद्दालक"
आरुणिः पुत्रं श्वेतकेतुम् उवाचेत्याह -  उद्दालक इति । उद्दालक नामक आरुणिः पिता श्वेतकेतुनामकं
पुत्रमुवाच-मे-मत्तः स्वप्नान्तम् - सुषुप्तिस्थानं (हे) सोम्य विजानीहि इति - मत्तश्श्रुण्वित्यर्थः
। यत्र - यदा एतत्पुरुषः - एषः पुरुषः जीवः, स्वपितिनाम - नामप्रसिद्धौ, सुषुप्तो भवति
- हे सोम्य तदासता सम्पन्नो भवति - सच्छब्दवाच्य परमात्मना संगतो भवति । प्राज्ञेनात्मना
सम्परिष्वक्तः इतिवत् । गुहां प्रविष्टौ परम परार्ध्ये (क.उ.3-1) इति, गुहां प्रविष्टौ
आत्मानौ हि तद्दर्शनात् (ब्र.सू, 1-2-11) इति श्रुतिसूत्रैः जीवशरीरे जीवपरमात्मनोः
विद्यामानत्वात् मुक्तिकाले प्राज्ञपरमात्मना सम्परिष्वक्तत्वात् अस्य जीवस्य, सुषुप्तिकाले
च अयं जीवः परमात्मना सङ्गतोभवतीत्यर्थः सूपपन्नः अतः स्वमपीतो भवति इत्युक्तम् । अत्रत्य
स्वशब्देन परमात्मा उच्यते - स्वे - स्वशब्दवाच्य परमात्मनि, लयं गतो भवति । तस्मादेनँ
जीवम् स्वपितीत्याचक्षते ब्रह्मविदः स्वशब्दवाच्यपरमात्मनि लयंगत इति वदन्ति। एतादृशव्युत्पत्तिमजानन्तः
लोकाः पुरुषाः स्वपितीति सुप्तमिदं वदन्ति । सति सम्पद्य न विदुः - सत आगम्य न विदुः
इत्यादि प्रमाणैः एतमर्थं लौकिका न जानन्ति इत्यर्थः। सत आगम्य न विदुः - सति सम्पत्स्याम
इत्यादि प्रमाणान्तरैः ब्रह्मविदः स्वं ह्यपीतो भवति इति वदन्ति । स्वशब्दवाच्ये परमात्मनि
लयं गत इति - प्रविष्ट इति वदन्तीत्यर्थः विस्तरस्तु भाष्यादौ द्रष्टव्यः ।।
6.8.2
स यथा शकुनिः सूत्रेण प्रबद्धो दिशं दिशं पतित्वाऽन्यत्राऽऽ
यतनमलब्ध्वा बन्धनमेवोपश्रयते, एवमेव खलु सोम्य तन्मनो दिशं दिशं
पतित्वाऽन्यत्राऽऽयतनमलब्ध्वा प्राणमेवोपश्रयते ।
प्राणबन्धनँ हि सोम्य मन इति ।। 2 ।।
"	प्र.दी. - सुषुप्तिकाले जीवे परमात्म सङ्गते सति जीवा श्रयं मनः प्राणेन सङ्गच्छते"
इत्याह - यथा शकुनिः इति । सः प्रसिद्धः, शकुनिः पक्षी शकुनिधातुकहस्तगतसूत्रेणबन्धनरज्जुना
प्रबद्धः - प्रकर्षेण बन्धितस्सन्, दिशं दिशं पतित्वऽन्यत्रायतनम् - एतस्मादन्यद्विश्रयस्थानम्
अप्राप्य यथा बन्धनमेवोपश्रयते - बन्धनभूतशकुनिधातुकहस्तमेवारोहत्येवमेव खलु - एवं प्रकारेण
खलु हे सोम्य ! तत् - पूर्वोक्तं मनः - अन्नेनाप्यायितं मनः, दिशं दिशं पतित्वा - जाग्रत्स्वप्नयोः
नानाविधविषयव्याप्तं सत् गत्वा सुषुप्तिकाले अन्यत्रायतमलब्ध्वा प्राणादन्यमायतनं विश्रमस्थानम्
अलब्ध्वा अप्राप्य प्राणमेवोपश्रयते - सुषुप्तिकालविद्यामानं प्राणमेवाश्रितं भवति ।
प्राणेन विशेषसंश्लेषमापन्नं भवति । तत्र हेतुमाह - प्राणबन्धनं हि सोम्य मन इति । प्राणबन्धनं
आश्रयः यस्य मनसः तत् प्राणबन्धनमित्युच्यते । सुषुप्तिकाले प्राणमात्रं सच्चरति इति
प्रसिद्धेः । स यदा स्वपिति
प्राणमेव वागप्येति चक्षुः प्राणं श्रोत्रं प्राणं मन इति श्रुतेः सुषुप्तिकाले जीवेपरमात्मना
सङ्गते सति आश्रयाभावात्पूर्वोक्तमन्नाप्ययितं मनः प्राणेन संगतं भवतीति यावत् ।
6.8.3
अशनायापिपासे मे सोम्य विजानीहीति ।
यत्रैतत्पुरुषोऽशिषति नाम, आप एव तदशितं नयन्ते ।
तत् यथा गोनायोऽश्वनायः पुरुषनाय इति, एवं तदप
आचक्षतेऽशनायेति । तत्रैतच्छुङ्गमुत्पतितँ सोम्य
विजानीहि, नेदममूलं भविष्यतीति ।। 3 ।।
"	प्र.दी. - सुषुप्तिकाले परमात्मना जीवस्सङ्गतो भवतीति वागादीन्द्रियाणि प्राणे विशेष"
संश्लेषं प्राप्नुवन्ति इत्युक्त्वा कारणपूर्वकमेवकार्यरूपं इदं शरीरम् भवतीत्याह -
अशनायापिपासे इति ।  हे सोम्य! अशनायापिपासे मे मत्तः  विजानीहि अशितुमिच्छा अशनाया
पातुमिच्छा पिपासा ।  ते अशनायापिपासे त्वं मत्तः शृण्वित्यर्थः । यत्र - यदा,  एतत्पुरुषः
अशिशिषति नाम नाम प्रसिद्धौ अशितुमिच्छतीति अशिशिषति इति लौकिकाः पुरुषाः शब्दं प्रयुञ्जते
तदा आपः अन्ने जीर्णे  आप एव अशितं भक्षितं तदन्नं  नयन्ते शरीरभावं प्रापयन्ति । तत्
- तस्मात् यथा गां  नयतीति गोनायः गोपालः गोनाय इत्युच्यते अश्वपालकः  अश्वनाय इत्युच्यते
। राजपुरुषनाय इत्युच्यते । तथा  एवं तदपः पूर्वोक्तापः अशितमन्नं न यन्तीति शरीररूपं
नयन्तीति अशनाया इत्युच्यन्ते । तत्र अन्ने रसभावं नीते सति एतत्परिदृश्यमानं शुङ्गं
शरीररूपकार्याङ्कुरं भवति उत्पन्नं भवति । कारणरूपपरमात्ममूलमिदं जगदित्यर्थः । ननु
अमूलमेवेदं जगद्भविष्यतीत्यत्राह - नेदममूलं भविष्यतीति - सर्वं कार्यजातं सकारणकमेव
कारणपूर्वकमेव भविष्यति अमूलं न भविष्यतीति भावः ।
अद्य पूर्वोक्तशरीरस्य अन्नातिरिक्तकारणान्तरं कल्पयितुं मत्वा सर्वेषां परंपराकारणं
सद्रूपपरमात्मैवेत्याह - तस्य क्वमूलं स्यादिति । तस्य शरीरस्य अन्नादन्यत्र क्व मूलं
स्यात् - किं कारणं स्यात् । अन्नमेव कारणं स्यात् । कथं स्यादन्नमित्याह - अशितमन्नं
अद्भिः द्रवीकृतं जाठराग्निना पच्यमानं रसादिभावेन परिणमते । रसाच्छोणितं शोणितान्मांसं
मांसान्मेदः मेदसोस्थीनि, अस्थिभ्यो मज्जा, मज्जातश्शुक्रं तथायोषिद्भुक्तं च अन्नं
रसादिक्रमेण शोणितं रक्तं
भवति । संयुक्ताभ्यां शुक्र शोणिताभ्यां शुङ्गसदृशः अङ्कुरसदृशः देहः उत्पन्न इत्यर्थः
। अन्नादेवायं देह उत्पन्न इति यावत् । हे सोम्य! एवमेव खलु अन्नेन शुङ्गेन अन्नरूपकार्येण
अन्नस्य शरीरस्य कारणं आपो मूलमन्विच्छ उदकानिकारणमिति प्रतिपद्यस्व हे सोम्य! अद्भिश्शुङ्गेन
आपोरूपकार्येण एतासां तेजोमूलमन्विच्छ तेजःकारणमित्यन्विच्छ विजानीहि । हे सोम्य! तेजसाशुङ्गेन
तेजोरूप कार्येण  सन्मूलमन्विच्छ - तेजसः सत् सच्छब्दवाच्यः परमात्मा मूलं कारणमन्विच्छ
विजानीहि एतं सर्वेषां  प्रजानां कारणं सद्रूपः परमात्मेत्याह -  सन्मूलाः सोम्येमाः
सर्वाः प्रजाः - सन्मूलाः सदेव सद्रूपपरमात्मैव मूलं कारणं यासां ताःसन्मूलाः सत् -
परमात्मा आयतनम्  आधारं यासां ताः सदायतनाः - स्थितिहेतुरित्यर्थः ।  सति   परमात्मनि
प्रतिष्ठा यासां ताः  सत्प्रतिष्ठाः लयहेतुरित्यर्थः । तज्जलानीति शान्त  इत्यादि प्रमाणान्तरमत्रानुसन्धेयम्
।  यतो वा इमानि (तै.भृ.1) इत्युक्तसर्वजगत्कारणं सच्छब्दवाच्यं परब्रह्मेत्यर्थः ।।
6.8.4
तस्य क्व मूलँ स्यादन्यत्रान्नात् ।
एवमेव खलु सोम्यान्नेन शुङ्गेनापो मूलमन्विच्छ,
अद्भिः सोम्य शुङ्गेन सन्मूलमन्विच्छ ।
सन्मूलाः सोम्येमाः सर्वाः प्रजाः सदायतनाः सत्प्रतिष्ठाः ।। 4 ।।
"	प्र.दी. - सुषुप्तिकाले परमात्मना जीवस्सङ्गतो भवतीति वागादीन्द्रियाणि प्राणे विशेष"
संश्लेषं प्राप्नुवन्ति इत्युक्त्वा कारणपूर्वकमेवकार्यरूपं इदं शरीरम् भवतीत्याह -
अशनायापिपासे इति ।  हे सोम्य! अशनायापिपासे मे मत्तः  विजानीहि अशितुमिच्छा अशनाया
पातुमिच्छा पिपासा ।  ते अशनायापिपासे त्वं मत्तः शृण्वित्यर्थः । यत्र - यदा,
एतत्पुरुषः अशिशिषति नाम नाम प्रसिद्धौ अशितुमिच्छतीति अशिशिषति इति लौकिकाः पुरुषाः
शब्दं प्रयुञ्जते तदा आपः अन्ने जीर्णे  आप एव अशितं भक्षितं तदन्नं  नयन्ते शरीरभावं
प्रापयन्ति । तत् - तस्मात् यथा गां  नयतीति गोनायः गोपालः गोनाय इत्युच्यते अश्वपालकः
अश्वनाय इत्युच्यते । राजपुरुषनाय इत्युच्यते । तथा  एवं तदपः पूर्वोक्तापः अशितमन्नं
न यन्तीति शरीररूपं नयन्तीति अशनाया इत्युच्यन्ते । तत्र अन्ने रसभावं नीते सति एतत्परिदृश्यमानं
शुङ्गं शरीररूपकार्याङ्कुरं भवति उत्पन्नं भवति । कारणरूपपरमात्ममूलमिदं जगदित्यर्थः
। ननु अमूलमेवेदं जगद्भविष्यतीत्यत्राह - नेदममूलं भविष्यतीति - सर्वं कार्यजातं सकारणकमेव
कारणपूर्वकमेव भविष्यति अमूलं न भविष्यतीति भावः ।
अद्य पूर्वोक्तशरीरस्य अन्नातिरिक्तकारणान्तरं कल्पयितुं मत्वा सर्वेषां परंपराकारणं
सद्रूपपरमात्मैवेत्याह - तस्य क्वमूलं स्यादिति । तस्य शरीरस्य अन्नादन्यत्र क्व मूलं
स्यात् - किं कारणं स्यात् । अन्नमेव कारणं स्यात् । कथं स्यादन्नमित्याह - अशितमन्नं
अद्भिः द्रवीकृतं जाठराग्निना पच्यमानं रसादिभावेन परिणमते । रसाच्छोणितं शोणितान्मांसं
मांसान्मेदः मेदसोस्थीनि, अस्थिभ्यो मज्जा, मज्जातश्शुक्रं तथायोषिद्भुक्तं च अन्नं
रसादिक्रमेण शोणितं रक्तं
भवति । संयुक्ताभ्यां शुक्र शोणिताभ्यां शुङ्गसदृशः अङ्कुरसदृशः देहः उत्पन्न इत्यर्थः
। अन्नादेवायं देह उत्पन्न इति यावत् । हे सोम्य! एवमेव खलु अन्नेन शुङ्गेन अन्नरूपकार्येण
अन्नस्य शरीरस्य कारणं आपो मूलमन्विच्छ उदकानिकारणमिति प्रतिपद्यस्व हे सोम्य! अद्भिश्शुङ्गेन
आपोरूपकार्येण एतासां तेजोमूलमन्विच्छ तेजःकारणमित्यन्विच्छ विजानीहि । हे सोम्य! तेजसाशुङ्गेन
तेजोरूप कार्येण  सन्मूलमन्विच्छ - तेजसः सत् सच्छब्दवाच्यः परमात्मा मूलं कारणमन्विच्छ
विजानीहि एतं सर्वेषां  प्रजानां कारणं सद्रूपः परमात्मेत्याह -  सन्मूलाः सोम्येमाः
सर्वाः प्रजाः - सन्मूलाः सदेव सद्रूपपरमात्मैव मूलं कारणं यासां ताःसन्मूलाः सत् -
परमात्मा आयतनम्  आधारं यासां ताः सदायतनाः - स्थितिहेतुरित्यर्थः ।  सति   परमात्मनि
प्रतिष्ठा यासां ताः  सत्प्रतिष्ठाः लयहेतुरित्यर्थः । तज्जलानीति शान्त  इत्यादि प्रमाणान्तरमत्रानुसन्धेयम्
।  यतो वा इमानि (तै.भृ.1) इत्युक्तसर्वजगत्कारणं सच्छब्दवाच्यं परब्रह्मेत्यर्थः ।।
6.8.5
अथ यत्रैतत्पुरुषः पिपासति नाम, तेज एव तत् पीतं नयते ।
तत् यथा गोनायोऽश्वनायः पुरुषनाय इति, एवं एतत् तेज
आचष्ट उदन्येति । तत्रैतदेव शुङ्गमुत्पतितं सोम्य विजानीहि ।
नेदममूलं भविष्यतीति ।। 5 ।।
"	प्र.दी. - देहगतरक्तप्राणादीनां तेजःकारणमित्याह - अथ - इति ।  यत्र - यदा एतत्पुरुषः"
एष पुरुषः जीवः  पिपासति नाम पातुमिच्छति जलं पिबति तदा तेज एतत्पीतजलं नयते लोहितप्राणभावं
नयते  तत् तेजः....यथा गोनायोऽश्वनायः पुरुषनाय इति व्यवहरन्ति तद्वत्, उदन्ये उदकं
नयतीति  उदन्येति, तेजः आचष्टवदतिलोक इति शेषः । दीर्घं छान्दसम् । हे सोम्य! तत्रैतदेव
शुङ्गमुत्पतितँ - तेजसा शोष्यमाणासु अप्सु तत्र एतदेवशरीराख्यं शुङ्गम् अङ्कुरम् उत्पन्नं
नेदममूलं भविष्यतीति - इदं शरीरं कारणं विना नोत्पन्नं किन्तु कारणपूर्वकमेव लोहितादिविशिष्टशरीरं जातमित्यर्थः ।।
6.8.6
तस्य क्व मूलं स्यादन्यत्राद्भ्यः ।
अद्भिः सोम्य शुङ्गेन तेजो मूलमन्विच्छ, तेजसा
सोम्य शुङ्गेन सन्मूलमन्विच्छ । सन्मूलाः सोम्येमाः
सर्वा प्रजाः सदायतनाः सत्प्रतिष्ठाः ।
यथा तु खलु सोम्येमास्तिस्रो देवताः पुरुषं प्राप्य
त्रिवृत् त्रिवृदेकैका भवति, तदुक्तं पुरस्तादेव भवति ।
अस्य सोम्य पुरुषस्य प्रयतो वाङ्मनसि सम्पद्यते,
मनः प्राणे, प्राणस्तेजसि, तेजः परस्यां देवतायाम् ।
स य एषोऽणिमा ।। 6 ।।
"	प्र.दी. - ननु शरीरस्य तेजोबन्नमूलकत्वे कथं शरीरस्य लोहितमांसास्थिरूपेण परिणाम इत्याशङ्क्य"
पूर्वोक्तमर्थं स्मारयति - तस्य क्वमूलं स्यात्  इत्यादिना ।  तस्य शरीरस्य अद्भ्योन्यत्र
क्वमूलं स्यादिति विचार्य उदकान्येव कारणमिति निश्चित्य हे सोम्य! अद्भिः शुङ्गेन लोहितादिरूपेण
परिणमिते न देहेन अङ्कुरेण हे सोम्य! तेजो मूलमन्विच्छ । अपां तेजःकारणमिति  अन्विच्छ
- जानीहि ।  तेजसा सोम्य!  शुङ्गेन   लोहितादिरूपेण परिणतस्य शरीररूपाङ्कुरस्य  सन्मूलमन्विच्छ
परमात्ममूलं, तेजसः परमात्मकारणत्वमन्विच्छ । अतः  सन्मूलाः सोम्येमाः सर्वाः प्रजाः
सदायतनाः सत्प्रतिष्ठाः - सर्वाः प्रजाः सत्कारणकाः  यथा तु खलु सोम्येमाः तिस्रो देवताः
पुरुषं प्राप्य त्रिवृत्त्रिवृदेकैका भवति । तत् पुरस्तादेव  उक्तम् । अन्नमशितं त्रेधा
विधीयते इत्यादिना पूर्वमेवोक्तं, एवं सुषुप्तिकाले
जीवस्य परमात्मनि सम्पत्तिमुक्त्वा मरणकालेऽपि जीवस्य परमात्मनि सम्पत्तिमाह -  अस्य
सोम्य पुरुषस्य प्रयत इत्यादिना । हे सोम्य! अस्य पुरुषस्य जीवस्य प्रयतस्सतः म्रियमाणस्य
सतः वाङ्मनसि सम्पद्यते मनसि वाक् लयं गता भवति, वाचः मनः प्रकृतिकत्वासम्भवात् वाग्व्यापारः
तत्र उपरमति इत्यर्थः । तदा ज्ञातयो न वदतीत्याहुः -  मनः प्राणे सम्पन्नं भवति - लीनं
भवति, वाच्युपसंहतायां मनःकेवलमननव्यापारेण वर्तते । मनोपि यदा उपसंह्रियते तदा मनःसुषुप्तकाल
इव प्राणे सङ्गतं भवति । तदा पार्श्वस्थाःज्ञातयो अयं
किमपि न विजानातीत्याहुः - तदा प्राणः ऊर्ध्वोच्छ्वासी भवति । अयं प्राणः तेजसि सम्पन्नो भवति ।
"	मनसि करणग्रामं प्राणे मनः पुरुषे च तं"
"	झडिति घटयन् भूतेष्वेनं परे च तमात्मनी"
इत्युक्तरीत्या प्राणो जीवे सम्पन्नः सन् जीवेन सह तेजश्शब्दोपलक्षितेषु सर्वेषु भूतेषु
संपन्नो भवति । ततः परं सुखदुःखोपभोगायास विश्रमाय तेजश्शब्दितानां सजीवानां भूतसूक्ष्माणां
परस्यां देवतायां परमात्मनि सम्पत्तिर्भवतीत्यर्थः । स य एषोऽणिमा - एतादृशस्सच्छब्दमयः
अन्तर्यामिब्राह्मणादि प्रसिद्धः ।  एषः अणिमा - अणुवद्दुर्विज्ञेयः । मानान्तरा गोचर इत्यर्थः ।
6.8.7
ऐतदात्म्यमिदँ सर्वम् । तत्सत्यम् । स आत्मा ।
तत् त्वमसि श्वेतकेतो इति । भूय एव मा भगवान्
विज्ञापयत्विति । तथा सोम्येति होवाच ।। 7 ।।
"	प्र.दी. - एषः  आत्मा  यस्य  जगतः तदैतदात्मा एतदात्ममेव ऐतदात्म्यम् - स्वार्थे अण्"
। एषः आत्मेति पक्षे षङाश्रयणीयः इदं सर्वं चिदचिन्मिश्रं जगत् । ऐतदात्म्यं भगवदात्मकं
तत्सत्यं प्रमाणप्रतिपन्नं  इदं - जगत् अनेन ब्रह्मणा व्याप्तं,  स आत्मा - सः परमात्मा
अस्य प्रपञ्चस्यात्मा नियन्ता, तत्त्वमसि श्वेतकेतो - हे श्वेतकेतो! तत् - पूर्वोक्तचिदचिच्छरीरक
सर्वजगत्कारणसच्छब्दवाच्यं परंब्रह्म त्वमप्यसि, त्वमपि चिदचिद्विशिष्टजगदन्तः पातित्वेन
त्वमपि सच्छब्दवाच्य परब्रह्मशरीरभूतोऽसि । चेतनाचेतनमिदं  सर्वं  यथा  तदात्मकमासीत्
त्वमपि तथा तदात्मकं परमात्मात्मकमसि । यद्वा - तत् चेतनाचेतनशरीरकं परंब्रह्मत्वं असि
- श्वेतकेतुपिण्डशरीरक जीवशरीरक परंब्रह्म असि ।  अत एव विशिष्टयो ब्रह्मणोः चिदचिद्विशिष्टयोः
अद्वैतं विशिष्टाद्वैतमिति सिद्धान्तो राद्धान्तितः । न तु जीवेश्वरयोः अद्वैतमुक्तमस्माभिः
किन्तु सूक्ष्मचिदचिद्विशिष्टस्थूलचिदचिद्विशिष्ट परब्रह्मणोः अद्वैतमुक्तम् । अत एव
एक विज्ञानेन सर्वमिदं विज्ञातं भवतीति प्रतिज्ञा च संसिद्धा अन्यथा न सिद्ध्यतीति विज्ञेया ।।
।। इति  छान्दोग्य  षष्ठप्रपाठक  अष्टमखण्ड  प्रतिपदार्थदीपिका  व्याख्या  समाप्ता ।।
6.9.1
यथा सोम्य मधु मधुकृतो निस्तिष्ठन्ति नानात्ययानां
वृक्षाणां रसान् समवहारमेकतां रसं गमयन्ति ।। 1 ।।
"	प्र.दी. - हे सोम्य! मधुकृतः मधुमक्षिकाः  यथा मधु -निस्तिष्ठन्ति मधु निष्पादयन्ति"
। नानात्ययानाम् नानादिक्षुविद्यमाननानाविध वृक्षाणां रसान् समाहृत्य समवहारं  कृत्वा
एकतां रसं मधुत्वेन ऐक्यं गमयन्ति  इत्यर्थः ।।
"	मधुनि विद्यमानाः रसाः अहमेतस्य वृक्षस्य रस इति विवेकं न लभन्ते । यथा तथा सर्वाः"
प्रजाः परमात्मनि देवदत्त-यज्ञदत्तादयः वयं सङ्गता इति न विदुः इत्याह - ते यथा इति
। ते वृक्षरसाः तत्र - मधुनि सङ्गताः यथा अहम्
अमुष्य -वकुळस्य कुटजस्य वृक्षस्यरसोऽस्मि इति विवेकं न लभन्ते । एवमेव खलु हे सोम्य!
सर्वाः प्रजाः चिदचिन्मिश्राः देवमनुष्यादयः सति, सच्छब्दवाच्ये परमात्मनिसुषुप्तिकाले
सम्पद्य सङ्गतास्सत्यः अहं देवदत्तः यज्ञदत्तपुत्रोऽहम्
इति अद्य सम्पन्ना इति मरणकाले सम्पत्स्यामहे इति न विदुः न ज्ञास्यन्तीत्यर्थः ।
6.9.2
ते यथा तत्र न विवेकं लभन्ते, अमुष्याहं, वृक्षस्य
रसोऽस्म्यमुष्याहं वृक्षस्य रसोस्मीति -एवमेव खलु
सोम्येमाः सर्वाः प्रजाः सति सम्पद्य न विदुः, सति सम्पद्यामह इति ।। 2 ।।
"	प्र.दी. - हे सोम्य! मधुकृतः मधुमक्षिकाः  यथा मधु -निस्तिष्ठन्ति मधु निष्पादयन्ति"
। नानात्ययानाम् नानादिक्षुविद्यमाननानाविध वृक्षाणां रसान् समाहृत्य समवहारं  कृत्वा
एकतां रसं मधुत्वेन ऐक्यं गमयन्ति  इत्यर्थः ।।
"	मधुनि विद्यमानाः रसाः अहमेतस्य वृक्षस्य रस इति विवेकं न लभन्ते । यथा तथा सर्वाः"
प्रजाः परमात्मनि देवदत्त-यज्ञदत्तादयः वयं सङ्गता इति न विदुः इत्याह - ते यथा इति
। ते वृक्षरसाः तत्र - मधुनि सङ्गताः यथा अहम् अमुष्य -वकुळस्य कुटजस्य वृक्षस्यरसोऽस्मि
इति विवेकं न लभन्ते । एवमेव खलु हे सोम्य! सर्वाः प्रजाः चिदचिन्मिश्राः देवमनुष्यादयः
सति, सच्छब्दवाच्ये परमात्मनिसुषुप्तिकाले सम्पद्य सङ्गतास्सत्यः अहं देवदत्तः यज्ञदत्तपुत्रोऽहम्
इति अद्य सम्पन्ना इति मरणकाले सम्पत्स्यामहे इति न विदुः न ज्ञास्यन्तीत्यर्थः ।
6.9.3
त इह व्याघ्रो वा सिंहो वा वृको वा वराहो वा कीटो वा
पतङ्गो वा दँशो वा मशको वा यद्यद्भवन्ति तदाभवन्ति ।। 3 ।।
"	प्र.दी. - सुषुप्तिकाले परमात्मनि सम्पन्ना ये जीवाः सुप्तोत्थिताः सन्तः पूर्ववासनावासिता"
उत्तिष्ठन्ति इत्याह - ते - परमात्मनि सम्पन्नाः सुषुप्ताः पुरुषाः इह - जाग्रदृशायाम्,
व्याघ्रादिसंज्ञिकाः ये जन्तवः, ते सुप्तोत्थिताः सन्तः पूर्वं जाग्रद्दशायां यत्संज्ञिका
भवन्ति तत्तत्संज्ञिकाः व्याघ्र-सिंहादिसंज्ञिकाः आभवन्ति सुषुप्तिस्थानादागत्य भवन्ति ।
6.9.4
चतुर्थो मन्त्रः
स य एषोऽणिमा । ऐतदात्म्यमिदँ सर्वम् । तत् सत्यम् ।
स आत्मा । तत् त्वमसि श्वेतकेतो इति । भूय  एव  मा
भगवान्  विज्ञापयत्विति । तथा सोम्येति होवाच ।। 4 ।।
"	प्र.दी. - सः श्वेतकेतुः सतः आगच्छाम इत्यर्थे सन्दिहानः सन्देहनि वृत्त्यर्थं भूय"
एव विज्ञापयेति पितरमुवाच -  स च एषोऽणिमा  इति । यः अन्तर्यामिब्राह्माणादिप्रसिद्धः
।  सः  पूर्वोक्तः  एषः परमात्मा अणिमा अत्यन्तसूक्ष्मः इदं सर्वम् ऐतदात्म्यम्  इति
।  इदम् - चिदचिदात्मकं सर्वं जगत्, ऐतदात्म्यम् - एषः परमात्मा, आत्मा यस्य जगतः तत्
जगत् ऐतदात्म्यमित्युच्यते । तत् भगवदात्मकं जगत् सत्यम् - प्रमाणतः प्रतिपन्नं सः आत्मा
परमात्मा अस्य जगतः आत्मा नियन्ता  तत्त्वमसि श्वेतकेतो हे श्वेतकेतो! त्वमपि तदसि परमात्मात्मकोऽसि
सर्वं खल्विदं ब्रह्म इतिवत् । सर्वस्य जगतः ब्रह्मान्तर्यामिकत्वेन यथा ब्रह्मत्वव्यवहारः ।
"	सर्व गत्वादनन्तस्य स एवाहमवस्थितः ।"
"	मत्तः सर्वमहं सर्वं मयि सर्वं सनातनः ।। (वि.पु.1-19-85)"
इतीयं श्रुतिः पराशरेणोपबृह्मिता । यथा सर्वं जगत् ब्रह्मात्मकमासीत् तवापि सर्व जगदन्तः
पातित्वेन त्वमपि भगवदन्तर्यामिकत्वेन सच्छब्दवाच्यपरब्रह्म शरीरकस्त्वमसीति भावः ।
सन्मूलाः सोम्येमाः सर्वाः प्रजाः इत्यादिना सर्वस्य जगतः सदात्मकत्वमुक्त्वा सर्व
प्रजान्तर्वर्ति श्वेतकेतोरपि सच्छब्दवाच्य परमात्मात्मकत्वमुक्तं तत्त्वमसि इत्यादिना।
अतः सर्वं चेतनाचेतनं जगत् परमात्मात्मकम् आसीत् इत्यर्थः । मृत्पिण्डकारणविज्ञानेन
घटशरावादिकं तत्कार्यं सर्वं यथा मृदात्मकमासीत् तथा सूक्ष्मचिदचिद्विशिष्टकारणपरब्रह्मज्ञानेन
चेतनाचेतनस्थूलशरीरककार्यं परब्रह्मज्ञानं विज्ञातं स्यात् । अतः एकविज्ञानेन सर्वमिदं
विज्ञातं भवतीति प्रतिज्ञा फलिता । भूय एव पुनरपि हे भगवान्! भगवन्नित्यर्थः । मा मां
प्रति विज्ञापयत्विति  श्वेतकेतुनोक्तः पिता सोम्येति होवाच हे सोम्य! इति सम्बोध्य
आचार्यः शिष्यं वक्ष्यमाणरीत्या आह ।
।। इति छान्दोग्य षष्ठप्रपाठक नवमखण्ड प्रतिपदार्थदीपिका व्याख्यासमाप्ता ।।
6.10.1
इमाः सोम्य नद्यः पुरस्तात् प्राच्यः स्यन्दन्ते ।
पश्चात् प्रतीच्यः । ताः समुद्रात् समुद्रमेवापियन्ति ।
समुद्र एव भवन्ति । ता यथा तत्र न विदुः,
इयमहमस्मि, इयमहमस्मीति ।। 1 ।।
"	प्र.दी. - गङ्गाद्या नद्यः समुद्रं प्रविष्टास्सत्यः अहं गङ्गा यमुना सरस्वती सिन्धुरहमस्मि"
इति न विदुरित्याह - इमाः सोम्य इति । दृष्टान्तमाह - हे सोम्य! इमाः गङ्गाद्याः नद्यः
पुरस्तात् प्राचीं दिशं प्रति प्रतीच्यः । प्राक् अञ्चन्ते स्यन्दन्ते स्रवन्तीति प्राच्यः
। गङ्गाद्यानद्यः पश्चात् प्रतीचीं दिशं अञ्चतीति प्रतीच्यः पश्चिमवाहिन्यः, सिन्ध्वाद्याः
नद्यः प्रसिद्धाः गङ्गाद्या नद्यः समुद्रं गताः । पुनः समुद्रात् - जलधरैः भूमौ क्षिप्तास्सत्यः,
समुद्रमेवापियन्ति - समुद्रं प्रविशन्ति । यद्वा समुद्रात् समुद्रप्रान्तदेशात् समुद्रे
प्रविष्टाभवन्ति ।  ताः -समुद्राविष्टानद्यः समुद्र एव भवन्ति - समुद्रनाम्ना व्यवह्रियन्ते
। ते - एतानद्यः तत्रस्थिताः यथा इयमहमस्मि इयमहमस्मि इति अहं गङ्गा अहं यमुनेति  न
विदुः न ज्ञातवत्यः तथा सर्वाः प्रजाः सतिसम्पद्या इति न विदुरिति वक्ष्यति ।।
6.10.2
एवमेव खलु सोम्येमाः सर्वाः प्रजाः सत आगम्य न विदुः
आगच्छामह इति । त इह व्याघ्रो वा सिंहो वा वृको वा
वराहो वा कीटो वा पतङ्गो वा दँशो वा मशको वा
यद्यद्भवन्ति तदाभवन्ति ।। 2 ।।
"	प्र.दी. -  याः याः प्रजा व्याघ्रादयः सुषुप्तिकाले परमात्मनि सम्पद्य सुषुप्त्युत्थिताः"
सत्यः व्याघ्रादय एव पुनर्भवन्ति इत्याह - हे सोम्य! एवमेव खलु गङ्गादिनद्यः यथा तथा
सर्वाः प्रजाः सत आगम्य न विदुः - स त आगच्छाम इति  न विदुः - न विज्ञातवन्तः । ते
सति सङ्गताः व्याघ्रादयः  इह जाग्रद्दशायां पूर्वं यद्यद्रूपाः भवन्ति तदा भवन्ति ।
तत्तद्व्याघ्रादिरूपा भवन्तीत्यर्थः । योऽहं सुप्तस्सोऽहं जागर्मि इत्यनुस्मरणात्
। सुप्त एव तु उत्तिष्ठति नान्यः अतस्सुषुप्तिःमुक्ति तुल्या न भवति । मुक्तेन त्यक्तपूर्वशरीरपरिग्रहणाभावादित्यर्थः ।।
6.10.3
स य एषोऽणिमा, ऐतदात्म्यमिदँ सर्वम् । तत्सत्यम् ।
स आत्मा । तत्वमसि श्वेतकेतो इति । भूय एव मा
भगवान् विज्ञापयत्विति । तथा सोम्येति होवाच ।। 3 ।।
"	प्र.दी. - उद्दालक आचार्यः श्वेतकेतुं प्रति सर्वस्य जगतः ब्रह्मात्मकत्व दार्ढ्यार्थं"
पुनरुपदिदेश - स य  इति । यः - य आत्मनि तिष्ठन्  इत्याद्यन्तर्यामिब्राह्मणादिषु प्रसिद्धः
।  सः - सच्छब्दवाच्यः  एषः - परमात्मा, अणिमा - अत्यन्तसूक्ष्मः दुर्विज्ञेयस्वरूपः,
ऐतदात्म्यमिदं सर्वम् परमात्मात्मकं एतत्  सत्यम् - प्रमाणापन्नम्,  स आत्मा परमात्मा
एतस्य नियन्ता । है श्वेतकेतो! त्वमपि सर्वजगदन्तः पातित्वेन त्वमपि ब्रह्मात्मकोऽसि
। एवमुक्तः आचार्येण भगवान् - पूज्य आचार्य! मा - मां प्रतिभूय एव दृष्टान्तपूर्वकं
विज्ञापयत्विति अवोचत् । तथास्त्विति, हे सोम्येति सम्बोध्य पिता उवाच ।।
।। इति छान्दोग्यषष्ठप्रपाठके दशमखण्डव्याख्या समाप्ता ।।
6.11.1
अस्य सोम्य महतो वृक्षस्य यो मूलेऽभ्याहन्यात् जीवान् स्रवेत्
यो मध्येऽभ्याहन्यात्, जीवन् स्रवेत्; योऽग्रेऽभ्याहन्यात्,
जीवन् स्रवेत् । स एष जीवेनाऽऽत्मनाऽनुप्रभूतः
पेपीयमानो मोदमानस्तिष्ठति ।। 1 ।।
"	प्र.दी. - सुप्तजीवोऽन्य इति । सुप्तोत्थितो जीवोन्य इति सन्दिग्धं श्वेतकेतुं प्रति"
जीवस्य नाशो नास्तीति स दृष्टान्तमाह - अस्येति । हे सोम्य! अस्य पुरतो दृश्यमानस्य महतो वृक्षस्य
बहुशाखायुक्तवृक्षस्य यः कश्चित्  मूले अभ्याहन्यात्  परश्वादिना सकृद्घातं कुर्यात्
सः वृक्षः  जीवन् स्रवेत् न शष्यति, मध्ये - मध्यप्रदेशे यः अभ्याहन्यात् जीवन् स्रवेत्
न नश्येत्,  यः अग्रे अभ्याहन्यात् हन्ति,  स वृक्षः जीवन् स्रवति सघातितः  एषः वृक्षः
इदानीं जीवेनात्मनाऽनुप्रभूतः अनुव्याप्तः पेपीयमानः - अत्यर्थं पादैः उदकं पिबन्
मोदमानः हर्षं प्राप्नुवन् स जीवन् तिष्ठति प्रारब्धदेहधारणपर्यन्तं जीवो न नश्यति इति भावः ।
6.11.2
तस्य यदेकाँ शाखां जीवो जहाति, अथ सा शुष्यति;
द्वितीयां जहाति, अथ सा शुष्यति; तृतीयां जहाति, अथ
सा शुष्यति; सर्वं जहाति, सर्वः शुष्यति  एवमेव खलु
सोम्य विद्धीति होवाच ।। 2 ।।
"	प्र.दी. - कालकर्मवशात् वृक्षस्थ जीवः यां यां शाखां त्यजति सा सा शुष्यति इति । सर्वं"
त्यजति, सर्वः शुष्यति इति एवमेव मनुष्यादि दाष्ट्रान्तिकेषु ज्ञातव्य इत्याह - तस्य
इति । यत् यदा तस्य वृक्षस्य एकां शाखाम् वृक्षापादमस्तकव्याप्तजीवः जहाति त्यजति ।
अथ जीव गमनानन्तरं सा शाखा शुष्यति - शुष्का भवति । यदा द्वितीयां तृतीयां जहाति - द्वितीया-तृतीया
च शुष्यति । यदा जीवः कालकर्मवशात् सर्वं सर्वशाखा युक्तवृक्षं त्यजति । तदा सर्वोऽपि
वृक्षः आमूलाग्रम् शुष्यति - मनुष्यादिवद्वृक्षस्य वाग्व्यापाराद्यसम्भवात्कथं जीववत्वं
वृक्षस्येत्युक्तौ रसस्रवणशोषणादिरूपलिङ्गाद्वृक्षादीनां जीववत्वं गम्यते । अनेन स्थावराः
अचेतना इति बौद्धकाणादिमतो निरस्त इति वेदितव्यः । हे सोम्य! एवमेव खलु मनुष्यादिविषये
च  विद्धि इति  ज्ञातव्य इति पिता उवाच मनुष्यसम्बन्धि बधिर श्रोत्रकाणनेत्रादिषु कालकर्मवशात्
तत्रस्थ जीवो गत इति ज्ञेयः, न तु नष्टः इत्यर्थः ।
6.11.3
जीवापेतं वाव किलेदं म्रियते; न जीवो म्रियते इति ।
स य एषोऽणिमा, ऐतदात्म्यमिदँ सर्वम् । तत् सत्यम् ।
स आत्मा । तत्त्वमसि श्वेतकेतो इति ।  भूय
एव  मा  भगवान्  विज्ञापयत्विति ।
यथा  सोम्येति होवाच ।। 3 ।।
"	प्र.दी. - मनुष्यादिजीवमरणं देहत्यागकृतं न तु जीवो म्रियते इतीत्याह - जीवापेतम् इति"
। जीवो म्रियते इति लोकव्यवहारः । इदं परीदृश्यमानं मनुष्यादिशरीरं जीवापेतं सत् - जीवेन
त्यक्तं चेत्, जीवो म्रियते इति जनाः व्यहरन्ति । सुप्तस्य जीवस्य यदि नाशः तथा चेत्कृतनाशः
अकृताभ्यागमप्रसङ्गः प्रसज्यते । अतो जीवः सननाश इति ज्ञोत एव एवेत्यधिकरणे व्यासार्यैः
यदुक्तं  स य एषोऽणिमा इत्यर्थस्तु पूर्वमुक्तः । एवं बोधितस्य श्वेतकेतोः अणिम्नः
सच्छब्दवाच्य परब्रह्मणः - अनेक ब्रह्माण्डसृष्टिः कथं जातेति शङ्का जाता । अत एव भूय
एव मा भगवान् विज्ञापयत्विति पितरमवोचत् । तथा सोम्येति पिता उवाचेत्यर्थः ।।
।। इति छान्दोग्य षष्ठप्रपाठके एकादशखण्ड प्रतिपदार्थदीपाकायाम् नवमावतारिका समाप्ता ।।
6.12.1
न्यग्रोधफलमद आहरेति । इदं भगव इति । भिन्धीति ।
भिन्नं भगव इति ।  किमत्र पश्यसीति ।  अण्व्य  इवेमा
धाना भगव इति । आसामङ्गैकां भिन्धीति । भिन्ना  भगव
इति । किमत्र  पश्यसीति । न किञ्चन भगव इति ।। 1 ।।
"	प्र.दी.  - सकलजगच्छरीरकपरमात्मनः अनन्तकोटि- ब्रह्माण्डसृष्टिविषयकदृष्टान्तमाह -"
न्यग्रोधफलमाहरेति । हे सोम्य! पुरोवर्ति न्यग्रोधफलम् वटवृक्षफलं आहरेति कुमारमुवाच
। इत्युक्तः कुमारः तथा चकार, भो भगवन्! इति सम्बोध्य इदं फलं भिन्धीति पित्रा उक्तः
हे भगवः! भिन्नम् इत्युक्तवान् । किमत्र  पश्यसीति पित्रोक्तः  अण्व्य इव अणुरूपा एव
धानाः बीजानि मया दृष्टानि इत्युक्तवान् भगवानिति सम्बोध्य आसामङ्गैकां धानां भिन्धीति
अवोचत् । किमत्र  पश्यसि इत्याचार्यैणोक्तः हे भगवः! आचार्य  न किञ्चनेति दुर्विज्ञेयत्वात्
तत्रत्य अङ्कुरादिकम् अपश्यन् न किञ्चनेत्युक्तं तत्रांकुरादिकम् अस्तीति कथं त्वया
ज्ञातमिति चेत् अन्यत्र मृत्सहितोदकसिक्त बीजादुत्पन्नं अङ्कुरादिकं दृष्ट्वा धानायामन्तः
अङ्कुरादिकमस्तीति ऊह्यमिति यावत् ।।
6.12.2
तँ होवाच - यं वै सोम्यैतमणिमानं न निभालयसे,
एतस्य वै किल सोम्यैषोऽणिम्न एवं महान् न्यग्रोधस्तिष्ठति ।। 2 ।।
"	प्र.दी. - एतद्धानाय महान्यग्रोधस्सफलोयमुत्तिष्ठतीत्याह - तमिति । सोम्येति सम्बोध्य"
पिता तं श्वेतकेतुमुवाच - यं वै अणिमानम् अतिसूक्ष्मं वटबीजस्थं तं कारणं न निफालयसि
न पश्यसि, हे सोम्य! एषः महान्यग्रोधः सफलः वृक्षः अणिम्नः अतिसूक्ष्मस्य एतस्य बीजान्तरितस्य
सूक्ष्मस्य कार्यभूतः तिष्ठति उत्तिष्ठति इत्यर्थः ।।
6.12.3
श्रद्धत्स्व सोम्येति । स य एषोऽणिमा, ऐतदात्म्यमिदँ सर्वम् ।
तत्सत्यम् । स आत्मा । तत्त्वमसि श्वेतकेतो इति ।
भूय एव मा भगवान् विज्ञापयत्विति ।
तथा सोम्येति होवाच ।। 3 ।।
"	प्र.दी. - अणुपरिमाणक सच्छब्दवाच्य परब्रह्मणः स्थूलमिदं सर्वं जगदुत्पन्नमित्यर्थे"
श्रद्धाकर्तव्येत्याह - श्रद्धत्स्व सोम्येति । सः प्रसिद्धः  एषः पूर्वोक्तः  अणिमा
- अतिसूक्ष्मः यः - परमात्मा तस्मादिदं सर्वम्  जगदुत्पन्नमिति श्रद्धत्स्व वटबीजदृष्टान्तात्
श्रद्धां कुरु - तत्र विश्वासं कुरु । एतदुत्पन्नं कार्यरूपं जगत् सफल न्यग्रोधवत्सत्यम्
- सः परमात्मा एतस्य जगतः आत्मा नियामकः  तत्त्वमसि श्वेतकेतो त्वमपि तदात्मकः तन्नियामकः
दृष्टान्तवत् सतः जगदुत्पत्तेः अनुपलम्भान्न श्रद्धेयं, भूय एव मा भगवान् विज्ञापयत्विति
शिष्येणोक्तः आचार्यः तथेति आचार्यः शिष्यमुवाच ।।
।। इति छान्दोग्य षष्ठप्रपाठके द्वादशखण़्डव्याख्यासमाप्ता ।।
6.13.1
लवणमेतदुदकेऽवधायाथ मा प्रातरुपसीदथा इति ।
स  ह तथा चकार । तँ होवाच यद्दोषा लवणमुदकेऽवाधाः,
अङ्ग! तदाहरेति । तद्धावमृश्य न विवेद ।
यथा विलीनमेवाङ्ग ।। 1 ।।
"	प्र.दी. - सर्वत्र विद्यमानं सद्रूपं परं ब्रह्म अतिसूक्ष्मत्वात् चक्षुषा दुर्विज्ञेयं"
उपायान्तरेण ज्ञेयमिति स दृष्टान्त पूर्वकमाहाचार्यं लवणमेतत्  इति । पिता पुत्रमुवाच
दोषा रात्रौ एतदनुभूयमानं लवणम् उदके अवधाय - निक्षिप्य प्रातः - प्रातःकाले मामत्समीपं
उपसीदथा इत्युक्तः मत्समीपं मा गन्तव्यमित्युक्तः सः पुत्रः तथा चकार पित्रोक्त प्रकारं
कृत्वा पितरमुवाच अनन्तरं हे अङ्ग - पुत्र! दोषायां यल्लवणमुदके अवाधा  -  निक्षिप्तं
तदाहरेति उक्तः, तद्धा
तद्धि  अवमृश्य उदके आलोड्य उदके विद्यमानमपि लवणं न विवेद न ज्ञातवान् हस्तचक्षुर्भ्यां
गृहीतुं द्रष्टुं वा शक्यमभूदित्यर्थः । हे अङ्गशिष्य! यथा विलीनं लवणं न विजानासि तथा
विद्यमानपरब्रह्मापि ज्ञातुमशक्यमिति यावत् ।।
6.13.2
अथास्याऽऽदावाचामेति; कथमिति । लवणमिति ।
मध्यादादाचामेति; कथमिति । लवणमिति ।
अन्तादाचामेति; कथमिति । लवणमिति ।
अभिप्रास्यैतत् अथ मोपसीदथा इति । तद्ध तथा चकार ।
तच्छश्वत् संवर्तते । तँ होवाच - अत्र वाव किल सत्
सोम्य न निभालयसे अत्रैव किलेति ।। 2 ।।
"	प्र.दी.  - चक्षुषा त्वचा अग्राह्यस्य लवणस्य उपायान्तरेण ग्रहणं दर्शयत्याचार्य इत्याह"
- अस्यान्तादाचामेति । अस्य उदकस्य अन्तात् उपरिभागे विद्यमानमुदकं गृहीत्वा  आचामेति
पित्रा उक्तः पुत्रः तथा अकरोत् । कथमभूत्? लवणमित्युक्तः मध्यादौ आचामेत् । उदकमध्ये
उदकमुद्धुत्य आचामेदित्युक्तः, तथा करोत् कथं आसीत् इत्युक्तः लवणमित्युक्तः आचार्यः
अन्तादाचामेदित्यवदत् । तथा कृतवान् । कथम्? इत्युक्तः लवणमित्यवदत् । अथ - अनन्तरम्
अभिप्रास्य तदुदकं त्यक्त्वा मोपसीदथा इति । मत्समीपमागत्येत्युक्तः तद्ध तथा चकार ।
तत् लवणं उदके शश्वत् सर्वकालं  वर्तते । एवम् उक्तवन्तं शिष्यं प्रत्याचार्य उवाच -
किमिति । रसनेन्द्रियेण उपलभ्यतया विद्यमानलवणरूपं वस्तु यथा चक्षुषा त्वचानोपलभसे तथा
अत्र जगति सर्वान्तरात्मतया विद्यमानं सद्रूपं परब्रह्मवस्तु आगमाचार्योपदेशादिभिरवगन्तुं
शक्यं अन्यथा स्वबुद्ध्या स्वचक्षुरादिः द्रष्टमशक्यं हे सोम्य! सत् परं ब्रह्म अत्रैव
जगति वर्तत इति  न  निभालयसे किल द्रष्टुं न शक्तोऽसि किल एवं सर्वत्र वर्तमानं न पश्यसीत्यर्थः ।
"	सर्व व्यापिनः सच्छब्दितस्य परमात्मनः अवगत्युपायं दृष्टान्तान्तरेण प्रदर्शयेति प्रार्थित"
आचार्यस्तथास्त्त्वित्युक्तवानित्याह -  स य एषोऽणिमा ऐतदात्म्यम् इति । अस्यार्थस्तु
पूर्वमेव उक्तः ।  भूय एव मा भगवान्विज्ञापयत्विति इत्युक्तः । तथा सोम्येति होवाच ।
तथास्तु इति शिष्यमुक्तवान् ।
6.13.3
स य एषोऽणिमा ऐतदात्म्यमिदँ सर्वम् ।
तत्सत्यम् स आत्मा । तत्त्वमसि श्वेतकेतो इति ।
भूय एव मा भगवान् विज्ञापयत्विति ।
तथा सोम्येति होवाच ।। 3 ।।
"	प्र.दी.  - चक्षुषा त्वचा अग्राह्यस्य लवणस्य उपायान्तरेण ग्रहणं दर्शयत्याचार्य इत्याह"
- अस्यान्तादाचामेति । अस्य उदकस्य अन्तात् उपरिभागे विद्यमानमुदकं गृहीत्वा  आचामेति
पित्रा उक्तः पुत्रः तथा अकरोत् । कथमभूत्? लवणमित्युक्तः मध्यादौ आचामेत् । उदकमध्ये
उदकमुद्धुत्य आचामेदित्युक्तः, तथा करोत् कथं आसीत् इत्युक्तः लवणमित्युक्तः आचार्यः
अन्तादाचामेदित्यवदत् । तथा कृतवान् । कथम्? इत्युक्तः लवणमित्यवदत् । अथ - अनन्तरम्
अभिप्रास्य तदुदकं त्यक्त्वा मोपसीदथा इति । मत्समीपमागत्येत्युक्तः तद्ध तथा चकार ।
तत् लवणं उदके शश्वत् सर्वकालं  वर्तते । एवम् उक्तवन्तं शिष्यं प्रत्याचार्य उवाच -
किमिति । रसनेन्द्रियेण उपलभ्यतया विद्यमानलवणरूपं वस्तु यथा चक्षुषा त्वचानोपलभसे तथा
अत्र जगति सर्वान्तरात्मतया विद्यमानं सद्रूपं परब्रह्मवस्तु आगमाचार्योपदेशादिभिरवगन्तुं
शक्यं अन्यथा स्वबुद्ध्या स्वचक्षुरादिः द्रष्टमशक्यं हे सोम्य! सत् परं ब्रह्म अत्रैव
जगति वर्तत इति  न  निभालयसे किल द्रष्टुं न शक्तोऽसि किल एवं सर्वत्र वर्तमानं न पश्यसीत्यर्थः ।
"	सर्व व्यापिनः सच्छब्दितस्य परमात्मनः अवगत्युपायं दृष्टान्तान्तरेण प्रदर्शयेति प्रार्थित"
आचार्यस्तथास्त्त्वित्युक्तवानित्याह -  स य एषोऽणिमा ऐतदात्म्यम् इति । अस्यार्थस्तु
पूर्वमेव उक्तः ।  भूय एव मा भगवान्विज्ञापयत्विति इत्युक्तः । तथा सोम्येति होवाच ।
तथास्तु इति शिष्यमुक्तवान् ।
।। इति छान्दोग्यषष्ठप्रपाठके त्रयोदशः खण्डः ।।
6.14.1
यथा सोम्य पुरुषं गन्धारेभ्योऽभिनद्धाक्षमानीय तं
ततोऽतिजने विसृजेत् । स यथा तत्र प्राङ्वोदङ्वाऽधाराङ्वा
प्रध्मायीत अभिनद्धाक्ष आनीतोऽभिनद्धाक्षो विसृष्टः ।। 1 ।।
"	प्र.दी.  - चोरैः अभिनद्धाक्षरसन् आनीतः पुरुषः केनचित्परमकारुणिकेन गन्धारदेशस्तु"
उत्तरदिशिस्थित इत्युपदिष्टः यथा गन्धारदेशानुपैति तथा त्वमपि सदात्मानं जानासीति द्वाभ्यां
मन्त्राभ्यां आह -  यथा सोम्य इति । हे सोम्य! चोरेभ्यः अभिनद्धाक्षम् बद्ध चक्षुषं
कृत्वा गन्धारेभ्यः गन्धारदेशेभ्यः आनीय तं - आनीतं पुरुषं ततः - अनन्तरं  अतिजने -
जनरहिते अरण्ये विशेषजनरहितप्रदेश इत्यर्थः । विसृजेत् यदि सः - पुरुषः  यथा तत्र प्राङ्वोदङ्वा
प्राङ्मुखो उदङ्मुखो वा स्थितः अधो मुखो वा अभिनद्धाक्ष एव स्थितः दिग्भ्रमोऽपि अहं
गम्धारदेशेभ्यः चोरैः अभिनद्धाक्ष एव आनीतः इति प्रध्मायीत अत्र विसृष्टः इत्याक्रोशति ।।
6.14.2
तस्य यथाऽभिनहनं प्रमुच्य प्रब्रूयादेतां दिशं गन्धारा एतां दिशं
व्रजेति; स ग्रामात् ग्रामं पृच्छन् पण्डितो मेधावी
गन्धारानेवोपसम्पद्येत । एवमेवेहाऽऽचार्यवान् पुरुषो वेद ।
तस्य तावदेव चिरं यावन्न विमोक्ष्ये अथ सम्पत्स्य इति ।। 2 ।।
"	प्र.दी. - अभिनद्धाक्षः पुरुषः केनचित्परमकारुणिकेन गन्धारदेशम् एतन्मार्गेण गच्छेत्युपदिष्टः"
तेन विमुक्ताक्षः मेधावी यथा तेन मार्गेण गन्धारदेशानुपयाति तद्वत्परमकारुणिकेन आचार्येण
उपदिष्टः सर्वजगत्कारणं सच्छब्दवाच्य परमात्मानं सम्पद्यविमुक्तो भवतीत्याह - तस्य यथा
इति । यथा कश्चित्कारुणिकः, तस्य पिनद्धाक्षस्य अभिनहनम् अक्षिबन्धनं प्रमुच्य - विमुच्य
यथा प्रब्रूयात् । एतां दिशम् उत्तरां दिशं व्रजेति गच्छेत् यदि त्वं गन्धारानेव प्राप्स्यसीत्युक्तः
सः - पण्डितः ज्ञानी मेधावी । ऊहापोहज्ञः ग्रामात् ग्रामं पृच्छन्, गन्धारानेव उपपद्येत
- गन्धारदेशान् प्राप्तो भवति । तथा पुरुषः जीवः आचार्यवान् यदि साम्प्रदायज्ञानयुक्ताचार्यलब्धभगवत्स्वरूपरूपगुणज्ञः
सन् वेद यदि ब्रह्मात्मकस्त्वमसि इत्याचार्येण उक्तः, अहमपि परब्रह्मान्तर्यामिकत्वेन
प्रब्रह्मात्मकोऽस्मीति ज्ञानवान् यदि ब्रह्मात्मकत्वमनुसन्धत्ते सः विमुक्ताभिनद्धाक्ष
पुरुषवन्निर्दुःखो भवति । तस्य - तादृशब्रह्मात्मकोऽस्मि इत्यनुसन्धाननिष्ठस्य तावदेव
चिरम् - तावानेवकाल विळम्बः, यावत् - प्रारब्धकर्मारब्धशरीरात् न विमोक्ष्यते ।  अथ
- अनन्तरं  सम्पत्स्यते सद्रूपं परंब्रह्म प्राप्स्यते । न विमोक्ष्ये सम्पत्स्ये इति
पुरुषव्यत्ययः छान्दसः; इत्युक्तवानाचार्यः इत्यर्थः । अनुभवैकविनाश्यं प्रारब्धं ब्रह्मविद्या
जनक एतद्देहैकविनाश्यमिति एतदन्य देहान्तरविनाश्यमिति  द्विविधं । अतः ब्रह्मविद्यायोनिशरीरपातानन्तरमेवेति
न नियमः ।  सर्वे  पाप्मानः  प्रदूयन्त  इति सर्वपुण्यपापकर्मनाशानन्तरमेव मोक्ष इति सर्वमत राद्धान्तः ।
6.14.3
स य एषोऽणिमा, ऐतदात्म्यमिदँ सर्वम् । तत्सत्यम् ।
स आत्मा । तत्वमसि श्वेतकेतो इति । भूय एव मा
भगवान् विज्ञापयत्विति । तथा सोम्येति होवाच ।। 3 ।।
"	प्र.दी. -  ननु देहादिसम्बन्धिनिवृत्तिपूर्विकापरब्रह्मसम्पत्तिः न श्रद्धेयेति पुत्रेण"
मन्वानेन भूय एव मा भगवान् विज्ञापयत्विति प्रार्थितः तथेत्युवाच पिता - स य एषोऽणिमा
ऐतदात्म्यम् इति ।   स य एषोऽणिमा ऐतदात्म्यम् इदं सर्वं तत्सत्यं स आत्मा तत्त्वमसि
श्वेतकेतो इत्यस्यार्थस्तु उक्तः । परब्रह्म सम्पत्तिः देहादिसम्बन्धनिवृत्तिपूर्विकेति
न श्रद्धेयेति मन्वानेन पुत्रेण भूय एव मा भगवान् विज्ञापयत्विति पुत्रेण प्रार्थितः तथा सोम्येति पिता
उवाच उक्तवान् किल ।।
।। इति छान्दोग्यषष्ठप्रपाठकं चतुर्दशखण्ड दीपिका समाप्ता ।।
6.15.1
पुरुषँ  सोम्योपतापिनं  ज्ञातयः  पर्युपासते, जानासि मां
जानासि मामिति । तस्य यावन्न वाङ्मनसि सम्पद्यते मनः
प्राणे प्राणस्तेजसि तेजः परस्यां देवतायाम्, तावज्जानाति ।। 1 ।।
"	प्र.दी.	- मुमूर्षुः पुरुषः पर्युपासतः ज्ञातीन् सद्रूप परमात्म सम्पत्तिपर्यन्तं जानातीत्याह"
- पुरुषं इति । हे सोम्य! शिष्य उपतापिनम् ज्वराद्युपतापवन्तं पुरुषं-जानासि मां जानासिमामिति
वदन्तः पर्युपासते ज्ञातयः भार्यापुत्रादयः समीपे वसन्ति । यावत् अस्य मुमूर्षोः जीवस्य
वाक् - वाग्व्यवहारः मनसि सम्पद्यते - मनसि   न  लीनो भवति । मनः प्राणे लीनं न भवति
। प्राणस्तेजसि लीनो न भवति । तेजः - भूतान्तरजीवयुक्तं तेजः, परस्यां देवतायाम् यावन्न
सम्पद्यते सम्पन्नं न भवति, तावत्कालं पर्युपासतः ज्ञातीन् जानाति ।।
"	सर्वे संसारिणोऽपि मरणदशायां परमात्मनि सम्पद्यन्ते तदा समीपस्थज्ञातीन् न जानान्ति"
मुक्तस्यापि एतत्समानं ज्ञानीतु शतं चैका च (क.उ.6-16) इति श्रुत्या ब्रह्मरन्ध्रनाडीं
विभिद्य सूर्यद्वारेणैते विरजाः प्रयान्तीति  श्रुत्या -
"	मुक्तार्चिर्दिनपूर्वपक्षषडुदङ्मासाब्दवातांशुम-"
"	द्गौविद्युद्वरुणेन्द्रधातृमहितस्सीमान्तसिन्ध्वाप्लुतः ।"
"	श्रीवैकुण्ठमुपेत्य नित्यमजडं तस्मिन्परब्रह्मणि"
"	सायुज्यं समवाप्यनन्दति समं तेनैव धन्यः पुमान् ।।"
इत्यभियुक्तोक्तेः । सूर्याद्यातिवाहिकगणानुनीतः परमपदं प्राप्य विरजां तीर्त्वा परब्रह्मसायुज्यं
प्राप्य तेन साकं सर्वान् कामान् आप्नोति इत्यर्थः ।।
6.15.2
अथ यदाऽस्य वाङ्मनसि सम्पद्यते मनः प्राणे
प्राणस्तेजसि तेजः परस्यां देवतायाम्, अथ न जानाति ।। 2 ।।
"	प्र.दी.	- मुमूर्षुः पुरुषः पर्युपासतः ज्ञातीन् सद्रूप परमात्म सम्पत्तिपर्यन्तं जानातीत्याह"
- पुरुषं इति । हे सोम्य! शिष्य उपतापिनम् ज्वराद्युपतापवन्तं पुरुषं-जानासि मां जानासिमामिति
वदन्तः पर्युपासते ज्ञातयः भार्यापुत्रादयः समीपे वसन्ति । यावत् अस्य मुमूर्षोः जीवस्य
वाक् - वाग्व्यवहारः मनसि सम्पद्यते - मनसि   न  लीनो भवति । मनः प्राणे लीनं न भवति
। प्राणस्तेजसि लीनो न भवति । तेजः - भूतान्तरजीवयुक्तं तेजः, परस्यां देवतायाम् यावन्न
सम्पद्यते सम्पन्नं न भवति, तावत्कालं पर्युपासतः ज्ञातीन् जानाति ।।
"	सर्वे संसारिणोऽपि मरणदशायां परमात्मनि सम्पद्यन्ते तदा समीपस्थज्ञातीन् न जानान्ति"
मुक्तस्यापि एतत्समानं ज्ञानीतु शतं चैका च (क.उ.6-16) इति श्रुत्या ब्रह्मरन्ध्रनाडीं
विभिद्य सूर्यद्वारेणैते विरजाः प्रयान्तीति  श्रुत्या -
"	मुक्तार्चिर्दिनपूर्वपक्षषडुदङ्मासाब्दवातांशुम-"
"	द्गौविद्युद्वरुणेन्द्रधातृमहितस्सीमान्तसिन्ध्वाप्लुतः ।"
"	श्रीवैकुण्ठमुपेत्य नित्यमजडं तस्मिन्परब्रह्मणि"
"	सायुज्यं समवाप्यनन्दति समं तेनैव धन्यः पुमान् ।।"
इत्यभियुक्तोक्तेः । सूर्याद्यातिवाहिकगणानुनीतः परमपदं प्राप्य विरजां तीर्त्वा परब्रह्मसायुज्यं
प्राप्य तेन साकं सर्वान् कामान् आप्नोति इत्यर्थः ।।
6.15.3
स य एषोऽणिमा, ऐतदात्म्यमिदँ सर्वम् । तत् सत्यम् ।
स आत्मा । तत्त्वमसि श्वेतकेतो इति । भूय एव मा
भगवान् विज्ञापयत्विति । तथा सोम्येति होवाच ।। 3 ।।
"	प्र.दी. - स य एषोऽणिमा, ऐतदात्म्यम् इत्यादेः अर्थस्तु उक्तः । ननु देव-मनुष्यादि"
प्रकृत्यात्मकत्वाभिसन्धाने अनर्थो भवतीति सदात्मकत्वाभिसन्धाने तु मोक्षप्राप्तिः इत्यहं
न श्रद्दधेयमिति मन्यमानेन श्वेतकेतुना भूय एव मा भगवान् विज्ञापयत्विति प्रार्थितः
तथास्त्विति पिता उवाच इत्यर्थः ।।
।। इति छान्दोग्य षष्ठ प्रपाठके श्रीभाष्यं रामानुजाचार्यकृतापंचदशखण्ड प्रतिपदार्थदीपिका समाप्ता ।।
6.16.1
पुरुषं सेम्योत हस्तगृहीतमानयन्ति, अपहार्षीत्
स्तेयमकार्षीत् परशुमस्मै तपतेति । स यदि
तस्य कर्ता भवति, तत एवानृतमात्मानं कुरुते ।
सोऽनृताभिसन्धोऽनृतेनाऽऽत्मानमन्तर्धाय परशुं तप्तं
प्रतिगृह्णाति । स दह्यते । अथ हन्यते ।। 1 ।।
"	प्र.दी. - अनृतार्थाभिसन्धानयुक्तस्य अनर्थो भवति इति स दृष्टान्तमाह - पुरुषं सोम्य"
इति । हे सोम्य! राजभटाः परधनापहारिणं पुरुषं अयं स्तेयं चौर्यमकार्षीत् अकरोदित्यन्यैः
पृष्टाः अपहार्षीत् परधनं अपहृतवान् स्तेयमकार्षीत् अपहरणं च चौर्यरूपेण कृतं न तु प्रत्यक्षतः
। तथापि नाहं स्तेयं करोमीति वदति तस्य चौर्यशोधनार्थं तस्मै परशुं आयसपिण्डं तपत दहत
इति वदन्तः यदि तस्य कर्ता भवति स्तेयमकरोदयं आत्मानं अनृतम् कुरुते । सः - चोरः अनृताभिसन्धः
- अनृतेन - असत्येन आत्मानम् अन्तर्धाय - आच्छाद्य तप्तं - अग्नितप्तं परशुं आयसायुधविशेषं
प्रतिगृह्णाति । हस्तैः परिगृह्यते सः दह्यते दग्धो भवति ।
"	अथ  -  अनन्तरम्  अयं स्तेयीति हन्यते राजभटैरिति शेषः दण्ड्यत इत्यर्थः ।।"
"	अथ - तस्य चौर्यस्य कर्मणः  अकर्ता स्यात् ततः आत्मानं सत्यं सत्याभिसन्धियुक्तं कुरुते"
सत्याभिसन्धः - सत्य प्रतिज्ञः सः सत्येनात्मानम् अन्तर्धाय नाहं करोमीति सत्यप्रतिज्ञां
कृत्वा तप्तं अग्नितप्तं परशुं प्रतिगृह्णाति हस्तैः गृहीतवान् भवति सत्यसन्धानात् सः
न दह्यते - अथ अनन्तरं मुच्यते; अयं न स्तेयी अस्माभिः निरपराधः परीक्षित इति राजभटैः त्यज्यते ।।
"	प्र.दी. - अनृतार्थाभिसन्धानयुक्तस्य अनर्थो भवति इति स दृष्टान्तमाह - पुरुषं सोम्य"
इति । हे सोम्य! राजभटाः परधनापहारिणं पुरुषं अयं स्तेयं चौर्यमकार्षीत् अकरोदित्यन्यैः
पृष्टाः अपहार्षीत् परधनं अपहृतवान् स्तेयमकार्षीत् अपहरणं च चौर्यरूपेण कृतं न तु प्रत्यक्षतः
। तथापि नाहं स्तेयं करोमीति वदति तस्य चौर्यशोधनार्थं तस्मै परशुं आयसपिण्डं तपत दहत
इति वदन्तः यदि तस्य कर्ता भवति स्तेयमकरोदयं आत्मानं अनृतम् कुरुते । सः - चोरः अनृताभिसन्धः
- अनृतेन - असत्येन आत्मानम् अन्तर्धाय - आच्छाद्य तप्तं - अग्नितप्तं परशुं आयसायुधविशेषं
प्रतिगृह्णाति । हस्तैः परिगृह्यते सः दह्यते दग्धो भवति ।
"	अथ  -  अनन्तरम्  अयं स्तेयीति हन्यते राजभटैरिति शेषः दण्ड्यत इत्यर्थः ।।"
"	अथ - तस्य चौर्यस्य कर्मणः  अकर्ता स्यात् ततः आत्मानं सत्यं सत्याभिसन्धियुक्तं कुरुते"
सत्याभिसन्धः - सत्य प्रतिज्ञः सः सत्येनात्मानम् अन्तर्धाय नाहं करोमीति सत्यप्रतिज्ञां
कृत्वा तप्तं अग्नितप्तं परशुं प्रतिगृह्णाति हस्तैः गृहीतवान् भवति सत्यसन्धानात् सः
न दह्यते - अथ अनन्तरं मुच्यते; अयं न स्तेयी अस्माभिः निरपराधः परीक्षित इति राजभटैः त्यज्यते ।।
6.16.3
स यथा  तत्र न दाह्येत ऐतदात्म्यमिदँ सर्वम् ।
तत् सत्यम् । स आत्मा ।  तत्त्वमसि  श्वेतकेतो  इति  ।
तद्धास्य विजज्ञाविति विजज्ञाविति ।। 3 ।।
"	प्र.दी. - सत्याभिसन्धः पुमान् यथा न दह्यते तथा सर्वं जगत् सदात्मकमित्यभिसन्धानवतः"
जन्मजरामरणरूपानर्थो नास्तीत्याह - स यथा इति । सः सत्याभिसन्धः पुरुषः तत्र चौर्यकर्मणि
यथा न दह्यते विमुच्यते तदा ऐतदात्म्यमिदँ सर्वं तत्सत्यं स आत्मा तत्त्वमसि श्वेतकेतो
इत्यस्यार्थ उक्तः । एवं त्वमपि सत्याभिसन्धिमान् भवेत्याचार्येणोक्त अयं श्वेतकेतुः
तद्धास्य विजज्ञाविति विजज्ञाविति । तत् सद्ब्रह्मात्मकत्वविज्ञानं तस्य गुरोर्वचनाद्विजज्ञौ
- विज्ञातवान् किल, विजज्ञौ इति द्विरुक्तिः अध्यायसमाप्ति बोधिका ।।
।। इति श्रीमच्छ्रीभाष्यं जगन्नाथाचार्यसूनु रामानुजाचार्यकृतिषु दशविधोपनिषदन्तर्गत
छान्दोग्यषष्ठप्रपाठक प्रतिपदार्थदीपिका नामक व्याख्यायां नवमावतारिका समाप्ता ।।
7.1.1
अधीहि भगव इति होपससाद सनत्कुमारं नारदस्तँ होवाच
यद्वेत्थ तेन मोपसीदततस्त ऊर्वं वक्ष्यामीति ।। 1 ।।
7.1.2
स होवाचर्ग्वेदं भगवोऽध्येमि यजुर्वेदँ सामवेदमाथर्वणं
चतुर्थमितिहासपुराणं पञ्चमं वेदानां वेदं पित्र्यँ राशिं दैवं
निधिं वाकोवाक्यमेकायनं देवविद्यां ब्रह्मविद्यां भूतविद्यां
क्षत्रविद्यां नक्षत्रविद्याँ सर्पदेवजनविद्यामेतद्भगवोऽध्येमि ।। 2 ।।
7.1.3
सोऽहं भगवो मन्त्रविदेवाऽस्मि ; नाऽऽत्मवित् ।
श्रुतँ ह्येव मे भगवद्दृशेभ्यः, तरति शोकमात्मविदिति ।
सोऽहं भगवः शोचामि, तं मा भगवाञ्छोकस्य पारं
"तारयत्विति । तँ	 होवाच यद्वै किञ्चैतदद्यगीष्ठाः, नामैवैतत् ।। 3 ।।"
7.1.4
नाम वा ऋग्वेदो यजुर्वेदः सामवेद आथर्वणश्चचतुर्थ
इतिहासपुराणः पञ्चमो वेदानां वेदः पित्र्यो राशिः दैवो
निधिः वाकोवाक्यमेकायनं देवविद्या ब्रह्मविद्या भूतविद्या
क्षत्रविद्या नक्षत्रविद्या सर्पदेवजनविद्या नामैवैतन्नामोपास्वेति ।। 4 ।।
7.1.5
स यो नाम ब्रह्मेत्युपास्ते, यावन्नाम्नो गतं तत्रास्य
यथाकामचारो भवति,यो नाम ब्रह्मेत्युपास्ते ।
आस्ति भगवो नाम्नो भूय इति । नाम्नो वाव
भयोऽस्ति इति । तन्मे भगवान् ब्रवीत्विति ।। 5 ।।
"	प्र.दी. - नारदः तत्त्वजिज्ञासुः सनत्कुमारसमीपं गत्वा विधिवदुपसन्नः पप्रच्छ । अनन्तरं"
सनत्कुमारः नारदमुवाच त्वं यद्वेत्थ यज्ज्ञातवानसि तद्वद । तत ऊर्ध्वं ते वक्ष्यामि
। अहं त्वया अज्ञातांशातिरिक्तमर्थं वदामि इत्यर्थः । सः नारदः, सहोवाच इत्यादि पञ्चभिः
मन्त्रैः उवाच - हे भगवः ! आचार्य । ऋग्यजुस्सामवेदमाथर्वणं चतुर्थमितिहासं पञ्चमं पुराणं
देवविद्या, ब्रह्मविद्या, भूतविद्या, नक्षत्रविद्या, सर्पदेवजनविद्या, इत्यादिकं मयाधीतं
। मन्त्रविन्मात्रमेवास्मि नाहं ब्रह्मविदास्मि । तरति शोकमात्मवित् (छां.उ. 7-1-3)
इति श्रुत्या मम ब्रह्मवेत्तृत्वाभावात् शोचामि  । तस्मात् मम शोकस्य पारं तारयत्विति
नारदेनोक्तः सनत्कुमारो नारदमुवाच । नामब्रह्मेत्युवाच । ऋग्वेदो-यजुर्वेदस्सामवेद इत्यादि
नाम ब्रह्मेति ब्रह्मबुद्ध्या उपास्व । एवमुपास्य नारदः अस्ति भगवो नाम्नो भूय इति सनत्कुमारमुवाच
नाम्नो भूयः - तस्मान्नाम्नः अधिकगुणाश्रयं वस्त्वस्ति ? इत्युक्तः । तत् अधिकवैपुल्यगुणाश्रयं
ब्रह्म मां वदेति विज्ञापनं कृतवान् ।।
"	     ।। इति सप्तमप्रपाठके प्रथमखण्डतात्पर्यार्थः ।।"
7.2.1
वाग्वाव नाम्नो भूयसी । वाग्वाव ऋग्वेदं विज्ञापयति यजुर्वेदँ
सामवेदमाथर्वणं चतुर्तमितिहासपुराणं पञ्चमं वेदानां वेदं पित्र्यं
राशिं दैवं निधिं वाकोवाक्यमेकायनं देवविद्यां ब्रह्मविद्यां भूतविद्यां
क्षत्रविद्यां नक्षत्रविद्यां सर्पदेवजनविद्याम्, दिवञ्च पृथिवीञ्च
वायुञ्चाऽऽकाशञ्चाऽऽपश्च तेजश्च देवाँश्च मनुष्याँश्च पशूँश्च
वयाँसि च तृणवनस्पतीञ्छ वापदान्याकीटपतङ्गपिपीलिकं
धर्मञ्चाधर्मञ्च सत्यञ्चानृतञ्च  साधु च असाधु च हृदयज्ञञ्चाहृदयज्ञञ्च ।
यद्वै वाङ्नाभविष्यत् - न धर्मो नाधर्मो व्यज्ञापयिष्यत् ; न सत्यम्,
नानृतम्, न साधु, नासाधु, न हृदयज्ञो, नाहृदयज्ञ वागेवैतत् सर्वं
विज्ञापयति । वाचमुपास्स्वेति ।। 1 ।।
"	प्र.दी. - नाम्नो वाग्भूयसीत्युक्तं वाक्च वर्णाभिव्यञ्जकं वागिद्रियं । वाग्वैवागेव"
- ऋग्वेदादिकं सर्वविद्यादिकं पञ्चभूतानि धर्माधर्मादिकं, सत्यासत्यं, साध्वसाधुव्यज्ञापिष्यत्
ज्ञापयिष्यति वागभावे एतत्सर्वं विज्ञातं न अभविष्यत् - हृदयप्रियम् अप्रियञ्च न विज्ञातं
स्यात् । तस्माद्वागधिकां ताम् उपास्वेत्युक्तः  सः नारदः तां वाचं ब्रह्मेत्युपासितवान्
। वाचं ब्रह्मेत्युपास्य वाचि भूयः उत्कृष्टगुणशालिवस्त्वस्ति किमित्युवाच  । वाचो भूयः
उत्कृष्टगुणशालिमनः अस्तीत्युक्तो नारदः - तत् मे विज्ञापयत्विति सनत्कुमारं विज्ञापनमकरोत् ।।
7.2.2
स यो वाचं ब्रह्मेत्युपास्ते, यावद्वाचो गतम्, तत्रास्य यथाकामचारो
भवति यो वाचं ब्रह्मेत्युपास्ते । अस्ति भगवो वाचो भूय इति ।
वाचो वाव भूयोऽस्तीति । तन्मे भगवान् ब्रवीत्विति ।। 2 ।।
"	प्र.दी. - नाम्नो वाग्भूयसीत्युक्तं वाक्च वर्णाभिव्यञ्जकं वागिद्रियं । वाग्वैवागेव"
- ऋग्वेदादिकं सर्वविद्यादिकं पञ्चभूतानि धर्माधर्मादिकं, सत्यासत्यं, साध्वसाधुव्यज्ञापिष्यत्
ज्ञापयिष्यति वागभावे एतत्सर्वं विज्ञातं न अभविष्यत् - हृदयप्रियम् अप्रियञ्च न विज्ञातं
स्यात् । तस्माद्वागधिकां ताम् उपास्वेत्युक्तः  सः नारदः तां वाचं ब्रह्मेत्युपासितवान्
। वाचं ब्रह्मेत्युपास्य वाचि भूयः उत्कृष्टगुणशालिवस्त्वस्ति किमित्युवाच  । वाचो भूयः
उत्कृष्टगुणशालिमनः अस्तीत्युक्तो नारदः - तत् मे विज्ञापयत्विति सनत्कुमारं विज्ञापनमकरोत् ।।
"	।। इति सप्तमप्रपाठके द्वितीयखण्डतात्पर्यार्थः ।।"
7.3.1
मनो वाव वाचो भूयः । यथा वै द्वे वाऽऽमलद्वे वा कोले
द्वौ वाऽक्षौ मुष्टिरनुभवति, एवं वाचञ्च नाम च मनोऽनुभवति ।
स यदा मनसा मनस्यति - मन्त्रानधीयेयेति, अथाधीते ;
कर्मणि, कुर्वीथेति, अथ कुरुते; पुत्रांश्च पशूँश्चेच्छेयेति, अथेच्छते ;
इमञ्च लोकममुञ्चेच्छेयेति, अथेच्छते । मनो ह्यात्मा ।
मनो हि लोको मनो हि ब्रह्म । मन उपास्स्वेति ।। 1 ।।
"	प्र.दी. - वाचः  पञ्चमी । मनसो भूयस्त्वात् मनः ब्रह्मेति उपास्वेत्युक्तम् । वाचाम्"
- वाग्भ्यः मनसः आधिक्यमुच्यते । वाक् मनसि अन्तर्भवतीति कृत्वा वाग्भ्यः आधिक्यमुक्तम्
। यथा लोके द्वे वा आत्मलकफले बदरफले, विभीतकफले मुष्टौ अन्तर्भवतः । एवं वाचं च नाम
च आमलकादिफलवत् मनस्यन्तर्भवतः । यदा सः - पुरुषः मनसा मन्त्रानुच्चारयेयमिति विवक्षां
(करोति) । तदा अधीते ; कर्माणि करोमीति । यदा बुद्धिः क्रियते, तदा करोति । मनसा पशूनिच्छति
तदा लभते । एवं पुत्रान् इच्छति । इहलोक-परलोकमिच्छति, मनसा तत्तत्सर्वं प्राप्नोति
। अतः मनसो वागाद्यपेक्षया बृहत्त्वात् मनः ब्रह्मेत्युपास्स्व इत्युक्तम् । यः - उपासकः,
मनः ब्रह्मेत्युपास्ते तत्र मनोविषये यद्गोचरं भवति अस्य यथा कामचारो भवति - राज्ञः
स्वदेश इव कामचारो भवति । अनन्तरं मनसः अधिकम् उपास्यं वस्त्वस्ति चेन्मे ब्रूहि इति
नारदः सनत्कुमारम् उवाच ।।
7.3.2
स यो मनो ब्रह्मेत्युपास्ते, यावन्मनसो गतम्, तत्रास्य यथा
कामचारो भवति, यो मनो ब्रह्मेत्युपास्ते ।
अस्ति भगवो मनसो भूय इति । मनसो वाव
भूयोऽस्तीति । तन्मे भगवान् ब्रवीत्विति ।। 2 ।।
"	प्र.दी. - वाचः  पञ्चमी । मनसो भूयस्त्वात् मनः ब्रह्मेति उपास्वेत्युक्तम् । वाचाम्"
- वाग्भ्यः मनसः आधिक्यमुच्यते । वाक् मनसि अन्तर्भवतीति कृत्वा वाग्भ्यः आधिक्यमुक्तम्
। यथा लोके द्वे वा आत्मलकफले बदरफले, विभीतकफले मुष्टौ अन्तर्भवतः । एवं वाचं च नाम
च आमलकादिफलवत् मनस्यन्तर्भवतः । यदा सः - पुरुषः मनसा मन्त्रानुच्चारयेयमिति विवक्षां
(करोति) । तदा अधीते ; कर्माणि करोमीति । यदा बुद्धिः क्रियते, तदा करोति । मनसा पशूनिच्छति
तदा लभते । एवं पुत्रान् इच्छति । इहलोक-परलोकमिच्छति, मनसा तत्तत्सर्वं प्राप्नोति
। अतः मनसो वागाद्यपेक्षया बृहत्त्वात् मनः ब्रह्मेत्युपास्स्व इत्युक्तम् । यः - उपासकः,
मनः ब्रह्मेत्युपास्ते तत्र मनोविषये यद्गोचरं भवति अस्य यथा कामचारो भवति - राज्ञः
स्वदेश इव कामचारो भवति । अनन्तरं मनसः अधिकम् उपास्यं वस्त्वस्ति चेन्मे ब्रूहि इति
नारदः सनत्कुमारम् उवाच ।।
"	।। इति सप्तम प्रपाठके तृतीयखण्ड तात्पर्यार्थः ।।"
7.4.1
चतुर्थ खण्डः
प्रथम-द्वितीय-तृतीयमन्त्राः
(संकल्पः मनसः भूयान् इति)
सङ्कल्पो वाव मनसो भूयान् । यदा वै सङ्कल्पयते अथ
मनस्यति, अथ वाचमीरयति, तामु नाम्नीरयति । नाम्नि मन्त्रा
एकं भवन्ति । मन्त्रेषु कर्माणि ।। 1 ।।
"	प्र.दी. - मनसः सङ्कल्पः भूयान् - अधिकगुणविशिष्ट इत्याह - उपासकः यदा सङ्कल्पयते,"
तदा वाचं वदति । नाम्ना वदति नाम्नि मन्त्राः एकं भवन्ति । मन्त्रेषु कर्माणि ऐक्यतां
प्राप्नुवन्ति । एतानि सर्वाणि सङ्कल्पायनानि भवन्ति । सङ्कल्पं कुर्वतां सङ्कल्पे द्यावा-पृथिवी
वायुराकाशजलतेजांसि सङ्कल्पन्ते -  सङ्कल्पादेव वर्षं वर्षति, सङ्कल्पादेव अन्नं सङ्कल्पते
। अन्नात्प्राणाः मन्त्राः मन्त्रेभ्यः, कर्माणि कर्मभ्यो लोकः सङ्कल्पात्, सर्वं सङ्कल्पते
- अतः सङ्कल्पः सर्वोत्तमः । सङ्कल्पं ब्रह्म इत्युपास्स्व । यः उपासकः, सङ्कल्पं ब्रह्मेत्युपास्ते
सः  नित्यलोकान् स्वयं नित्यस्सन् प्रतिष्ठितो भवति । नित्यलोकस्थितो भवतिदुःखरहितो
भवति । यावत्सङ्कल्पगोचरः तत्र उपासकस्य कामचारो भवति - यथेष्टविहारो भवति । सङ्कल्पं
ब्रह्मेति  उपासकस्येति इत्यर्थः । सङ्कल्पाद्भूयः - अधिकगुणविशिष्टमस्ति चेत् मे  ब्रूहीति
सनत्कुमारं प्रति नारदो विज्ञापनम् कृतवान् ।।
7.4.2
तानि ह वा एतानि सङ्कल्पैकायनानि संकल्पात्मकानि सङ्कल्पे
प्रतिष्ठितानि । समक्लृपतां द्यावापृथिवी, समकल्पेतां वायुश्चाऽऽकाशञ्च,
समकल्पन्तामापश्च  तेजश्च । तेषाँ सङ्कलृप्त्यै वर्षं सङ्कल्पते ।
वर्षस्य संक्लृप्त्या अन्नँ सङ्कल्पते । अन्नस्य संक्लृप्त्यै प्राणाः सङ्कल्पन्ते ।
प्राणानाँ संकलृप्त्यै मन्त्राः सङ्कल्पन्ते । मन्त्राणाँ संक्लृप्त्यै कर्माणि
सङ्कल्पन्ते । कर्मणाँ संक्लृप्त्यै लोकः सङ्कल्पते । लोकस्य संक्लृप्त्यै
सर्वं सङ्कल्पते । स एष सङ्कल्पः । सङ्कल्पमुपास्स्वेति ।। 2 ।।
"	प्र.दी. - मनसः सङ्कल्पः भूयान् - अधिकगुणविशिष्ट इत्याह - उपासकः यदा सङ्कल्पयते,"
तदा वाचं वदति । नाम्ना वदति नाम्नि मन्त्राः एकं भवन्ति । मन्त्रेषु कर्माणि ऐक्यतां
प्राप्नुवन्ति । एतानि सर्वाणि सङ्कल्पायनानि भवन्ति । सङ्कल्पं कुर्वतां सङ्कल्पे द्यावा-पृथिवी
वायुराकाशजलतेजांसि सङ्कल्पन्ते -  सङ्कल्पादेव वर्षं वर्षति, सङ्कल्पादेव अन्नं सङ्कल्पते
। अन्नात्प्राणाः मन्त्राः मन्त्रेभ्यः, कर्माणि कर्मभ्यो लोकः सङ्कल्पात्, सर्वं सङ्कल्पते
- अतः सङ्कल्पः सर्वोत्तमः । सङ्कल्पं ब्रह्म इत्युपास्स्व । यः उपासकः, सङ्कल्पं ब्रह्मेत्युपास्ते
सः  नित्यलोकान् स्वयं नित्यस्सन् प्रतिष्ठितो भवति । नित्यलोकस्थितो भवतिदुःखरहितो
भवति । यावत्सङ्कल्पगोचरः तत्र उपासकस्य कामचारो भवति - यथेष्टविहारो भवति । सङ्कल्पं
ब्रह्मेति  उपासकस्येति इत्यर्थः । सङ्कल्पाद्भूयः - अधिकगुणविशिष्टमस्ति चेत् मे  ब्रूहीति
सनत्कुमारं प्रति नारदो विज्ञापनम् कृतवान् ।।
"	।। इति सप्तमप्रपाठके चतुर्थखण्डतात्पर्यार्थः ।।"
7.4.3
स यः सङ्कल्पं  ब्रह्मेत्युपास्ते, संक्लृप्तान् वै स लोकान् ध्रुवान् ध्रुवः,
प्रतिष्ठितान् प्रतिष्ठितोऽव्यथमानान् अव्यथमानोऽभिसिद्ध्यति ।
यावत्सङ्कल्पस्य गतम्, तत्रास्य यथा कामाचारो भवति, यः सङ्कल्पं
ब्रह्मेत्युपास्ते । अस्ति भगवः सङ्कल्पाद् भूय इति । सङ्कल्पाद्वाव
भूयोऽस्तीति । तन्मे भगवान् ब्रवीत्विति ।। 3 ।।
"	प्र.दी. - मनसः सङ्कल्पः भूयान् - अधिकगुणविशिष्ट इत्याह - उपासकः यदा सङ्कल्पयते,"
तदा वाचं वदति । नाम्ना वदति नाम्नि मन्त्राः एकं भवन्ति । मन्त्रेषु कर्माणि ऐक्यतां
प्राप्नुवन्ति । एतानि सर्वाणि सङ्कल्पायनानि भवन्ति । सङ्कल्पं कुर्वतां सङ्कल्पे द्यावा-पृथिवी
वायुराकाशजलतेजांसि सङ्कल्पन्ते -  सङ्कल्पादेव वर्षं वर्षति, सङ्कल्पादेव अन्नं सङ्कल्पते
। अन्नात्प्राणाः मन्त्राः मन्त्रेभ्यः, कर्माणि कर्मभ्यो लोकः सङ्कल्पात्, सर्वं सङ्कल्पते
- अतः सङ्कल्पः सर्वोत्तमः । सङ्कल्पं ब्रह्म इत्युपास्स्व । यः उपासकः, सङ्कल्पं ब्रह्मेत्युपास्ते
सः  नित्यलोकान् स्वयं नित्यस्सन् प्रतिष्ठितो भवति । नित्यलोकस्थितो भवतिदुःखरहितो
भवति । यावत्सङ्कल्पगोचरः तत्र उपासकस्य
कामचारो भवति - यथेष्टविहारो भवति । सङ्कल्पं ब्रह्मेति  उपासकस्येति इत्यर्थः । सङ्कल्पाद्भूयः
- अधिकगुणविशिष्टमस्ति चेत् मे  ब्रूहीति सनत्कुमारं प्रति नारदो विज्ञापनम् कृतवान् ।।
"	।। इति सप्तमप्रपाठके चतुर्थखण्डतात्पर्यार्थः ।।"
7.5.1
चित्तं वाव संकल्पाद्भूयः । यदा वै चेतयते, अथ संकल्पयते ;
अथ मनस्यति ; अथ वाचमीरयति ; तामु नाम्नीरयति, नाम्नि
मन्त्रा एकं भवन्ति, मन्त्रेषु कर्माणि ।। 1 ।।
"	प्र.दी. - संकल्पादधिकगुणविशिष्टं चित्तमस्तीत्याह वाङ्नाम मन्त्रकर्माणि सर्वाणि चित्ते"
प्रतिष्ठितानि । तस्मात् बहुशास्त्रादिपरिज्ञानवानपि अिचित्तो भवति । चेतयितृत्वसामर्थ्यरहितो
भवति । अयं नास्तीति वदन्ति जनाः । यः - अल्पज्ञानवानपिचित्तवान् भवति, तमेव जनाः शुश्रुषन्ते
- तस्मात्, चित्तं सर्वेषाम् मुख्यस्थानत्वात्, प्रतिष्ठाभूतत्वाच्च चित्तं ब्रह्मेत्युपास्वेत्युक्तम्
। उपासकस्य फलमाह - यश्चित्तं ब्रह्मेत्युपास्ते सः - स्वयं ध्रुवस्सन् ध्रुवेषु लोकेषु
स्थितस्सन् दुःखरहितो भवति । यावच्चित्तगोचरमस्य भवति । स तत्र कामचारो भवति - यथेष्ट
स़ञ्चारवान् भवतीत्युक्तम् । हे भगवन् ! चित्तात् अधिकगुणविशिष्टं वस्त्वस्ति चेत् ;
मे ब्रूहीति नारदो सनत्कुमारं प्रति विज्ञापनम् अकरोत् ।।
7.5.2
तानि ह वा एतानि चित्तैकायनानि चित्तात्मानि चित्ते प्रतिष्ठितानि ।
तस्माद् यद्यपि बहुवित् अचित्तो भवति, नायमस्ति इत्येवैनमाहुः, यदयं वेद ।
यद्वा अयं विद्वान्, नेत्थमचित्तः स्यादिति । अथ यद्यल्पविच्चित्तवान्  भवति,
तस्मा एवोतशुश्रुषन्ते । चित्तं ह्येवैषामेकायनम्, चित्तमात्मा, चित्तं प्रतिष्ठा ।
चित्तमुपास्स्वेति ।। 2 ।।
"	प्र.दी. - संकल्पादधिकगुणविशिष्टं चित्तमस्तीत्याह वाङ्नाम मन्त्रकर्माणि सर्वाणि चित्ते"
प्रतिष्ठितानि । तस्मात् बहुशास्त्रादिपरिज्ञानवानपि अिचित्तो भवति । चेतयितृत्वसामर्थ्यरहितो
भवति । अयं नास्तीति वदन्ति जनाः । यः - अल्पज्ञानवानपिचित्तवान् भवति, तमेव जनाः शुश्रुषन्ते
- तस्मात्, चित्तं सर्वेषाम् मुख्यस्थानत्वात्, प्रतिष्ठाभूतत्वाच्च चित्तं ब्रह्मेत्युपास्वेत्युक्तम्
। उपासकस्य फलमाह - यश्चित्तं ब्रह्मेत्युपास्ते सः - स्वयं ध्रुवस्सन् ध्रुवेषु लोकेषु
स्थितस्सन् दुःखरहितो भवति । यावच्चित्तगोचरमस्य भवति । स तत्र कामचारो भवति - यथेष्ट
स़ञ्चारवान् भवतीत्युक्तम् । हे भगवन् ! चित्तात् अधिकगुणविशिष्टं वस्त्वस्ति चेत् ;
मे ब्रूहीति नारदो सनत्कुमारं प्रति विज्ञापनम् अकरोत् ।।
7.5.3
स यश्चित्तं ब्रह्मेत्युपास्ते, चित्तान् वै स लोकान् ध्रुवान् ध्रुवः,
प्रतिष्ठितान् प्रतिष्ठितोऽव्यथमानान् अव्यथमानोऽभिसिद्ध्यति -
यावच्चित्तस्य गतम्, तत्रास्य यथाकामचारो भवति, यश्चित्तं ब्रह्मेत्युपास्ते ।
अस्ति भगवश्चित्ताद्भूय इति । चित्ताद्वाव भूयोऽस्तीति ।
तन्मे भगवान् ब्रवीत्विति ।। 3 ।।
"	प्र.दी. - संकल्पादधिकगुणविशिष्टं चित्तमस्तीत्याह वाङ्नाम मन्त्रकर्माणि सर्वाणि चित्ते"
प्रतिष्ठितानि । तस्मात् बहुशास्त्रादिपरिज्ञानवानपि अिचित्तो भवति । चेतयितृत्वसामर्थ्यरहितो
भवति । अयं नास्तीति वदन्ति जनाः । यः - अल्पज्ञानवानपिचित्तवान् भवति, तमेव जनाः शुश्रुषन्ते
- तस्मात्, चित्तं सर्वेषाम् मुख्यस्थानत्वात्, प्रतिष्ठाभूतत्वाच्च चित्तं ब्रह्मेत्युपास्वेत्युक्तम्
। उपासकस्य फलमाह - यश्चित्तं ब्रह्मेत्युपास्ते सः - स्वयं ध्रुवस्सन् ध्रुवेषु लोकेषु
स्थितस्सन् दुःखरहितो भवति । यावच्चित्तगोचरमस्य भवति । स तत्र कामचारो भवति - यथेष्ट
स़ञ्चारवान् भवतीत्युक्तम् । हे भगवन् ! चित्तात् अधिकगुणविशिष्टं वस्त्वस्ति चेत् ;
मे ब्रूहीति नारदो सनत्कुमारं प्रति विज्ञापनम् अकरोत् ।।
"	।। इति सप्तमप्रपाठके पञ्चमखण्डतात्पर्यार्थः ।।"
7.6.1
ध्यानं वाव चित्तात् भूयः । ध्यायतीव पृथिवी, ध्यायतीवान्तरिक्षम्,
ध्यायतीव द्यौर्ध्यायन्तीवाऽऽपो ध्यायन्तीव पर्वता ध्यायन्तीव देवमनुष्याः ।
तस्माद्य इह मनुष्याणां महत्तां प्राप्नुवन्ति, ध्यानापादाँशा इवैव ते
भवन्ति । अथ येऽल्पाः, कलहिनः पिशुना उपवादिनस्ते ।
अथ ये प्रभवो ध्यानापादाँशा इवैव ते भवन्ति । ध्यानमुपास्स्वेति ।। 1 ।।
"	प्र.दी. - चित्तात् अधिकगुणविशिष्टं ध्यानमिति तद्ध्यानं ब्रह्मेति सनत्कुमारः नारदं"
प्रति उवाच - ध्यानं नाम एकाग्रचित्तता । पृथिवी अन्तरिक्षादयः, योगे यथा ध्यायन् स्थितः
तथा एते ध्यायन्तीव स्थिताः । ध्यानात् मनुष्याः महत्त्वम् प्राप्नुवन्ति । ये धनादिभिः
महान्तः मनुष्याः, ते ध्यानापादाँशा इवैव ध्यातृसदृश इव भवन्ति । ये कलहवन्तः अल्पाः
पिशुनाः - परदोषप्रख्यापकाः, ये तिरस्कारकराः ते, ध्यातृसादृश्यलेशमपि न प्रतिपद्यन्ते
। ये अजल्पकाः ते ध्यातृसदृशा भवन्ति । अतः ध्यानं ब्रह्मेत्युपास्व । यः - ध्यानं ब्रह्मेत्युपास्ते
यस्य ध्यानगतं  सर्वं भवति तस्य तत्र कामचारः  सम्भवति । हे भगवान् ! ध्यानात् - अधिकगुणविशिष्टं
वस्त्वस्तिचेत् मे - वदस्वेति नारदः विज्ञापनमकरोत् ।
"	प्र.दी. - चित्तात् अधिकगुणविशिष्टं ध्यानमिति तद्ध्यानं ब्रह्मेति सनत्कुमारः नारदं"
प्रति उवाच - ध्यानं नाम एकाग्रचित्तता । पृथिवी अन्तरिक्षादयः, योगे यथा ध्यायन् स्थितः
तथा एते ध्यायन्तीव स्थिताः । ध्यानात् मनुष्याः महत्त्वम् प्राप्नुवन्ति । ये धनादिभिः
महान्तः मनुष्याः, ते ध्यानापादाँशा इवैव ध्यातृसदृश इव भवन्ति । ये कलहवन्तः अल्पाः
पिशुनाः - परदोषप्रख्यापकाः, ये तिरस्कारकराः ते, ध्यातृसादृश्यलेशमपि न प्रतिपद्यन्ते
। ये अजल्पकाः ते ध्यातृसदृशा भवन्ति । अतः ध्यानं ब्रह्मेत्युपास्व । यः - ध्यानं ब्रह्मेत्युपास्ते
यस्य ध्यानगतं  सर्वं भवति तस्य तत्र कामचारः  सम्भवति । हे भगवान् ! ध्यानात् - अधिकगुणविशिष्टं
वस्त्वस्तिचेत् मे - वदस्वेति नारदः विज्ञापनमकरोत् ।
7.7.1
विज्ञानं वाव ध्यानात् भूयः । विज्ञानेन वा ऋग्वेदं विजानाति
यजुर्वेदँ सामवेदमाथर्वणं चतुर्थमितिहासपुराणं पञ्चमं वेदानां
वेदं पित्र्यं राशिं दैवं निधिं वाकोवाक्यमेकायनं देवविद्यां ब्रह्मविद्यां
भूतविद्यां क्षत्रविद्यां नक्षत्रविद्याँ सर्पदेवजनविद्याम् ; दिवञ्च
पृतिवीञ्च वायुञ्चाकाशञ्चापश्च तेजश्च देवाँश्च मनुष्याँश्च
वयाँसि च तृणवनस्पतीन् श्वापदानि आकीटपतङ्गपिपीलिकं
धर्मञ्चाधर्मञ्च सत्यञ्चानृतञ्च साधु चासाधु च
हृदयज्ञञ्चाहृदयज्ञञ्चान्नञ्च रसञ्चेमञ्च लोकममुञ्च विज्ञानेनैव
विजानाति । विज्ञानमुपास्स्वेति ।। 1 ।।
"	प्र.दी - ध्यानात् वेदान्तशास्त्रार्थविषयकंज्ञानं विज्ञानम् इत्युच्यते । एतदधिकमिति"
विज्ञानं ब्रह्मेत्युपास्व इत्युक्तः विज्ञानं ब्रह्मेत्युपासितवान् नारदः । विज्ञानेन
ऋग्यजुस्सामाथर्वणेतिहासपुराणादिकं जानाति । पृथिव्याकाशादिकं तृणवनस्पत्यादीन् श्वापदानि
कीटपतङ्गादीन् सत्यानृते च अन्नं रसं इहपर लोकञ्च विज्ञानेनैव विजानाति । तस्माद्विज्ञानं
ब्रह्मेत्युपास्स्व  । तस्य फलमाह - यः विज्ञानं ब्रह्मेति वेद तस्य ज्ञानलोके निवासो
भवति । अस्य यावद्विज्ञानं, गोचरं भवति, सर्वं तत्र यथेच्छाचरणं भवति । हे आचार्य !
विज्ञानाद्भूयो गुणविशिष्टं यद्वस्त्वस्ति चेन्मे वद इति आचार्यं नारदो अब्रवीत् ।।
7.2.2
स यो विज्ञानं ब्रह्मेत्युपास्ते, विज्ञानवतो वै स लोकान्
ज्ञानवतोऽभिसिद्धयति - यावद् विज्ञानस्य गतम्, तत्रास्य
यथाकामचारो भवति, यो विज्ञानं ब्रह्मेत्युपास्ते ।
अस्ति भगवो विज्ञानाद्बूय इति । विज्ञानाद्वाव भूयोऽस्तीति ।
तन्मे भगवान् ब्रवीत्विति ।। 2 ।।
"	प्र.दी - ध्यानात् वेदान्तशास्त्रार्थविषयकंज्ञानं विज्ञानम् इत्युच्यते । एतदधिकमिति"
विज्ञानं ब्रह्मेत्युपास्व इत्युक्तः विज्ञानं ब्रह्मेत्युपासितवान् नारदः । विज्ञानेन
ऋग्यजुस्सामाथर्वणेतिहासपुराणादिकं जानाति । पृथिव्याकाशादिकं तृणवनस्पत्यादीन् श्वापदानि
कीटपतङ्गादीन् सत्यानृते च अन्नं रसं इहपर लोकञ्च विज्ञानेनैव विजानाति । तस्माद्विज्ञानं
ब्रह्मेत्युपास्स्व  । तस्य फलमाह - यः विज्ञानं ब्रह्मेति वेद तस्य ज्ञानलोके निवासो
भवति । अस्य यावद्विज्ञानं, गोचरं भवति, सर्वं तत्र यथेच्छाचरणं भवति । हे आचार्य !
विज्ञानाद्भूयो गुणविशिष्टं यद्वस्त्वस्ति चेन्मे वद इति आचार्यं नारदो अब्रवीत् ।।
"	।। इति छान्दोग्यसप्तमप्रपाठके सप्तमखण्डतात्पर्यार्थः ।।"
7.8.1
बलं वाव विज्ञानाद्भूयः । अपि ह शतं विज्ञानवतामेको
बलवानाकम्पयते । स यदा बली भवति, अथोत्थाता भवति,
उत्तिष्ठन् परिचरिता भवति ; परिचरन्नुपसत्ता भवति ;
उपसीदन् द्रष्टा भवति, श्रोता भवति, मन्ता भवति बोद्धा
भवति, कर्ता भवति, विज्ञाता भवति । बलेन वै पृथिवी तिष्ठति,
बलेनान्तरिक्षम्, बलेन द्यौर्बलेन पर्वता बलेन देवमनुष्या बलेन
पशवश्च वयाँसि च तृणवनस्पतयः श्वापदान्याकीटपतङ्गपिपीलिकं
बलेन लोकस्तिष्ठति । बलमुपास्स्वेति ।। 1 ।।
"	प्र.दी. - अन्नजनितदेहपुष्टिः विज्ञानादधिक इति तद्ब्रह्म इत्युपास्स्व इत्युक्तः बलं"
ब्रह्मेत्युपासितवान्नारदः । विज्ञानवतां मनुष्याणां मध्ये बलवानेकः गजः मनुष्याणां
शतमाकम्पयति । पुरुषस्य बले सति गुर्वादिषु दृष्टेषु सत्सु अभ्युत्थानं उपचर्या उपसदनं
श्रवण-मनन-निदिध्यासनसाक्षात्काराः कर्मविषयकर्तृत्वं कृतविषयकज्ञानम् एतत्सर्वं बले
सत्येव भवति । अतो विज्ञानापेक्षया बलमेव भूय इत्यर्थः । बलेन पृथिवी प्रतिष्ठति, अन्तरिक्षं
द्यौः पर्वताः मनुष्याः पशवः । वयांसि तृणवनस्पतयः श्वापदान्याकीटपतङ्गपिपीलिकं बलेन
लोकस्तिष्ठति तस्मात् बलमुपास्स्वेति उक्तः । उपासकस्य फलमाह - बलं ब्रह्मेति  उपासतः
सर्वं बलाधीनं भवति । तस्य तत्र कामचारो भवति, यः बलं ब्रह्मेत्युपस्ते तस्य सर्वं तदधीनं
भवति । हे आचार्य ! बलाद्भूयोऽस्ति अस्तिचेन्मे वदेति नारदः सनत्कुमारमब्रवीत् ।।
7.8.2
स यो बलं ब्रह्मेत्युपास्ते, यावद्बलस्य गतम् तत्रास्य
यथाकामचारो भवति, यो बलं ब्रह्मेत्युपास्ते ।
अस्ति भगवो बलाद्भूय इति । बलाद्वाव भूयोऽस्तीति ।
तन्मे भगवान् ब्रवीत्विति ।। 2 ।।
"	प्र.दी. - अन्नजनितदेहपुष्टिः विज्ञानादधिक इति तद्ब्रह्म इत्युपास्स्व इत्युक्तः बलं"
ब्रह्मेत्युपासितवान्नारदः । विज्ञानवतां मनुष्याणां मध्ये बलवानेकः गजः मनुष्याणां
शतमाकम्पयति । पुरुषस्य बले सति गुर्वादिषु दृष्टेषु सत्सु अभ्युत्थानं उपचर्या उपसदनं
श्रवण-मनन-निदिध्यासनसाक्षात्काराः कर्मविषयकर्तृत्वं कृतविषयकज्ञानम् एतत्सर्वं बले
सत्येव भवति । अतो विज्ञानापेक्षया बलमेव भूय इत्यर्थः । बलेन पृथिवी प्रतिष्ठति, अन्तरिक्षं
द्यौः पर्वताः मनुष्याः पशवः । वयांसि तृणवनस्पतयः श्वापदान्याकीटपतङ्गपिपीलिकं बलेन
लोकस्तिष्ठति तस्मात् बलमुपास्स्वेति उक्तः । उपासकस्य फलमाह - बलं ब्रह्मेति  उपासतः
सर्वं बलाधीनं भवति । तस्य तत्र कामचारो भवति, यः बलं ब्रह्मेत्युपस्ते तस्य सर्वं तदधीनं
भवति । हे आचार्य ! बलाद्भूयोऽस्ति अस्तिचेन्मे वदेति नारदः सनत्कुमारमब्रवीत् ।।
"	।। इति छान्दोग्य सप्तमप्रपाठके अष्टमखण्डतात्पर्यार्थः ।।"
7.9.1
अन्नं वाव बलाद्भूयः । तस्माद् यद्यपि दश रात्रीर्नाश्नीयात्,
यद्युह जीवेत् अथवा, अद्रष्टाऽश्रोताऽमन्ताऽबोद्धाऽकर्ता़ऽविज्ञाता
भवति । अथन्नस्याऽऽये द्रष्टा भवति, श्रोता भवति, मन्ता भवति,
बोद्धा भवति, कर्ता भवति, विज्ञाता भवति । अन्नमुपास्स्वेति ।। 1 ।।
"	प्र.दी. - बलाददिकगुणविशिष्टमन्नम् इति तस्मादन्नं ब्रह्मेत्युपास्स्व इत्युक्तः नारदः"
अन्नं ब्रह्मेत्युपासितवान् । अन्नं बलाद्भूय इत्युक्तं । दशरात्रम् अनाश्नीयात् बलहान्या
म्रियेत । यदिजीवेत् अद्रष्टाऽश्रोताऽमन्ता भवेत् । अथान्नस्य  लाभे त्पूर्वोक्तद्रष्टृ
वादिकं लभेत् अत अन्नस्य अन्वयव्यतिरेकाभ्यां बलादिहेतुत्वात् अन्नं ब्रह्मेत्युपासीत
। एवमन्नं ब्रह्मेत्युपासकस्य अन्नवन्तो लोकाः सिद्ध्यन्ति । अन्नं ब्रह्मेत्युपासकस्य
तस्य तत्र कामचारो भवति इत्युक्तं, अन्नाद्वा भूयो वस्तु अस्ति चेन्मे ब्रूहीति नारदः
सनत्कुमारम् आचार्यमब्रवीत् ।।
7.9.2
स योऽन्नं ब्रह्मेत्युपास्ते, अन्नवतो वै स लोकान् पानवतोऽभिसिद्ध्यति,
यावदन्नस्य गतम् तत्रास्य यथाकामचारो भवति, योऽन्नं ब्रह्मेत्युपास्ते ।
अस्ति भगवोऽन्नाद् भूय इति । अन्नाद्वाव भूयोऽस्तीति ।
तन्मे भगवान् ब्रवीत्विति ।। 2 ।।
"	प्र.दी. - बलाददिकगुणविशिष्टमन्नम् इति तस्मादन्नं ब्रह्मेत्युपास्स्व इत्युक्तः नारदः"
अन्नं ब्रह्मेत्युपासितवान् । अन्नं बलाद्भूय इत्युक्तं । दशरात्रम् अनाश्नीयात् बलहान्या
म्रियेत । यदिजीवेत् अद्रष्टाऽश्रोताऽमन्ता भवेत् । अथान्नस्य  लाभे त्पूर्वोक्तद्रष्टृ
वादिकं लभेत् अत अन्नस्य अन्वयव्यतिरेकाभ्यां बलादिहेतुत्वात् अन्नं ब्रह्मेत्युपासीत
। एवमन्नं ब्रह्मेत्युपासकस्य अन्नवन्तो लोकाः सिद्ध्यन्ति । अन्नं ब्रह्मेत्युपासकस्य
तस्य तत्र कामचारो भवति इत्युक्तं, अन्नाद्वा भूयो वस्तु अस्ति चेन्मे ब्रूहीति नारदः
सनत्कुमारम् आचार्यमब्रवीत् ।।
"	।। इति छान्दोग्यसप्तमप्रपाठके नवमखण़्डतात्पर्यार्थः ।।"
7.10.1
आपो वा अन्नाद् भूयस्य - तस्माद् यदासुवृष्टिर्न भवति,
व्याधीयन्ते प्राणाः, अन्नं कनीयो भविष्यतीति । अथ यदा
सुवृष्टिर्भवति, आनन्दिनः प्राणा भवन्ति, अन्नं बहु भविष्यतीति ।
आप एवेमा मूर्ताः येयं पृथिवी, यदन्तरिक्षम्, यद् द्यौः यत् पर्वताः,
यद्देवमनुष्याः, यत् पशवस्च वयंसि च ; तृणवनस्पतयः
श्वापदान्याकीटपतङ्गपिपीलिकमाप एवेमा मूर्ताः । अप उपास्स्वेति ।। 1 ।।
"	प्र.दी. - आपः - अन्नाद्भूयो गुणविशिष्टा इति अपः ब्रह्मेत्युपास्व इत्युक्तः  उदकानि"
ब्रह्मेत्युपासनमकरोत् नारदः । उदकानामन्नकारणत्वात् अन्नस्य अन्नादधिकगुणविशिष्टाः
आपः इत्याह - यदाकाले सुवृष्टिः न भवति तदा सर्वे जीवाः दुःखिनो भवन्ति । अन्नमल्पं
भवति। यदा सुवृष्टिः भवति तदा सर्वे प्राणिनः आनन्दिनो भवन्ति । बह्वन्नं सर्वेभ्यो
भविष्यति । पृथिव्यन्तरिक्षमनुष्यपश्वादयः इमाः सर्वा मूर्ता भवन्ति । अतः आपः सर्वजनोपयुक्ता
भवन्ति । अतः आपः ब्रह्मेत्युपास्व, य एवमुपास्ते स सर्वान् कामान् आप्नोति स तृप्तिमान्
भवति । य आपो बह्मेत्युपास्ते स तत्र सर्वलोकेषु कामचारो भवति - अन्नाद्वा यदधिकं वस्त्वस्ति
चेन्मे ब्रवीत्विति नारदः
अवोचदित्याह ।।
7.10.2
स योऽपो ब्रह्मेत्युपास्ते, आप्नोति सर्वान् कामाँस्तृप्तिमान् भवति,
यावदपां गतम्, तत्रास्य यथाकामचारो भवति, योऽपो ब्रह्मेत्युपास्ते ।
अस्ति भगवोऽद्भ्यो भूय इति । अद्भ्यो वाव भूयोऽस्तीति ।
तन्मे भगवान् ब्रवीत्विति ।। 2 ।।
"	प्र.दी. - आपः - अन्नाद्भूयो गुणविशिष्टा इति अपः ब्रह्मेत्युपास्व इत्युक्तः  उदकानि"
ब्रह्मेत्युपासनमकरोत् नारदः । उदकानामन्नकारणत्वात् अन्नस्य अन्नादधिकगुणविशिष्टाः
आपः इत्याह - यदाकाले सुवृष्टिः न भवति तदा सर्वे जीवाः दुःखिनो भवन्ति । अन्नमल्पं
भवति। यदा सुवृष्टिः भवति तदा सर्वे प्राणिनः आनन्दिनो भवन्ति । बह्वन्नं सर्वेभ्यो
भविष्यति । पृथिव्यन्तरिक्षमनुष्यपश्वादयः इमाः सर्वा मूर्ता भवन्ति । अतः आपः सर्वजनोपयुक्ता
भवन्ति । अतः आपः ब्रह्मेत्युपास्व, य एवमुपास्ते स सर्वान् कामान् आप्नोति स तृप्तिमान्
भवति । य आपो बह्मेत्युपास्ते स तत्र सर्वलोकेषु कामचारो भवति - अन्नाद्वा यदधिकं वस्त्वस्ति
चेन्मे ब्रवीत्विति नारदः
अवोचदित्याह ।।
"	।। इति सप्तमप्रपाठके दशमखण्डतात्पर्यार्थः ।।"
7.11.1
तेजो वा अद्भ्यो भूयः । तद्वा एतद्वायुमागृह्याऽऽकाशम् अभितपति ।
तदाहुः - निशोचति, नितपति, वर्षिष्यति वा इति । तेज एव तत् पूर्वं
दर्शयित्वाऽथापः सृजते । तदेतदूर्ध्वाभिश्च तिरश्चीभिश्च विद्युद्भि
ह्रादाश्चरन्ति । तस्मादाहुः - विद्योतते, स्तनयति, वर्षिष्यति वा इति ।
तेज एव तत् पूर्वं दर्शयित्वाऽथापः सृजते । तेज उपास्स्वेति ।। 1 ।।
"	प्र.दी. - अद्भ्यः तेजः भूय इति तद्ब्रह्मेत्युपास्व इत्युक्तः तेजः ब्रह्मेत्युपासितवान्"
नारद इत्याह - तेजसः अप्कारणत्वात् तेजसः भूयस्त्वं । एतत्तेजः वायुं स्वात्माना आगृह्य
आकाशमभिव्याप्य तपति । तदा लौकिकाः तेजः जगत्तपतीति वदन्ति । वर्षिष्यति इत्याहुः ।
तत्तेजः प्रथमम् अपस्सृजते । तदुर्ध्वाभिः तिरश्चीभिः विद्युद्भिः इत्यादि ऊर्ध्वतिर्यग्गताभिः
विद्युद्भिः सहिताः मेघाश्चरन्ति । अतः कारणभूतं तेजः स्वात्मानं प्रथमतो दर्शयित्वा
अपस्सृजते । उपासकफलमाह - अपहततमस्कान् तेजस्वतो लोकान् प्राप्य स्वयमपि तेजस्वी सन्
तत्र कामचारो भवति इत्यर्थः । शिष्टं स्पष्टम् ।।
7.11.2
स यस्तेजो ब्रह्मेत्युपास्ते ; तेजस्वी वै स तेजस्वतो लोकान्
भास्वतोऽपहततमस्कान् अभिसिद्ध्यति, यावत् तेजसो गतम्,
तत्रास्य यथाकामचारो भवति, यस्तेजो ब्रह्मेत्युपास्ते ।
अस्ति भगवस्तेजसो भूय इति । तेजसो वाव भूयोऽस्तीति ।
तन्मे भगवान् ब्रवीत्विति ।। 2 ।।
"	प्र.दी. - अद्भ्यः तेजः भूय इति तद्ब्रह्मेत्युपास्व इत्युक्तः तेजः ब्रह्मेत्युपासितवान्"
नारद इत्याह - तेजसः अप्कारणत्वात् तेजसः भूयस्त्वं । एतत्तेजः वायुं स्वात्माना आगृह्य
आकाशमभिव्याप्य तपति । तदा लौकिकाः तेजः जगत्तपतीति वदन्ति । वर्षिष्यति इत्याहुः ।
तत्तेजः प्रथमम् अपस्सृजते । तदुर्ध्वाभिः तिरश्चीभिः विद्युद्भिः इत्यादि ऊर्ध्वतिर्यग्गताभिः
विद्युद्भिः सहिताः मेघाश्चरन्ति । अतः कारणभूतं तेजः स्वात्मानं प्रथमतो दर्शयित्वा
अपस्सृजते । उपासकफलमाह - अपहततमस्कान् तेजस्वतो लोकान् प्राप्य स्वयमपि तेजस्वी सन्
तत्र कामचारो भवति इत्यर्थः । शिष्टं स्पष्टम् ।।
"	।। इति छान्दोग्यसप्तमप्रपाठके एकादशखण्डतात्पर्यार्थः ।।"
7.12.1
आकाशो वाव तेजसो भूयान् । आकाशो वै सूर्याचन्द्रमसाबुभौ
विद्युन्नक्षत्राण्याग्निः । आकाशेनाऽऽह्वयति, आकाशेन श्रृणोति,
आकाशेन प्रतिश्रृणोति, आकाशे रमते, आकाशे न रमते, आकाशे
जायते, आकाशमभिजायते । आकाशमृपास्स्वेति ।। 1 ।।
"	प्र.दी. - आकाशः तेजसो भूयान् - आकाशे सूर्याचन्द्रमसौ विद्युन्नक्षत्राणि अग्निश्च"
आकाशे वर्तन्ते, आह्वान
श्रवणप्रतिश्रवणान्यपि आकाशसाध्यानि, रममाणः शोचन्नपि जनः, अंकुरादिकमपि आकाश एव जायते
- वर्तते इत्यर्थः । अतः आकाशं ब्रह्मेत्युपास्स्व । उपासकफलमाह - प्रकाशवतः विस्तारयुक्तान्
अन्योन्य पीडा लक्षणसम्बाधशून्यान् अधिककीर्तिमतो लोकान् प्राप्नोति शिष्टं पूर्ववत् ।।
7.12.2
स य आकाशं  ब्रह्मेत्युपास्ते,  आकाशवतो वै स लोकान्
प्रकाशवतोऽसम्बन्धान् उरुगायवतोभिसिद्ध्यति ।
यावदाकाशस्य गतम् तत्रास्य यथाकामचारो भवति, य
आकाशं ब्रह्मेत्युपास्ते । अस्ति भगव आकाशद्भूय इति ।
आकाशाद्वाव भूयोऽस्तीति । तन्मे भगवन् व्रवीत्विति ।। 2 ।।
"	प्र.दी. - आकाशः तेजसो भूयान् - आकाशे सूर्याचन्द्रमसौ विद्युन्नक्षत्राणि अग्निश्च"
आकाशे वर्तन्ते, आह्वान
श्रवणप्रतिश्रवणान्यपि आकाशसाध्यानि, रममाणः शोचन्नपि जनः, अंकुरादिकमपि आकाश एव जायते
- वर्तते इत्यर्थः । अतः आकाशं ब्रह्मेत्युपास्स्व । उपासकफलमाह - प्रकाशवतः विस्तारयुक्तान्
अन्योन्य पीडा लक्षणसम्बाधशून्यान् अधिककीर्तिमतो लोकान् प्राप्नोति शिष्टं पूर्ववत् ।।
।। इति सप्तमप्रपाठके द्वादशखण्डतात्पर्यार्थः ।।
7.13.1
स्मरो वा आकाशाद्भूयः । तस्माद् यद्यपि बहव आसीरन्
अस्मरन्तः, नैव ते कञ्चन श्रृणुयुः, न मन्वीरन्, न विजानीरन्,
यदा वाव ते स्मरेयुः, अथ भृणुयुः, अथ मन्वीरन्, अथ विजानीरन् ।
स्मरेण वै पुत्रान् विजानाति; स्मरेण पशून् । स्मरमुपास्स्वेति ।। 1 ।।
"	प्र.दी. - आकाशात् अधिक गुणविशिष्टः स्मर इति स्मरश्च अन्तःकरणधर्मः स्मरणमित्युच्यते"
। बहवः अस्मरन्तो जनाः वर्तन्ते । ते कमपि पदार्थं न श्रुणुयुः न मन्वीरन् न जानीरन्
यदा स्मरणवन्तः, ते स्मरेयुः, भृणुयुः मन्वीरन् विजानीरन्
स्मरेणपुत्रान् पशून् विजानन्ति तस्मात् स्मरं ब्रह्मेत्युपास्वः उपासकफलमाह यः स्मरं
ब्रह्मेत्युपास्ते अस्य सर्वं स्मरणगोचरं तत्र अस्य कामचारो भवति इत्युक्तं । यदि स्मरात्
भूयोगुणविशिष्टं वस्तु अस्तिचेन्मे वदेति नारदः सनत्कुमारमब्रवीत् ।।
7.13.2
स यः स्मरं ब्रह्मेत्युपास्ते, यावत्, स्मरस्य गतम् तत्रास्य
यथाकामचारो भवति, यः स्मरं ब्रह्मेत्युपास्ते ।
अस्ति भगवः स्मराद् भूय इति । स्मराद्वाव भूयोऽस्तीति ।
तन्मे भगवान् ब्रवीत्विति ।। 2 ।।
"	प्र.दी. - आकाशात् अधिक गुणविशिष्टः स्मर इति स्मरश्च अन्तःकरणधर्मः स्मरणमित्युच्यते"
। बहवः अस्मरन्तो जनाः वर्तन्ते । ते कमपि पदार्थं न श्रुणुयुः न मन्वीरन् न जानीरन्
यदा स्मरणवन्तः, ते स्मरेयुः, भृणुयुः मन्वीरन् विजानीरन्
स्मरेणपुत्रान् पशून् विजानन्ति तस्मात् स्मरं ब्रह्मेत्युपास्वः उपासकफलमाह यः स्मरं
ब्रह्मेत्युपास्ते अस्य सर्वं स्मरणगोचरं तत्र अस्य कामचारो भवति इत्युक्तं । यदि स्मरात्
भूयोगुणविशिष्टं वस्तु अस्तिचेन्मे वदेति नारदः सनत्कुमारमब्रवीत् ।।
।। इति सप्तमप्रपाठके त्रयोदशखण्डतात्पर्यार्थः ।।
7.14.1
आशा वाव स्मराद् भूयसी । आशयेद्वोवै स्मरो मन्त्रानथीते,
कर्माणि कुरुते, पुत्राँश्च पशूँश्चेच्छते, इमञ्च लोकममुञ्चेच्छते ।
आशामुपास्स्वेति ।। 1 ।।
"	प्र.दी. - स्मरात् आशा भूयसी इत्युक्ता आशयाफलेच्छयामन्त्रानधीते । कर्माणि कुरुते"
पुत्रपशून् इव परलोकं च प्राप्नोति । तस्मादाशां ब्रह्मेत्युपास्वेत्युक्तः उपासक फलमाह
आशा ब्रह्मेति उपासकस्य सर्वकामसमृद्धिः भवति । सर्वसम्पदो भवन्ति । सर्वमनो रथाः सफलाभवन्ति
। शिष्टं स्पष्टम् । आशायाः अधिकगुणविशिष्टं वस्त्वस्ति यदि मे ब्रह्मीति नारदः सनत्कुमार मब्रवीत् ।।
।। इति सप्तमप्रपाठके चतुर्दशखण्डतात्पर्यार्थः ।।
7.14.2
स य आशां ब्रह्मेत्युपास्ते, आशयाऽस्य सर्वे कामः समृद्ध्यान्ति;
अमोघा ह्यस्याशिषो भवन्ति, यावदाशाया गतम् तत्रास्य यथाकामचारो
भवति, य आशां ब्रह्मेत्युपास्ते । अस्ति भगव आशाया भूय इति ।
आशाया वाव भूयोऽस्तीति । तन्मे भगवान् ब्रवीत्विति ।। 2 ।।
"	प्र.दी. - स्मरात् आशा भूयसी इत्युक्ता आशयाफलेच्छयामन्त्रानधीते । कर्माणि कुरुते"
पुत्रपशून् इव परलोकं च प्राप्नोति । तस्मादाशां ब्रह्मेत्युपास्वेत्युक्तः उपासक फलमाह
आशा ब्रह्मेति उपासकस्य सर्वकामसमृद्धिः भवति । सर्वसम्पदो भवन्ति । सर्वमनो रथाः सफलाभवन्ति
। शिष्टं स्पष्टम् । आशायाः अधिकगुणविशिष्टं वस्त्वस्ति यदि मे ब्रह्मीति नारदः सनत्कुमार मब्रवीत् ।।
।। इति सप्तमप्रपाठके चतुर्दशखण्डतात्पर्यार्थः ।।
7.15.1
प्राणो वाव आशाया भूयान् । यथा वा अरा नाभौ समर्पिताः,
एवस्मिन् प्राणे सर्वं समर्पितम् । प्राणः प्राणेन याति ।
प्राणः प्राणं ददाति; प्राणाय ददाति । प्राणो ह पिता,
प्राणो माता, प्राणो भ्राता, प्राणः स्वसा, प्राण आचार्यः,
प्राणो ब्राह्मणः ।। 1 ।।
"	प्र. दी. - आशायाः अधिकगुणविशिष्टः प्राणइत्युक्तम् । प्राणशब्देन प्राणसहचरः जीवो"
लक्ष्यते । तद्विषये हेतुरुत्तरत्र वक्ष्यते । अरा इव रथनाभौ इत्यादिकं पूर्वं व्याख्यातमेव
। एवं सर्वमचेतनजातं जीवाधीनं जीवाश्रितमित्यर्थः । प्राणः प्राणं ददातीत्यादि गन्ता
देवदत्तदिरपिजीव एव । गमनकरणमश्वादिरपि जीव एव । दातापिजीव एव, देयोगवादिरपि जीव एव,
सम्प्रदानभूत ब्राह्मणादिरपि जीव एवेत्यर्थः । माता-पित्रादिरपि जीव एवेति प्रसिद्धः
। मातापित्रादयः मांसपिण्डविशेषा एव न तु जीवा इति चेत् मातापित्रादिकं ये तिरस्कुर्वन्ति
तेषु मातृहा पितृहा इत्यादि शब्दाः प्रयुज्यन्ते उत्क्रान्तप्राणान्  मातृ-पितृदेहान्
शूले निक्षिप्य दहत्यपि पुरुषे पितृहा इत्यादिशब्दाः न प्रयुज्यन्ते इत्यर्थः । तस्मात्
सर्वाणि स जीवानि भूतानि प्राणशब्दवाच्यानि भवन्ति । एवं पश्यन् मन्वानः एवं विजानन्
यः सः अतिवादी भवति नामाद्याशान्तमतिक्रम्य जीवः ब्रह्मेति उक्तवानासीत् । अहं अतिवाद्यस्मीति
ब्रूयात्, नापह्नुवीत - प्राणशब्दितस्य जीवस्य पूर्वोक्तनामाद्याशान्तसर्वाति- शायित्वादेव
अतिवादित्वं नापह्नोतव्यम् इति भावः ।।
"	प्र. दी. - आशायाः अधिकगुणविशिष्टः प्राणइत्युक्तम् । प्राणशब्देन प्राणसहचरः जीवो"
लक्ष्यते । तद्विषये हेतुरुत्तरत्र वक्ष्यते । अरा इव रथनाभौ इत्यादिकं पूर्वं व्याख्यातमेव
। एवं सर्वमचेतनजातं जीवाधीनं जीवाश्रितमित्यर्थः । प्राणः प्राणं ददातीत्यादि गन्ता
देवदत्तदिरपिजीव एव । गमनकरणमश्वादिरपि जीव एव । दातापिजीव एव, देयोगवादिरपि जीव एव,
सम्प्रदानभूत ब्राह्मणादिरपि जीव एवेत्यर्थः । माता-पित्रादिरपि जीव एवेति प्रसिद्धः
। मातापित्रादयः मांसपिण्डविशेषा एव न तु जीवा इति चेत् मातापित्रादिकं ये तिरस्कुर्वन्ति
तेषु मातृहा पितृहा इत्यादि शब्दाः प्रयुज्यन्ते उत्क्रान्तप्राणान्  मातृ-पितृदेहान्
शूले निक्षिप्य दहत्यपि पुरुषे पितृहा इत्यादिशब्दाः न प्रयुज्यन्ते इत्यर्थः । तस्मात्
सर्वाणि स जीवानि भूतानि प्राणशब्दवाच्यानि भवन्ति । एवं पश्यन् मन्वानः एवं विजानन्
यः सः अतिवादी भवति नामाद्याशान्तमतिक्रम्य जीवः ब्रह्मेति उक्तवानासीत् । अहं अतिवाद्यस्मीति
ब्रूयात्, नापह्नुवीत - प्राणशब्दितस्य जीवस्य पूर्वोक्तनामाद्याशान्तसर्वाति- शायित्वादेव
अतिवादित्वं नापह्नोतव्यम् इति भावः ।।
7.15.3
अथ यद्यप्येनान् उत्क्रान्तप्राणान् शूलेन समासं व्यतिसन्दहेत्,
नैवैनं ब्रूयुः पितृहाऽसीति, न मातृहाऽसीति, न भ्रातृहाऽसीति,
न स्वसृहाऽसीति, नाचार्यहाऽसीति, न ब्राह्मणहाऽसीति ।। 3 ।।
"	प्र. दी. - आशायाः अधिकगुणविशिष्टः प्राणइत्युक्तम् । प्राणशब्देन प्राणसहचरः जीवो"
लक्ष्यते । तद्विषये हेतुरुत्तरत्र वक्ष्यते । अरा इव रथनाभौ इत्यादिकं पूर्वं व्याख्यातमेव
। एवं सर्वमचेतनजातं जीवाधीनं जीवाश्रितमित्यर्थः । प्राणः प्राणं ददातीत्यादि गन्ता
देवदत्तदिरपिजीव एव । गमनकरणमश्वादिरपि जीव एव । दातापिजीव एव, देयोगवादिरपि जीव एव,
सम्प्रदानभूत ब्राह्मणादिरपि जीव एवेत्यर्थः । माता-पित्रादिरपि जीव एवेति प्रसिद्धः
। मातापित्रादयः मांसपिण्डविशेषा एव न तु जीवा इति चेत् मातापित्रादिकं ये तिरस्कुर्वन्ति
तेषु मातृहा पितृहा इत्यादि शब्दाः प्रयुज्यन्ते उत्क्रान्तप्राणान्  मातृ-पितृदेहान्
शूले निक्षिप्य दहत्यपि पुरुषे पितृहा इत्यादिशब्दाः न प्रयुज्यन्ते इत्यर्थः । तस्मात्
सर्वाणि स जीवानि भूतानि प्राणशब्दवाच्यानि भवन्ति । एवं पश्यन् मन्वानः एवं विजानन्
यः सः अतिवादी भवति नामाद्याशान्तमतिक्रम्य जीवः ब्रह्मेति उक्तवानासीत् । अहं अतिवाद्यस्मीति
ब्रूयात्, नापह्नुवीत - प्राणशब्दितस्य जीवस्य पूर्वोक्तनामाद्याशान्तसर्वाति- शायित्वादेव
अतिवादित्वं नापह्नोतव्यम् इति भावः ।।
7.15.4
प्राणो ह्यैवैतानि सर्वाणि भवति । स वा एष एवं पश्यन् एवं
मन्वान एवं विजानन् अतिवादि भवति । तञ्चेत् ब्रूयुः
अतिवाद्यसीति, अतिवाद्यस्मीति ब्रूयात्; ब्रूयात्; नापह्ब्रुवीत ।। 4 ।।
"	प्र. दी. - आशायाः अधिकगुणविशिष्टः प्राणइत्युक्तम् । प्राणशब्देन प्राणसहचरः जीवो"
लक्ष्यते । तद्विषये हेतुरुत्तरत्र वक्ष्यते । अरा इव रथनाभौ इत्यादिकं पूर्वं व्याख्यातमेव
। एवं सर्वमचेतनजातं जीवाधीनं जीवाश्रितमित्यर्थः । प्राणः प्राणं ददातीत्यादि गन्ता
देवदत्तदिरपिजीव एव । गमनकरणमश्वादिरपि जीव एव । दातापिजीव एव, देयोगवादिरपि जीव एव,
सम्प्रदानभूत ब्राह्मणादिरपि जीव एवेत्यर्थः । माता-पित्रादिरपि जीव एवेति प्रसिद्धः
। मातापित्रादयः मांसपिण्डविशेषा एव न तु जीवा इति चेत् मातापित्रादिकं ये तिरस्कुर्वन्ति
तेषु मातृहा पितृहा इत्यादि शब्दाः प्रयुज्यन्ते उत्क्रान्तप्राणान्  मातृ-पितृदेहान्
शूले निक्षिप्य दहत्यपि पुरुषे पितृहा इत्यादिशब्दाः न प्रयुज्यन्ते इत्यर्थः । तस्मात्
सर्वाणि स जीवानि भूतानि प्राणशब्दवाच्यानि भवन्ति । एवं पश्यन् मन्वानः एवं विजानन्
यः सः अतिवादी भवति नामाद्याशान्तमतिक्रम्य जीवः ब्रह्मेति उक्तवानासीत् । अहं अतिवाद्यस्मीति
ब्रूयात्, नापह्नुवीत - प्राणशब्दितस्य जीवस्य पूर्वोक्तनामाद्याशान्तसर्वाति- शायित्वादेव
अतिवादित्वं नापह्नोतव्यम् इति भावः ।।
।। इति सप्तमप्रपाठके पञ्चदशखण्डतात्पर्यार्थः ।।
7.16.1
एष तु वा अतिवदति यः सत्येनातिवदति सोऽहं भगवः
सत्येनातिवदानीति सत्यं त्वेव विजिज्ञासितव्यमिति सत्यं
भगवो विजिज्ञास इति ।। 1 ।।
"	प्र.दी. - नारदः प्रक्रान्तपरब्रह्मोपदेशः प्राणशब्दिते जीवेपर्यवसन्न इति स्वयमेव"
मत्वा प्राणाद्वाव भूयोऽस्तीति पुनर्नापृच्छत् । एवमपच्छतिनारदे सनत्कुमार आचार्यः
अतिकरुणया स्वयमेव प्राणशब्दवाच्यजीवात् अतिशयितः  सत्यशब्दवाच्यः परमात्मा अस्तीत्यवदत्
। य उपासकः प्राणशब्दवाच्य- जीवाद्विलक्षणः सत्यशब्दाभिधेयः परमात्मा परब्रह्मेत्युपासते
। सः अतिवदति यः सत्येन सत्यशब्दवाच्ये न परब्रह्मणानिमित्तेन सर्वा न ब्रह्मत्वेन त्यक्त्वा
सत्यं परब्रह्मत्वेन वदति सः अतिवादीभवतीत्याचार्येण उक्तः सः नारदः - हे भगवः! आचार्य
अहं पूर्वोक्तनामादिप्राणपर्यन्तं सर्वं अब्रह्मत्वेन त्यक्त्वा सत्य शब्दवाच्यं परमात्मानमेव
वदानीति नारदेनोक्तः आचार्यः सत्यशब्दवाच्यमेव परं ब्रह्मेति विजिज्ञासितव्यम् इत्याचार्येणोक्तो
नारदः - हे भगवः! आचार्य अहं सत्यशब्देवाच्यमेव परब्रह्मेति विजिज्ञास्यामि इत्याचार्यं
प्रतिविज्ञापनमकरोत् नारदः ।।
।। इति सप्तमप्रपाठके षोडशखण्डतात्पर्यार्थः ।।
7.17.1
यदा वै विजानाति, अथ सत्यं वदति । नाविजानन् सत्यं वदति ।
विजानन्नेव सत्यं वदति । विज्ञानं त्वेव विजिज्ञासितव्यमिति ।
विज्ञानं भगवो विजिज्ञास इति ।। 1 ।।
"	प्र.दी.- ब्रह्मोपासनस्य अतिवादहेतुत्वं कथमिति चेत् ब्रह्मसाक्षात्कारद्वारेत्याह"
- यदा वै विजानाति साक्षात्करोति तदा सत्यं वदति सत्येन अतिवदतीत्यर्थः । यदा सत्यं
परं ब्रह्म अविजानन् वदति असत्यं नामादिकं ब्रह्मत्वेन वदति । अतः परब्रह्म साक्षात्कारी
सत्य शब्दवाच्यमेव परब्रह्मत्वेन वदति । विज्ञानमेव विजिज्ञासितव्यमिति आचार्येणोक्तो
नारदः; हे भगवः! आचार्य! विशनं  ब्रह्मसाक्षात्कारोपायभूतं ब्रह्मोपासनं, सत्यं त्वेव
अहं विजिज्ञास इति विज्ञापनमकरोत्  । केचित् सत्यवत्वेन ब्रह्मोपासनमुपदिश्यते इति तदुपायभूत
ब्रह्मसाक्षात्कारः विज्ञानमित्युपदिश्यत इति वदन्ति ।।
।। इति सप्तमप्रपाठके सप्तदशखण्डतात्पर्यार्थः ।।
7.18.1
यदा वै मनुतेऽथ विजानाति । नामत्वा विजानाति ।
मत्वैव विजानाति । मतिस्त्वेव  विजिज्ञासितव्येति ।
मतिं भगवो विजिज्ञास इति ।। 1 ।।
"	प्र.दी. - सत्यशब्दवाच्यपरब्रह्मविषयकमननं कर्तव्यमिति यदा वै ब्रह्म विषयकमननं करोति"
। तदा ब्रह्मविजानाति अमत्त्वा न विजानाति । मत्वैव विजानाति मतिस्त्वेव विजिशासितव्येति
। ब्रह्मोपासनोपायभूतं मननं सम्पाद्यमित्यर्थः । शिष्य आह - हे आचार्या ब्रह्मविषयकमननं
अहं जिज्ञास इति विज्ञापनमकरोत् ।।
।। इति सप्तमप्रपाठकं अष्टादशखण्डतात्पर्यार्थः ।।
7.19.1
यदा वै  श्रद्दधाति, अथ मनुते । नाश्रद्दधन्मनुते ।
श्रद्दधदेव मनुते । श्रद्धा त्वेव विजिज्ञासितव्येति ।
श्रद्धां भगवो विजिज्ञास इति ।। 1।।
"	प्र.दी. - यदा मन्तव्य ब्रह्मविषयक श्रद्धा जायते, आस्तिक्यबुद्धीत्यर्थः । तदा ब्रह्म"
मनुते, श्रद्धाहीनः ब्रह्म न मनुते । श्रद्दधान एव मननं करोति । अतः ब्रह्ममननविषयक
श्रद्धासम्पाद्येत्यर्थः । हे आचार्य! अहं ब्रह्ममनविषयक श्रद्धां वजिज्ञास इति ।।
।। इति सप्तमप्रपाठके एकोनविंशखण्डतात्पर्यार्थः ।।
7.20.1
यदा वै निस्तिष्ठति, अथ श्रद्दधाति । नानिस्तिष्ठन् श्रद्दधाति ।
निस्तिष्ठन्नेव श्रद्दधाति । निष्ठा त्वेव विजिज्ञासितव्येति ।
निष्ठां भगवो विजिज्ञास इति ।। 1।।
"	प्र.दी.- ब्रह्मैव श्रोतव्यम् नान्यदिति व्यवसायरूपा श्रद्धानिष्ठेत्युच्यते । सा श्रद्धोपायतया"
संपाद्यं यथा वै निस्तिष्ठति, तदा श्रद्धां करोति । अनुस्तिष्ठन् श्रद्दधाति अतः ब्रह्मैव
श्रोतव्यमिति निष्ठा सम्पाद्येति आचार्येणोक्ते सति शिष्यः निष्ठां भगवो
जिज्ञास इति विज्ञापनमकरोत् ।।
।। इति सप्तमप्रपाठके विंशखण्डतात्पर्यार्थः ।।
7.21.1
यदा वै करोति, अथ निस्तिष्ठति । नाकृत्वा निस्तिष्ठति ।
कृत्वैव निस्तिष्ठति । कृतिस्त्वेव विजिज्ञासि तव्येति ।
कृतिं भगवो विजिज्ञास इति ।। 1 ।।
"	प्र.दी. - कृतिः इन्द्रियनियमनं मनसः नियमनरूपाकृतिरित्यर्थः । यदा वै मनसो"
नियमनं करोति तदा ब्रह्म पश्यति अकृत्वा न पश्यति । अतः ब्रह्मविषयकश्रवणमननादिषु मनसः
नियमनरूपाकृतिः सम्पादितव्य इत्यर्थः । आचार्येण एवमुक्ते सति हे आचार्य! अहं ब्रह्मविषयक
श्रवणमननादिषु नियमनरूपां कृतिं
विजिज्ञास इति । विज्ञापनमकरोत् ।।
।। इति सप्तमप्रपाठके एकविंशखण्डतात्पर्यार्थः ।।
7.22.1
यदा वै सुखं लभते, अथ करोति । नासुखं लब्ध्वा करोति ।
सुखमेव लब्ध्वा करोति । सुखं त्वेव विजिज्ञासितव्यमिति ।
सुखं भगवो विजिज्ञास इति
।। 1 ।।
"	प्र.दी. - श्रोतव्ये ब्रह्मणि अत्यन्तानुकूलं सुखमस्तीति ज्ञातव्यं सम्पादनीयमित्यर्थः"
। यदा एतत्सुखं लभते तदा करोति असुखं लब्ध्वा न करोति । अतः श्रोतव्ये ब्रह्मणि अत्यन्तानुकूलं
सुखम् अस्तीति विजिज्ञासितव्यम् इत्याचार्येणोक्तः नारदः हे आचार्य सुखं अहं विजिज्ञास इति ।।
।। इति सप्तमप्रपाठके द्वाविंशतात्पर्यार्थः ।।
7.23.1
यो वै भूमा तत्सुखम् । नाल्पे सुखमस्ति । भूमैव सुखम् ।
भूमा त्वेव विजिज्ञासितव्य इति । भूमानं भगवो विजिज्ञास इति ।। 1 ।।
"	प्र.दी. - यो वै भूमा तत्सुखम् । नाल्पे सुखमस्ति भूमैव सुखम् । भूमा त्वेव विजिज्ञासितव्य"
इति । भूमशब्दो हि बहुत्ववाची बहुशब्दात् पृथ्वादित्वात् इमनिच् प्रत्यये कृते बहोर्लोपो
भू च बहोरिति प्रकृति-प्रत्ययोः विकारे च सति भूमशब्दो निष्पन्नः । बहुत्वं च अत्र वैपुल्यं
भूमा परंब्रह्म तद्विषयकमन नादिषु सुखमस्ति । ब्रह्मव्यतिरिक्तं सर्वं अल्पन्, तत्र
सुखं नास्ति । अतः भूमैव सुखम् तदेव परं ब्रह्म वैपुल्यविशिष्ट परमात्मैव विजिज्ञासितव्यम्
इति आचार्येणोक्ते सति हि आचार्य । अहं भूमगुणविशिष्टं परमात्मानं विजिज्ञास इति विज्ञापनमकरोत् ।।
।। इति सप्तमप्रपाठके त्रयोविंशखण्डतात्प्रयार्थः ।।
7.24.1
यत्र नान्यत् पश्यति, नान्यच्छृणोति, नान्यत् विजानाति, स भूमा ।
अथ यत्रान्यत् पश्यति, अन्यच्छृणोति, अन्यत् विजानाति, तदल्पम् ।
यो वै भूमा, तदमृतम् । अथ यदल्पम्, तन्मर्त्यम् । स भगवः
कस्मिन् प्रतिष्ठित इति । स्वे महिम्नि, यदि वा न महिम्नी ति ।। 1 ।।
"	प्र.दी. - एतद्वाक्योक्तयोः भूमाल्पशब्दयोः अर्थजिज्ञासुं प्रत्याह - यत्र"
परमात्मवस्तुनि अनुभूयमाने सति ततोऽन्यद्वस्तुनः दृश्यते । न श्रूयते न विज्ञायते,
सह भूमा इत्यर्थः । यस्मिन् दृश्यमाने ततोऽन्यत् न दृश्यते । यस्मिन् श्रूयमाणे ततोऽन्यन्नश्रूयते
यस्मिन् विज्ञायमाने ततोऽन्यत् न विज्ञायते स भूमा इत्यर्थः । अथ यत्र अन्यत्पश्यति
इत्यादि । यत्र उक्तलक्षणविशिष्टभूमशब्दवाच्यपरमात्मनः अन्यत् विपरीतलक्षणम् अल्पमित्युच्यते
। यो वै भूमा सः परमात्मा तत् ब्रह्म अमृतमित्युच्यते । ब्रह्मणोऽन्यत् जीवजडं अल्पमित्युच्यते
। तत् मर्त्यं जननमरणादि युक्तम् । परमात्मा भूमशब्दवाच्यः, अमृतं जननमरणादि शून्यं
नित्यविर्भूतान् अन्याधीनापहतपाप्मत्वादि गुणाष्टक इति यावत् । इतरस्तु अनीदृशं सर्ववस्तूनामाधारसापेक्षत्वं
दृष्ट्वा । शिष्यः पृच्छति - स भगवः कस्मिन् प्रतिष्ठित इति । आचार्य उत्तरमाह - स्वे
महिम्नि इति सः स्वीयमहिमाधारक इत्यर्थः । अल्पयोः जीवजह्वयो परमात्ममहिमव्यतिरिक्ततत्तुल्यमहिमाभावात्,
परमात्माधारभूत इत्यर्थः । स्वमहिम्नाभावात् सर्वाणि परमात्मनि स्थितानि इति यावत् ।
गो अश्व - हस्ति-हिरण्य-दासभार्य-क्षेत्राण्यायतनानि इहैव भगवन्महिमाभूत लीलाविभूत्यामेववर्तन्त
इति अन्यस्मिन्नन्यं प्रतिष्ठितमिति होवाच आचार्यः ।।
7.24.2
गो अश्वमिह महिमेत्याचक्षते, हस्ति हिरण्यं दासभार्यं
क्षेत्राण्यायतनानीति । नाहमेव ब्रवीमीति होवाच, अन्यो
ह्यन्यस्मिन् प्रतिष्ठित इति ।। 2 ।।
"	प्र.दी. - एतद्वाक्योक्तयोः भूमाल्पशब्दयोः अर्थजिज्ञासुं प्रत्याह - यत्र"
परमात्मवस्तुनि अनुभूयमाने सति ततोऽन्यद्वस्तुनः दृश्यते । न श्रूयते न विज्ञायते,
सह भूमा इत्यर्थः । यस्मिन् दृश्यमाने ततोऽन्यत् न दृश्यते । यस्मिन् श्रूयमाणे ततोऽन्यन्नश्रूयते
यस्मिन् विज्ञायमाने ततोऽन्यत् न विज्ञायते स भूमा इत्यर्थः । अथ यत्र अन्यत्पश्यति
इत्यादि । यत्र उक्तलक्षणविशिष्टभूमशब्दवाच्यपरमात्मनः अन्यत् विपरीतलक्षणम् अल्पमित्युच्यते
। यो वै भूमा सः परमात्मा तत् ब्रह्म अमृतमित्युच्यते । ब्रह्मणोऽन्यत् जीवजडं अल्पमित्युच्यते
। तत् मर्त्यं जननमरणादि युक्तम् । परमात्मा भूमशब्दवाच्यः, अमृतं जननमरणादि शून्यं
नित्यविर्भूतान् अन्याधीनापहतपाप्मत्वादि गुणाष्टक इति यावत् । इतरस्तु अनीदृशं सर्ववस्तूनामाधारसापेक्षत्वं
दृष्ट्वा । शिष्यः पृच्छति - स भगवः कस्मिन् प्रतिष्ठित इति । आचार्य उत्तरमाह - स्वे
महिम्नि इति सः स्वीयमहिमाधारक इत्यर्थः । अल्पयोः जीवजह्वयो परमात्ममहिमव्यतिरिक्ततत्तुल्यमहिमाभावात्,
परमात्माधारभूत इत्यर्थः । स्वमहिम्नाभावात् सर्वाणि परमात्मनि स्थितानि इति यावत् ।
गो अश्व - हस्ति-हिरण्य-दासभार्य-क्षेत्राण्यायतनानि इहैव भगवन्महिमाभूत लीलाविभूत्यामेववर्तन्त
इति अन्यस्मिन्नन्यं प्रतिष्ठितमिति होवाच आचार्यः ।।
।। इति सप्तमप्रपाठके चतुर्विंशति खण्डतात्पर्यार्थः ।।
7.25.1
स एवाधस्तात्, स उपरिष्टात्, स पश्चात्, स पुरस्तात्, स
दक्षिणतः, स उत्तरतः, स एवेदँ सर्वमिति ।
"	अथातोऽहंकारादेश एव - अहमेवाधस्तात्,  अहमुपरिष्टात्,"
अहं पश्चात्, अहं पुरस्तात्, अहं दक्षिणतः, अहमुत्तरतः, अहमेवेदँ सर्वमिति ।।
"	अथात आत्मादेश एव - आत्मैवाधस्तात्, आत्मोपरिष्टात्, आत्मा पश्चात्,"
आत्मा पुरस्तात्, आत्मा दक्षिणतः, आत्मोत्तरतः, आत्मैवेदँ सर्वमिति ।। 1 ।।
"	प्र.दी. - पूर्वोक्त स्वे महिम्नि तिष्ठतः परमात्मनः सासर्वात्म्यत्वमित्यादिकं उच्यते"
- स एवाधस्तात् इति । पूर्वोक्तः परमात्मैव अधोभागवर्तते; उपरिभागे पश्चाद्भागे दक्षिणभागे
उत्तरभागे च वर्तते । इदं सर्वं जगत् ब्रह्मात्मकत्वात् ब्रह्मैव अहं शब्दवाच्यः परमात्माऽपि
पूर्ववत् सर्वत्र वर्तते । अथ आत्मोपदेसः क्रियते । आत्मा परमात्मेत्यर्थः ।
आत्मशब्दवाच्यपरमात्माऽपि अधोपरिष्टात् पश्चिमभागे पुरस्तात् दक्षिणादिभागेषु वर्तते
। इदं सर्वं जगदपि परमात्मात्मकमेव । एतादृशपरब्रह्मोपासकः परं ब्रह्म सर्वत्र वर्तते
इति यः पश्यति, यः मनुते, यो विजानाति सः आत्मरतिः, आत्मक्रीडः, आत्ममिथुनः, आत्मानन्दः
स्वराट् भवति । तस्य उपासकस्य आत्मैव स्रक्चन्दनादिजन्याप्रीतिः उद्यानादिजन्य क्रीडा
च, स्त्रीसम्भवाप्रीतिश्च, विभूतिजन्या प्रीतिश्च एतत्सर्वं परमात्मैव श्रवण-मनन-निदिध्यासनैः
उक्तभूमात्मसाक्षात्कारनिष्ठस्य सर्वविधसुखानुभवोऽपि परमात्मानुभवान्तर्गत एवेत्यर्थः
। सः स्वराट् अकर्मवश्यो भवति ।
विधिनिषेधकिंकरो न भवतीति यावत् । तस्य सर्वेषु लोकेषु - ब्रह्मविभूतिभूतेषु कामचारो
भवति - यथा कामं तृप्यति इत्यर्थः । अथ ये उक्तप्रकाराद्यनेन प्रकारेण उपासते, ते अन्यराजानो
भवन्ति विधिनिषेधकिंकरा भवन्ति - कर्मवश्याभवन्तीत्यर्थः । किञ्च ते क्षय्यलोका भवन्ति
क्षयिष्णु लोकेषु स्वर्गादिषु निवसन्तीत्यर्थः । अनेन यथोक्तप्रकारेण भूमसत्य आत्मशब्दवाच्य
परमात्मोपासकानाम् अक्षय्य भगवल्लोकत्वम् अस्तीति भावः ।।
7.25.2
स वा एष एवं पश्यन्नेवं मन्वान एवं विजानन् आत्मरतिः आत्मक्रीड
आत्ममिथुन आत्माऽऽनन्दः, स स्वराड् भवति । तस्य सर्वेषु लोकेषु
कामचारो भवति । अथ येऽन्यथाऽतो विदुरन्यराजानः ते क्षय्यलोका भवन्ति ।
तेषाँ सर्वेषु लोकेष्व कामचारो भवति ।। 2 ।।
"	प्र.दी. - पूर्वोक्त स्वे महिम्नि तिष्ठतः परमात्मनः सासर्वात्म्यत्वमित्यादिकं उच्यते"
- स एवाधस्तात् इति । पूर्वोक्तः परमात्मैव अधोभागवर्तते; उपरिभागे पश्चाद्भागे दक्षिणभागे
उत्तरभागे च वर्तते । इदं सर्वं जगत् ब्रह्मात्मकत्वात्
ब्रह्मैव अहं शब्दवाच्यः परमात्माऽपि पूर्ववत् सर्वत्र वर्तते । अथ आत्मोपदेसः क्रियते
। आत्मा परमात्मेत्यर्थः । आत्मशब्दवाच्यपरमात्माऽपि अधोपरिष्टात् पश्चिमभागे पुरस्तात्
दक्षिणादिभागेषु वर्तते । इदं सर्वं जगदपि परमात्मात्मकमेव । एतादृशपरब्रह्मोपासकः परं
ब्रह्म सर्वत्र वर्तते इति यः पश्यति, यः मनुते, यो विजानाति सः आत्मरतिः, आत्मक्रीडः,
आत्ममिथुनः, आत्मानन्दः स्वराट् भवति । तस्य उपासकस्य आत्मैव स्रक्चन्दनादिजन्याप्रीतिः
उद्यानादिजन्य क्रीडा च, स्त्रीसम्भवाप्रीतिश्च, विभूतिजन्या प्रीतिश्च एतत्सर्वं परमात्मैव
श्रवण-मनन-निदिध्यासनैः उक्तभूमात्मसाक्षात्कारनिष्ठस्य सर्वविधसुखानुभवोऽपि परमात्मानुभवान्तर्गत
एवेत्यर्थः । सः स्वराट् अकर्मवश्यो भवति । विधिनिषेधकिंकरो न भवतीति यावत् । तस्य सर्वेषु
लोकेषु - ब्रह्मविभूतिभूतेषु कामचारो भवति - यथा कामं तृप्यति इत्यर्थः । अथ ये उक्तप्रकाराद्यनेन
प्रकारेण उपासते, ते अन्यराजानो भवन्ति विधिनिषेधकिंकरा भवन्ति - कर्मवश्याभवन्तीत्यर्थः
। किञ्च ते क्षय्यलोका भवन्ति क्षयिष्णु लोकेषु स्वर्गादिषु निवसन्तीत्यर्थः । अनेन
यथोक्तप्रकारेण भूमसत्य आत्मशब्दवाच्य परमात्मोपासकानाम् अक्षय्य भगवल्लोकत्वम् अस्तीति भावः ।।
।। इति सप्तमप्रपाठके पञ्चविंशखण्डतात्पर्यार्थः ।।
7.26.1
तस्य ह वा एतस्यैवं पश्यत एवं मन्वानस्यैवं विजानत आत्मतः प्राण
आत्मत आशाऽऽत्मतः स्मर आत्मत आकाशः आत्मस्तेज आत्मत
आप आत्मत आविर्भावतिरोभावावात्मतोऽन्नमात्मतो बलमात्मतो
विज्ञानमात्मतो ध्यानमात्मश्चित्तमात्मतः संकल्प आत्मतो मन आत्मतो
वागात्मतो नामात्मतो मन्त्रा आत्मतः कर्माप्यात्मत एवेदँ सर्वमिति ।। 1 ।।
"	तदेष श्लोकः -"
"	न पश्यो मृत्युं पश्यति न रोगं नोत दुःखताम् ।"
"	सर्वं ह पश्यः पश्यति सर्वमाप्नोति सर्वशः ।। इति ।।"
"	स एकधा भवति त्रिधा भवति पञ्चधा ।"
"	सप्तधा नवधा चैव पुनश्चैकादश स्मृतः ।।"
"	शतञ्च दश चैकञ्च सहस्राणि च विंशँतिः ।"
"	आहारशुद्धौ सत्त्वशुद्धिः सत्त्वशुद्धौ ध्रुवा स्मृतिः ।।"
"	स्मृतिलम्भे सर्वग्रन्थीनां विप्रमोक्षः ।"
"	तस्मै मुदितकषायाय तमसः पारं दर्शयति भगवान् सनत्कुमारः । तँ"
स्कन्द इत्याचक्षते तँ स्कन्द इत्याचक्षते ।।
।। इति सप्तमाध्याये षड्विंशः खण्डः ।।
।। छान्दोग्योपनिषदि सप्तमोऽध्यायाः ।।
"	प्र.दी. -  अथात आत्मदेश इत्यनेन उक्तमुपासकान्तर्यामिणश्चेतनाचेतनसकलप्रपञ्चोपादानत्वलक्षण"
सर्वात्मकत्वं स्पष्टयति - तस्य ह वा एतस्यैवं पश्यत एवं मन्वानस्यैवं विजानत आत्मतः
प्राण आत्मत आशाऽत्मतस्स्मर आत्मत इत्यादि । उपासकस्यान्तर्याम्येव प्रङ्निर्दिष्टप्राणशब्दित
जीवपर्यन्तसकल प्रपञ्चोपादानं परब्रह्मणः उक्तं - अतः अहमेवेदं सर्वमिति परमात्मनः विहितः
अहह्ग्रहः अहमितिशब्दोन वाच्यत्वं परमात्मनः तत्त्विकविषयमेवेति भावः ।
"	तदेष श्लको इति । तत् तस्मिन् विषये एषः वक्ष्यमाणः श्लोकः प्रवृत्त इत्यर्थः । पश्यः"
ब्रह्मदर्शि मृत्युम् - मरणं रोगं दुःखतां च न पश्यति । सर्वसाक्षात्कर्ता सन् सङ्कल्पमात्रेण
सङ्कल्पितान् अर्थान् सर्वस्मिन् काले प्रात्नोतीत्यर्थः । अपहतपाप्मत्वादिगुणाष्टकाविर्भावो
भवतीत्यर्थः । एतादृशपब्रह्मसाक्षात्कारवतः मुक्त्स्य सङ्कल्पपरिगृहीतान् एकविधशरीशे
भवतीत्यर्थः । ब्रह्मोपासननिष्पत्तौ उपासकस्य सात्त्विकाहारसेवैव मुख्याभवति । सात्त्विकाहार
सेवया अविद्याजन्यरागादीनां विप्रमोक्षोभवतीत्यर्थः । शास्त्रार्थमशेषत उक्तत्वा अविद्याजन्यरागादीनां
विप्रमोक्षोभवतीत्यर्थः । शास्त्रार्थमशेषत उक्त्वा आख्यायिकाम् उपसंहरति श्रुतिः -
तस्मै परिशुद्धान्तः करणाय नारदाय भगवान् सनत्कुमारः संसारसन्तमस चण्डभानुपभूतोपासनगोचरं
परमात्मनं स्पष्टमुपादिशदित्यर्थः ।  अन्यत्सर्वं रङ्गरामानुजीयभाष्यो द्रष्यव्यम् ।
"	उत्पत्तिं प्रळयं चैव भूतानामागतिं गतिम् ।"
"	वेत्तिविद्यामविद्यां च स वाच्यो भगवानिति ।। (वि.पु.6-5-78)"
एवं विधभगवच्छब्दवाच्यः सनत्कुमारः तमेव सनत्कुमांर ब्रह्मविदः स्कन्द इत्याचक्षते -
कथयन्ति । द्विवचनम् अध्याय परिसमाप्त्यर्थम् ।।
"	।। इति छान्दोग्यसप्तमप्रपाठके षड्विंशखण्डतात्पर्यार्थः ।।"
"	"
"	 ।।इति छान्दोग्योपनिषदि श्रीभाष्यं रामानुजाचार्य"
"	  कृतिषु सप्तमप्रपाठकव्यारव्या समाप्ता ।।"
8.1.1
अथ यदिदमस्मिन् ब्रह्मपुरे दहरं पुण्डरीकं वेश्म
दहरोऽस्मिन्नन्तराकाशः तस्मिन् यदन्तस्तदन्वेष्टव्यं
तद्वाव विजिज्ञासितव्यमिति ।।1।।
"	प्र.दी. - दहरविद्या प्रस्तूयते - अथ विद्यान्तरारम्भप्रदर्शनार्थोऽयम्  अथशब्दः,"
अथ-अनन्तरं, अस्मिन् ब्रह्मपुरे- नवद्वारयुक्तदेह पुण्डरीकम् - पुण्डरीकाकारं हृदयं,
वेश्म गृहं वर्तते । अस्मिन् अन्तरः हृदयान्तः आकाशः वर्तते, आसमन्तात्काशते प्रकाशते
इति आकाशः । परमात्मा न तु भूताकाशो वर्तते । तस्मिन्यदन्तः दहराकाशरूपपरमात्मनि विद्यमानः
यत् अपहतपाप्मत्वादिगुणजातं वर्तते तदप्यन्वेष्टव्यं उपासितव्यम् । तद्वा विजिज्ञासितव्यमिति
- तदुभयमपि श्रवणमननाभ्यामवगन्तव्यं ध्यातव्यं चेति ।।
8.1.2
तं चेद्ब्रूयुर्यदिदमस्मिन् ब्रह्मपुरे दहरं पुण्डरीकं वेश्म
दहरोऽस्मिन्नन्तराकाशः किं तदत्र विद्यते यदन्वेष्टव्यं
यद्वाव विजिज्ञासितव्यमिति ।।2।।
"	प्र. दी. - दहराकाशशब्दितस्य परमात्मनः परब्रह्मत्वं तदन्तर्वर्ति गुणजातञ्च अजानानाः"
अन्तेवासिनः आचार्यं ब्रूयुरित्याह - तं चेत् इति । अस्मिन् परिदृश्यमाने ब्रह्मपुरे
नवद्वारयुक्तमनुष्यादिदेहे पुण्डरीकाकारं यत्तु दहरं वेश्म गृहं वर्तते । अस्मिन् गृहे
विद्यमानः दहरशब्दवाच्यः अन्तराकाशः परमात्मा वर्तते स कीदृश इति तत्र परमात्मनि किं
विद्यत इति यदन्वेष्टव्यं । यद्वा यदपि विजिज्ञासितव्यं तं परमात्मानं तन्निष्ठगुणजातं
च नः अस्मभ्यं ब्रूयुरित्यवदन् शिष्या इत्यर्थः ।।
"	हृदयपुण्डरीकवर्ति दहराकाशस्य अतिसूक्ष्मत्वात् तदन्तर्वतिनः तस्याप्यतिसूक्ष्मत्वात्"
कथं विज्ञेयमित्याशङ्कायाम् आचार्य आह इति श्रुतिः वदति - स ब्रूयात्  इति । सः आचार्यः
यावान्वा अयमाकाशः - परिदृश्यमानभूताकाशः यादृशवैपुल्यविशिष्टः अयमाकाशः एषः दहराकाशः
तावान् - तादृशवैपुल्यविशिष्ट इति ज्ञेयः । अतः अस्मिन् हृदयाकाशे
द्यावापृथिवी उभे अन्तरे दहराकाशस्थिते वर्तेते । अग्निवायू उभे सूर्याचन्द्रमसौ उभौ
विद्युन्नक्षत्राणि एतदुपलक्षणं सर्वं जगदस्मिन् दहराकाशे स्थितम् इत्यर्थः । अस्य उपासकस्य
इह इहलोके यच्च सर्वं भोग्यजातमस्ति यच्च मनोरथमात्रगोचरमिह नास्ति सर्वं तद्भोग्यजातम्
अस्मिन् दहराकाशे समाहितं स्थितम् इत्यर्थः । अतः दहराकाशे सर्वं भोक्तृभोग्यजातमस्तीति
यावत् । दहराकाशः सर्वाधारभूत इति भावः ।।
8.1.3
स ब्रूयाद्यावान्वा अयमाकाशः तावानेषोऽन्तर्हृदय आकाश
उभे अस्मिन् द्यावापृथिवी अन्तरेव समाहिते उभावग्निश्च
वायुश्च सूर्याचन्द्रमसावुभौ विद्युन्नक्षत्राणि यच्चास्येहास्ति
यच्च नास्ति सर्वं तदस्मिन्समाहितमिति ।।3।।
"	प्र. दी. - दहराकाशशब्दितस्य परमात्मनः परब्रह्मत्वं तदन्तर्वर्ति गुणजातञ्च अजानानाः"
अन्तेवासिनः आचार्यं ब्रूयुरित्याह - तं चेत् इति । अस्मिन् परिदृश्यमाने ब्रह्मपुरे
नवद्वारयुक्तमनुष्यादिदेहे पुण्डरीकाकारं यत्तु दहरं वेश्म गृहं वर्तते । अस्मिन् गृहे
विद्यमानः दहरशब्दवाच्यः अन्तराकाशः परमात्मा वर्तते स कीदृश इति तत्र परमात्मनि किं
विद्यत इति यदन्वेष्टव्यं । यद्वा यदपि विजिज्ञासितव्यं तं परमात्मानं तन्निष्ठगुणजातं
च नः अस्मभ्यं ब्रूयुरित्यवदन् शिष्या इत्यर्थः ।।
"	हृदयपुण्डरीकवर्ति दहराकाशस्य अतिसूक्ष्मत्वात् तदन्तर्वतिनः तस्याप्यतिसूक्ष्मत्वात्"
कथं विज्ञेयमित्याशङ्कायाम् आचार्य आह इति श्रुतिः वदति - स ब्रूयात्  इति । सः आचार्यः
यावान्वा अयमाकाशः - परिदृश्यमानभूताकाशः यादृशवैपुल्यविशिष्टः अयमाकाशः एषः दहराकाशः
तावान् - तादृशवैपुल्यविशिष्ट इति ज्ञेयः । अतः अस्मिन् हृदयाकाशे द्यावापृथिवी उभे
अन्तरे दहराकाशस्थिते वर्तेते । अग्निवायू उभे सूर्याचन्द्रमसौ उभौ विद्युन्नक्षत्राणि
एतदुपलक्षणं सर्वं जगदस्मिन् दहराकाशे स्थितम् इत्यर्थः । अस्य उपासकस्य इह इहलोके यच्च
सर्वं भोग्यजातमस्ति यच्च मनोरथमात्रगोचरमिह नास्ति सर्वं तद्भोग्यजातम् अस्मिन् दहराकाशे
समाहितं स्थितम् इत्यर्थः । अतः दहराकाशे सर्वं
भोक्तृभोग्यजातमस्तीति यावत् । दहराकाशः सर्वाधारभूत इति भावः ।।
8.1.4
तञ्चेत् ब्रूयुः - अस्मिँश्चेदिदं ब्रह्मपुरे सर्वं समाहितँ सर्वाणि
च भूतानि सर्वे च कामाः, यदैनज्जरामाप्नोति प्रध्वँसते वा
किं ततोऽशिष्यत इति ।।4।।
"	प्र.दी. - दहराकाशाधारे देहे जराप्रध्वंसादिना नष्टे सति तदाश्रितं सर्वं नष्टं भवत्येव"
। यथा घटे नष्टे घटाद्याश्रितं सर्वं यथा नष्टं भवति तद्वद्घटादिनिष्ठाकाशवत् दहराकाशमात्रं
विद्यते, अन्यत्सर्वं न विद्यत इत्याचार्यं प्रति शिष्या ब्रूयुः इत्याह - तं चेद्ब्रूयुः इति ।
एवमुक्तवन्तम् आचार्यं शिष्या ब्रूयुः इत्यन्वयः । अस्मिन् ब्रह्मपुरे देहे इदं सर्वं
समाहितं सर्वाणि भूतानि च समाहितानि सर्वे कामाः समाहिता इति आचार्येणोक्ते सति यदा
एनत् शरीरं जराप्नोति चेत् जरां प्राप्नोति चेत् प्रध्वंसते ध्वंसं प्राप्नोति । ततः
देहत्यागानन्तरं किं अतिशिष्यते किमपिदहराकाशादन्यत् न शिष्यत इत्यर्थः ।।
8.1.5
स ब्रूयात् - नास्य जरयैतज्जीर्यति, न वधेनास्य हन्यते ;
एतत् सत्यं ब्रह्मपुरम् । अस्मिन्कामाः समाहिताः । एष
आत्माऽपहतपाप्मा विजरो विमृत्युर्विशोको विजिघत्सोऽपिपासः
सत्यकामः सत्यसङ्कल्पः । यथा ह्येवेह प्रजा अन्वाविशन्ति
यथानुशासनं यं यमन्तमभिकामा भवन्ति यं जनपदं यं क्षेत्रभागं
तं तमेवोपजीवन्ति ।।5।।
"	प्र.दी. - आचार्यः शिष्यान् प्रतिवदति इत्याह - स ब्रूयात् इति । सः आचार्यः अस्य देहस्य"
जरया वधेन अस्य देहस्य वधेन वा एतत् दहराकाशाख्यं परंब्रह्म न जीर्यते न हन्यते । एतस्मिन्
दहराकाशे परब्रह्मणि सर्वे कामाः समाहिताः स्थिता भवन्ति इत्यर्थः । काम्यन्त इति कामाः
कल्याणगुणा इत्युच्यन्ते । सह दहराकाशः परमात्मा कीदृश इत्याकाङ्क्षायाम् आह - एष आत्मा
इत्यादि । एषः आत्मा दहराकाशशब्दवाच्यः परमात्मा अपहतपाप्मा पापरहितः विजरः - जरारहितः
विमृत्युः - मरणरहितः, विशोकः- दुःखरहितः, अविजिघत्सः- बुभुक्षारहितः अपिपासः- पिपासारहितः,
सत्यकामः- सफलकामः, सत्यसङ्कल्पः-अप्रतिहतसङ्कल्पः इह अस्मिन् लोके प्रजाः- राजानम्,
अन्वाविशन्ति, यथानुशासनं राजाज्ञाम् - अनुल्लङ्घ्य यथा तमनुसरन्ति अनुसृत्य किं कुर्वन्ति
इत्यत्राह - यं यमन्तमभिकामा भवन्ति - यद्यत्फलमभ्यर्थिनो भवन्ति । जनपदक्षेत्रादिकं
वा कामयन्ते- तत्तत्फलं यथाशासनमेवोपजीवन्ति - राजशासनानुरोधेनैव इहलोके यथा उपजीवन्ति
जनाः - तथा परलोकेऽपि परतन्त्रा एव भवन्ति इति भावः । यं यमन्तमभिकामा भवन्ति तं तमिहलोके
यथा प्रजाः जनपदक्षेत्रादिकं लभन्ते । तथा परमात्मपरतन्त्रास्सन्तः उपासकाः उपजीवन्ति इत्यर्थः।।
8.1.6
तद्यथेह कर्मचितो लोकः क्षीयते, एवमेवामुत्र पुण्यचितो लोकः क्षीयते ।
तद्य इहात्मानमननुविद्य व्रजन्त्येताँश्च सत्यान् कामान्,
तेषां सर्वेषु लोकेष्वकामचारो भवति ।
अथ य इहात्मानमनुविद्य व्रजन्त्येताँश्च सत्यान् कामान्, तेषाँ सर्वेषु
लोकेषु कामचारो भवति ।। 6 ।।
"	प्र.दी. - एवं कर्मसाध्ये परलोके  पारतन्त्र्यमुक्त्वा स्वर्गादिलोकानुभवस्यापि क्षयिष्णुत्वमाह"
- तद्यथेह इति । तत् तत्र यथेह इहलोके यथा कर्मजितः - कर्मणा - राजसेवादिकर्मणा जितः
- आर्जितः, लोकः - ग्रामादिकः यथा क्षीयते - नश्यति एवमेव एवं प्रकारेण अमुत्र - परलोके
पुण्यजितः पुण्यकर्मणा आर्जितः लोकः क्षीयते-नश्यति, तत् - तस्मात् ये जनाः उक्तमात्मानं
इहलोके वर्तमान दशायाम् अननुविद्य अविज्ञाय तान् पूर्वोक्तान् सत्यान् कामागँश्च अपहतपाप्मत्वादि
सत्यकाम-सत्यसङ्कल्पादि कल्याणगुणांश्च अननुविद्य अनुपास्यपरलोकं व्रजन्ति तेषां सर्वेषु
लोकेषु अकामचारो भवति- यथेष्टसञ्चारो न भवति । पारतन्त्र्यम् इति यावत् । अथ य इहात्मानमनुविद्य
इति । अथ - अनन्तरं इह वर्तमानदशायाम् आत्मानं परमात्मानं एतान् अपहतपाप्मत्वादीन् सत्यान्
नित्यान् कामान् कल्याणगुणांश्च अनुविद्य उपास्य परलोकं व्रजन्ति । तेषाम् उपासकानाम्
सर्वेषु लोकेषु कामचारो भवति ब्रह्मविभूतिभूतान् विकारलोकाननुभूय यथाकामं तृप्ताः न
पारतन्त्र्यमनुभवन्तीत्यर्थः ।।
"।। इति छान्दोग्याष्टमप्रपाठके श्रीभाष्यं रामानुजाचार्यकर्तृक	प्रथमखण्डप्रतिपदार्थदीपिकानामक व्याख्या समाप्ता ।।"
8.2.1
स यदि पितृलोककामो भवति, सङ्कल्पोदवास्य पितरः
समुत्तिष्ठन्ति । तेन पितृलोकेन सम्पन्नो महीयते ।।1।।
"	प्र.दी. - दहरपरब्रह्मोपासकः परमात्मानं अपहतपाप्मत्वादि कल्याणगुणविशिष्टं श्रियः"
पतिमुपास्य तत्स्थानं श्रीवैकुण्ठं प्राप्य तत्र भगवत्सारूप्यं प्राप्य स्थितः मुक्तः
- मुक्तस्सन् यदि पितृलोककामो भवति । प्राचीनानेकजन्मसम्बन्धि पितृवर्गं द्रष्टुम इच्छेत,
सः पितृवर्गः अस्य - मुक्तपुरुषस्य सङ्कल्पादेव - सङ्कल्पमात्रादेव समुत्तिष्ठन्ति -
समुत्थितो भवति, प्रत्यक्षो भवतीत्यर्थः । तेन पितृलोकेन सम्पन्नः - सहितः महीयते पूज्यत इत्यर्थः ।।
"	अथ यदि मातृलोककामो भवति इत्यादि । मातरः - अतीताः जनयित्र्यः सुखहेतुभूताः न हि दुःखहेतुभूतासु"
ग्रामसूकरादिजन्मनिमित्तासुमातृषु विशुद्धसत्त्वस्यमुक्तस्य इच्छातत्सम्बन्धोवा अयुक्त इति यावत् ।।
"	यं यमन्तमभिकामो भवति इत्यादि । यं यं कामं इष्टं कामयते सः सर्वः अस्य सङ्कल्पादेव"
समुत्तिष्ठति । तेन सम्पन्नो महीयते इत्यादि । यं यमन्तम् इति यद्यत्फलं कामयते इत्यर्थः
। सङ्कल्पादेव तच्छ्रुतेः (ब्र.सू. 4-4-8) इति सूत्रात् । एवकारेण सङ्कल्पादन्यस्मात्
न प्रयत्नान्तरसापेक्षा पित्रादि सृष्टिरिति यावत् । अन्यत् शिष्टं स्पष्टम् ।।
8.2.2
अथ यदि मातृलोककामो भवति, सङ्कल्पादेवास्य मातरः
समुत्तिष्ठन्ति। तेन मातृलोकेन सम्पन्नो महीयते ।।2।।
"	प्र.दी. - दहरपरब्रह्मोपासकः परमात्मानं अपहतपाप्मत्वादि कल्याणगुणविशिष्टं श्रियः"
पतिमुपास्य तत्स्थानं श्रीवैकुण्ठं प्राप्य तत्र भगवत्सारूप्यं प्राप्य स्थितः मुक्तः
- मुक्तस्सन् यदि पितृलोककामो भवति । प्राचीनानेकजन्मसम्बन्धि पितृवर्गं द्रष्टुम इच्छेत,
सः पितृवर्गः अस्य - मुक्तपुरुषस्य सङ्कल्पादेव - सङ्कल्पमात्रादेव समुत्तिष्ठन्ति -
समुत्थितो भवति, प्रत्यक्षो भवतीत्यर्थः । तेन पितृलोकेन सम्पन्नः - सहितः महीयते पूज्यत इत्यर्थः ।।
"	अथ यदि मातृलोककामो भवति इत्यादि । मातरः - अतीताः जनयित्र्यः सुखहेतुभूताः न हि दुःखहेतुभूतासु"
ग्रामसूकरादिजन्मनिमित्तासुमातृषु विशुद्धसत्त्वस्यमुक्तस्य इच्छातत्सम्बन्धोवा अयुक्त इति यावत् ।।
"	यं यमन्तमभिकामो भवति इत्यादि । यं यं कामं इष्टं कामयते सः सर्वः अस्य सङ्कल्पादेव"
समुत्तिष्ठति । तेन सम्पन्नो महीयते इत्यादि । यं यमन्तम् इति यद्यत्फलं कामयते इत्यर्थः
। सङ्कल्पादेव तच्छ्रुतेः (ब्र.सू. 4-4-8) इति सूत्रात् । एवकारेण सङ्कल्पादन्यस्मात्
न प्रयत्नान्तरसापेक्षा पित्रादि सृष्टिरिति यावत् । अन्यत् शिष्टं स्पष्टम् ।।
8.2.3
अथ यदि भ्रातृलोककामो भवति, सङ्कल्पादेवास्य भ्रातरः
समुत्तिष्ठन्ति। तेन भ्रातृलोकेन सम्पन्नो महीयते ।।3।।
"	प्र.दी. - दहरपरब्रह्मोपासकः परमात्मानं अपहतपाप्मत्वादि कल्याणगुणविशिष्टं श्रियः"
पतिमुपास्य तत्स्थानं श्रीवैकुण्ठं प्राप्य तत्र भगवत्सारूप्यं प्राप्य स्थितः मुक्तः
- मुक्तस्सन् यदि पितृलोककामो भवति । प्राचीनानेकजन्मसम्बन्धि पितृवर्गं द्रष्टुम इच्छेत,
सः पितृवर्गः अस्य - मुक्तपुरुषस्य सङ्कल्पादेव - सङ्कल्पमात्रादेव समुत्तिष्ठन्ति -
समुत्थितो भवति, प्रत्यक्षो भवतीत्यर्थः । तेन पितृलोकेन सम्पन्नः - सहितः महीयते पूज्यत इत्यर्थः ।।
"	अथ यदि मातृलोककामो भवति इत्यादि । मातरः - अतीताः जनयित्र्यः सुखहेतुभूताः न हि दुःखहेतुभूतासु"
ग्रामसूकरादिजन्मनिमित्तासुमातृषु विशुद्धसत्त्वस्यमुक्तस्य इच्छातत्सम्बन्धोवा अयुक्त इति यावत् ।।
"	यं यमन्तमभिकामो भवति इत्यादि । यं यं कामं इष्टं कामयते सः सर्वः अस्य सङ्कल्पादेव"
समुत्तिष्ठति । तेन सम्पन्नो महीयते इत्यादि । यं यमन्तम् इति यद्यत्फलं कामयते इत्यर्थः
। सङ्कल्पादेव तच्छ्रुतेः (ब्र.सू. 4-4-8) इति सूत्रात् । एवकारेण सङ्कल्पादन्यस्मात्
न प्रयत्नान्तरसापेक्षा पित्रादि सृष्टिरिति यावत् । अन्यत् शिष्टं स्पष्टम् ।।
8.2.4
अथ यदि स्वसृलोककामो भवति, सङ्कल्पादेवास्य स्वसारः
समुत्तिष्ठन्ति । तेन स्वसृलोकेन सम्पन्नो महीयते ।।4।।
"	प्र.दी. - दहरपरब्रह्मोपासकः परमात्मानं अपहतपाप्मत्वादि कल्याणगुणविशिष्टं श्रियः"
पतिमुपास्य तत्स्थानं श्रीवैकुण्ठं प्राप्य तत्र भगवत्सारूप्यं प्राप्य स्थितः मुक्तः
- मुक्तस्सन् यदि पितृलोककामो भवति । प्राचीनानेकजन्मसम्बन्धि पितृवर्गं द्रष्टुम इच्छेत,
सः पितृवर्गः अस्य - मुक्तपुरुषस्य सङ्कल्पादेव - सङ्कल्पमात्रादेव समुत्तिष्ठन्ति -
समुत्थितो भवति, प्रत्यक्षो भवतीत्यर्थः । तेन पितृलोकेन सम्पन्नः - सहितः महीयते पूज्यत इत्यर्थः ।।
"	अथ यदि मातृलोककामो भवति इत्यादि । मातरः - अतीताः जनयित्र्यः सुखहेतुभूताः न हि दुःखहेतुभूतासु"
ग्रामसूकरादिजन्मनिमित्तासुमातृषु विशुद्धसत्त्वस्यमुक्तस्य इच्छातत्सम्बन्धोवा अयुक्त इति यावत् ।।
"	यं यमन्तमभिकामो भवति इत्यादि । यं यं कामं इष्टं कामयते सः सर्वः अस्य सङ्कल्पादेव"
समुत्तिष्ठति । तेन सम्पन्नो महीयते इत्यादि । यं यमन्तम् इति यद्यत्फलं कामयते इत्यर्थः
। सङ्कल्पादेव तच्छ्रुतेः (ब्र.सू. 4-4-8) इति सूत्रात् । एवकारेण सङ्कल्पादन्यस्मात्
न प्रयत्नान्तरसापेक्षा पित्रादि सृष्टिरिति यावत् । अन्यत् शिष्टं स्पष्टम् ।।
8.2.5
अथ यदि सखिलोककामो भवति, सङ्कल्पादेवास्य सखायः
समुत्तिष्ठन्ति । तेन सखिलोकेन सम्पन्नो महीयते ।।5।।
"	प्र.दी. - दहरपरब्रह्मोपासकः परमात्मानं अपहतपाप्मत्वादि कल्याणगुणविशिष्टं श्रियः"
पतिमुपास्य तत्स्थानं श्रीवैकुण्ठं प्राप्य तत्र भगवत्सारूप्यं प्राप्य स्थितः मुक्तः
- मुक्तस्सन् यदि पितृलोककामो भवति । प्राचीनानेकजन्मसम्बन्धि पितृवर्गं द्रष्टुम इच्छेत,
सः पितृवर्गः अस्य - मुक्तपुरुषस्य सङ्कल्पादेव - सङ्कल्पमात्रादेव समुत्तिष्ठन्ति -
समुत्थितो भवति, प्रत्यक्षो भवतीत्यर्थः । तेन पितृलोकेन सम्पन्नः - सहितः महीयते पूज्यत इत्यर्थः ।।
"	अथ यदि मातृलोककामो भवति इत्यादि । मातरः - अतीताः जनयित्र्यः सुखहेतुभूताः न हि दुःखहेतुभूतासु"
ग्रामसूकरादिजन्मनिमित्तासुमातृषु विशुद्धसत्त्वस्यमुक्तस्य इच्छातत्सम्बन्धोवा अयुक्त इति यावत् ।।
"	यं यमन्तमभिकामो भवति इत्यादि । यं यं कामं इष्टं कामयते सः सर्वः अस्य सङ्कल्पादेव"
समुत्तिष्ठति । तेन सम्पन्नो महीयते इत्यादि । यं यमन्तम् इति यद्यत्फलं कामयते इत्यर्थः
। सङ्कल्पादेव तच्छ्रुतेः (ब्र.सू. 4-4-8) इति सूत्रात् । एवकारेण सङ्कल्पादन्यस्मात्
न प्रयत्नान्तरसापेक्षा पित्रादि सृष्टिरिति यावत् । अन्यत् शिष्टं स्पष्टम् ।।
8.2.6
अथ यदि गन्धमाल्यलोककामो भवति, सङ्कल्पादेवास्य
गन्धमाल्ये समुत्तिष्ठतः । तेन गन्धमाल्यलोकेन सम्पन्नो महीयते ।।6।।
"	प्र.दी. - दहरपरब्रह्मोपासकः परमात्मानं अपहतपाप्मत्वादि कल्याणगुणविशिष्टं श्रियः"
पतिमुपास्य तत्स्थानं श्रीवैकुण्ठं प्राप्य तत्र भगवत्सारूप्यं प्राप्य स्थितः मुक्तः
- मुक्तस्सन् यदि पितृलोककामो भवति । प्राचीनानेकजन्मसम्बन्धि पितृवर्गं द्रष्टुम इच्छेत,
सः पितृवर्गः अस्य - मुक्तपुरुषस्य सङ्कल्पादेव - सङ्कल्पमात्रादेव समुत्तिष्ठन्ति -
समुत्थितो भवति, प्रत्यक्षो भवतीत्यर्थः । तेन पितृलोकेन सम्पन्नः - सहितः महीयते पूज्यत इत्यर्थः ।।
"	अथ यदि मातृलोककामो भवति इत्यादि । मातरः - अतीताः जनयित्र्यः सुखहेतुभूताः न हि दुःखहेतुभूतासु"
ग्रामसूकरादिजन्मनिमित्तासुमातृषु विशुद्धसत्त्वस्यमुक्तस्य इच्छातत्सम्बन्धोवा अयुक्त इति यावत् ।।
"	यं यमन्तमभिकामो भवति इत्यादि । यं यं कामं इष्टं कामयते सः सर्वः अस्य सङ्कल्पादेव"
समुत्तिष्ठति । तेन सम्पन्नो महीयते इत्यादि । यं यमन्तम् इति यद्यत्फलं कामयते इत्यर्थः
। सङ्कल्पादेव तच्छ्रुतेः (ब्र.सू. 4-4-8) इति सूत्रात् । एवकारेण सङ्कल्पादन्यस्मात्
न प्रयत्नान्तरसापेक्षा पित्रादि सृष्टिरिति यावत् । अन्यत् शिष्टं स्पष्टम् ।।
8.2.7
अथ यद्यन्नपानलोककामो भवति, सङ्कल्पादेवास्य
अन्नपाने समुत्तिष्ठतः । तेन अन्नपानलोकेन सम्पन्नो महीयते ।।7।।
"	प्र.दी. - दहरपरब्रह्मोपासकः परमात्मानं अपहतपाप्मत्वादि कल्याणगुणविशिष्टं श्रियः"
पतिमुपास्य तत्स्थानं श्रीवैकुण्ठं प्राप्य तत्र भगवत्सारूप्यं प्राप्य स्थितः मुक्तः
- मुक्तस्सन् यदि पितृलोककामो भवति ।
प्राचीनानेकजन्मसम्बन्धि पितृवर्गं द्रष्टुम इच्छेत, सः पितृवर्गः अस्य - मुक्तपुरुषस्य
सङ्कल्पादेव - सङ्कल्पमात्रादेव समुत्तिष्ठन्ति - समुत्थितो भवति, प्रत्यक्षो भवतीत्यर्थः
। तेन पितृलोकेन सम्पन्नः - सहितः महीयते पूज्यत इत्यर्थः ।।
"	अथ यदि मातृलोककामो भवति इत्यादि । मातरः - अतीताः जनयित्र्यः सुखहेतुभूताः न हि दुःखहेतुभूतासु"
ग्रामसूकरादिजन्मनिमित्तासुमातृषु विशुद्धसत्त्वस्यमुक्तस्य इच्छातत्सम्बन्धोवा अयुक्त इति यावत् ।।
"	यं यमन्तमभिकामो भवति इत्यादि । यं यं कामं इष्टं कामयते सः सर्वः अस्य सङ्कल्पादेव"
समुत्तिष्ठति । तेन सम्पन्नो महीयते इत्यादि । यं यमन्तम् इति यद्यत्फलं कामयते इत्यर्थः
। सङ्कल्पादेव तच्छ्रुतेः (ब्र.सू. 4-4-8) इति सूत्रात् । एवकारेण सङ्कल्पादन्यस्मात्
न प्रयत्नान्तरसापेक्षा पित्रादि सृष्टिरिति यावत् । अन्यत् शिष्टं स्पष्टम् ।।
8.2.8
अथ यदि गीतवादित्रलोककामो भवति, सङ्कल्पादेवास्य
गीतवादित्रे समुत्तिष्ठतः । तेन गीतवादित्रलोकेन संपन्नो महीयते ।।8।।
"	प्र.दी. - दहरपरब्रह्मोपासकः परमात्मानं अपहतपाप्मत्वादि कल्याणगुणविशिष्टं श्रियः"
पतिमुपास्य तत्स्थानं श्रीवैकुण्ठं प्राप्य तत्र भगवत्सारूप्यं प्राप्य स्थितः मुक्तः
- मुक्तस्सन् यदि पितृलोककामो भवति । प्राचीनानेकजन्मसम्बन्धि पितृवर्गं द्रष्टुम इच्छेत,
सः पितृवर्गः अस्य - मुक्तपुरुषस्य सङ्कल्पादेव - सङ्कल्पमात्रादेव समुत्तिष्ठन्ति -
समुत्थितो भवति, प्रत्यक्षो भवतीत्यर्थः । तेन पितृलोकेन सम्पन्नः - सहितः महीयते पूज्यत इत्यर्थः ।।
"	अथ यदि मातृलोककामो भवति इत्यादि । मातरः - अतीताः जनयित्र्यः सुखहेतुभूताः न हि दुःखहेतुभूतासु"
ग्रामसूकरादिजन्मनिमित्तासुमातृषु विशुद्धसत्त्वस्यमुक्तस्य इच्छातत्सम्बन्धोवा अयुक्त इति यावत् ।।
"	यं यमन्तमभिकामो भवति इत्यादि । यं यं कामं इष्टं कामयते सः सर्वः अस्य सङ्कल्पादेव"
समुत्तिष्ठति । तेन सम्पन्नो महीयते इत्यादि । यं यमन्तम् इति यद्यत्फलं कामयते इत्यर्थः
। सङ्कल्पादेव तच्छ्रुतेः (ब्र.सू. 4-4-8) इति सूत्रात् । एवकारेण सङ्कल्पादन्यस्मात्
न प्रयत्नान्तरसापेक्षा पित्रादि सृष्टिरिति यावत् । अन्यत् शिष्टं स्पष्टम् ।।
8.2.9
अथ यदि स्त्रीलोककामो भवति, सङ्कल्पादेवास्य स्त्रियः
समुत्तिष्ठन्ति । तेन स्त्रीलोकेन सम्पन्नो महीयते ।।9।।
"	प्र.दी. - दहरपरब्रह्मोपासकः परमात्मानं अपहतपाप्मत्वादि कल्याणगुणविशिष्टं श्रियः"
पतिमुपास्य तत्स्थानं श्रीवैकुण्ठं प्राप्य तत्र भगवत्सारूप्यं प्राप्य स्थितः मुक्तः
- मुक्तस्सन् यदि पितृलोककामो भवति । प्राचीनानेकजन्मसम्बन्धि पितृवर्गं द्रष्टुम इच्छेत,
सः पितृवर्गः अस्य - मुक्तपुरुषस्य सङ्कल्पादेव - सङ्कल्पमात्रादेव समुत्तिष्ठन्ति -
समुत्थितो भवति, प्रत्यक्षो भवतीत्यर्थः । तेन पितृलोकेन सम्पन्नः - सहितः महीयते पूज्यत इत्यर्थः ।।
"	अथ यदि मातृलोककामो भवति इत्यादि । मातरः - अतीताः जनयित्र्यः सुखहेतुभूताः न हि दुःखहेतुभूतासु"
ग्रामसूकरादिजन्मनिमित्तासुमातृषु विशुद्धसत्त्वस्यमुक्तस्य इच्छातत्सम्बन्धोवा अयुक्त इति यावत् ।।
"	यं यमन्तमभिकामो भवति इत्यादि । यं यं कामं इष्टं कामयते सः सर्वः अस्य सङ्कल्पादेव"
समुत्तिष्ठति । तेन सम्पन्नो महीयते इत्यादि । यं यमन्तम् इति यद्यत्फलं कामयते इत्यर्थः
। सङ्कल्पादेव तच्छ्रुतेः (ब्र.सू. 4-4-8) इति सूत्रात् । एवकारेण सङ्कल्पादन्यस्मात्
न प्रयत्नान्तरसापेक्षा पित्रादि सृष्टिरिति यावत् । अन्यत् शिष्टं स्पष्टम् ।।
8.2.10
यं यमन्तमभिकामो भवति, यं कामं कामयते, सोऽस्य
सङ्कल्पादेव समुत्तिष्ठति । तेन सम्पन्नो महीयते ।।10।।
"	प्र.दी. - दहरपरब्रह्मोपासकः परमात्मानं अपहतपाप्मत्वादि कल्याणगुणविशिष्टं श्रियः"
पतिमुपास्य तत्स्थानं श्रीवैकुण्ठं प्राप्य तत्र भगवत्सारूप्यं प्राप्य स्थितः मुक्तः
- मुक्तस्सन् यदि पितृलोककामो भवति । प्राचीनानेकजन्मसम्बन्धि पितृवर्गं द्रष्टुम इच्छेत,
सः पितृवर्गः अस्य - मुक्तपुरुषस्य सङ्कल्पादेव - सङ्कल्पमात्रादेव समुत्तिष्ठन्ति -
समुत्थितो भवति, प्रत्यक्षो भवतीत्यर्थः । तेन पितृलोकेन सम्पन्नः - सहितः महीयते पूज्यत इत्यर्थः ।।
"	अथ यदि मातृलोककामो भवति इत्यादि । मातरः - अतीताः जनयित्र्यः सुखहेतुभूताः न हि दुःखहेतुभूतासु"
ग्रामसूकरादिजन्मनिमित्तासुमातृषु विशुद्धसत्त्वस्यमुक्तस्य इच्छातत्सम्बन्धोवा अयुक्त इति यावत् ।।
"	यं यमन्तमभिकामो भवति इत्यादि । यं यं कामं इष्टं कामयते सः सर्वः अस्य सङ्कल्पादेव"
समुत्तिष्ठति । तेन सम्पन्नो महीयते इत्यादि । यं यमन्तम् इति यद्यत्फलं कामयते इत्यर्थः
। सङ्कल्पादेव तच्छ्रुतेः (ब्र.सू. 4-4-8) इति सूत्रात् । एवकारेण सङ्कल्पादन्यस्मात्
न प्रयत्नान्तरसापेक्षा पित्रादि सृष्टिरिति यावत् । अन्यत् शिष्टं स्पष्टम् ।।
।। इति श्रीभाष्यरामानुजाचार्य कृतिषु छान्दोग्याष्टमप्रपाठके द्वितीयखण्ड
प्रतिपदार्थदीपिका समाप्ता ।।
8.3.1
त इमे सत्याः कामा अनृतापिधानाः ।
तेषाँ सत्यानाँ सतामनृतमपिधानम् ।
यो यो ह्यस्येतः प्रैति, न तमिह दर्शनाय लभते ।। 1 ।।
"	प्र.दी. - अपहतपाप्मत्वादयो धर्माः कर्मरूपाविद्यातिरोहितत्वान्न भासन्ते इति अस्योपासकस्य"
यो यो बन्धुवर्गः इतः परलोकं याति सः बन्धुवर्गः इहलोके द्रष्टुं न शक्ये इत्याह - त
इमे इति । ते - परमात्मनिष्ठाः इमे सत्याः नित्याः अपहतपाप्मत्वादयः कामाः अनृतापिधानाः
- अनृतमपिधानम् आच्छादनं येषान्ते - अनृतापिधानाः । अनृतं सांसारिकफलं कर्म ब्रह्मप्रप्तिविरोधि
इत्युक्तम् । सत्यानां नित्यानां सतां परमात्मसम्बन्धित्वेन विद्यमानानां तेषां सत्यकामत्वादीनां,
अनृतम् सांसारिकं कर्म अपिधानम् - आच्छादनम् । अस्य उपासकस्य यो यो हि बन्धुजनः, इतः
प्रैति अस्माल्लोकात् परलोकं गच्छति तं बन्धुं इह - अस्मिन् लोके दर्शनाय न लभते - न
प्राप्नोति द्रष्टुमशक्य इत्यर्थः ।।
8.3.2
अथ ये चास्येह जीवा ये च प्रेता यच्चान्यदिच्छन्न लभते,
सर्वे तदत्र गत्वा विन्दते । अत्र ह्यस्यैते सत्याः कामा अनृतापिधानाः ।
तद्यथा हिरण्यनिधिं निहितमक्षेत्रज्ञा उपर्युपरि सञ्चरन्तो न विन्देयुः,
एवमेवेमाः सर्वाः प्रजा अहरहर्गच्छन्त्य एवं ब्रह्मलोकं न विन्दन्ति ;
अनृतेन हि प्रत्यूढाः ।। 2 ।।
"	प्र.दी. - अस्य उपासकस्य ये बन्धवः अलभ्यमनोरथाः नष्टाः यच्चान्यदिच्छन् यः उपासकः"
अत्र न लभते तत्सर्वं परमपदं गत्वा लभते इत्याह -  अथ येचेति । अथ पुनः अस्य परब्रह्मभूत
दहराकाशोपासकस्य ये च जीवाः इहलोके वर्तमाना बन्धवः प्रेताः
अप्राप्तमनोरथाः सन्तः नष्टाः बन्धवः, इहलोके यच्छान्यदिच्छन् न लभते तत्सर्वं अत्र
गत्वा परमपदं गत्वा विन्दते प्राप्नोति । अत्र हि परमपदे खलु अस्य उपासकस्य एते सत्याः
नित्याः कामाः अनृतापिधानाः - आच्छादनरहिताः आविर्भवन्ति । यथा उपरिसञ्चरन्तः अक्षेत्रज्ञाः
- क्षेत्रस्वभावविज्ञानहीनाः, क्षेत्रस्य अधोभागे निहितं - निक्षिप्तं, हिरण्यनिधिं
उपरि अहरहं सञ्चरन्तोऽपि न विन्देयुः - न लभन्ते । एवमेव एवं प्रकारेणैव इमाः - परिदृश्यमानाः
सर्वाः प्रजाः देवमनुष्यादयः अहरहर्गच्छन्त्यः - प्रतिदिनं सुषुप्तिकाले परमात्मनि प्रविशन्तोऽपि
। यद्वा - अन्तर्यामितया दहराकाशरूपेण विद्यमाने परमात्मनि अनुदिनं सञ्चरन्तोऽपि एतं
ब्रह्मलोकं - दहराकाशाख्यं ब्रह्मैवलोको - ब्रह्मलोकः - सर्वलोक प्रकाशकं परमात्मानं
न विन्दन्ति - न लभन्ते न जानन्ति इत्यर्थः । अनृतेन हि प्रत्यूढाः - इह लोके विद्यमानाः
प्रजाः, अनृतेन - सांसारिकेन भगवत्प्राप्तिप्रतिबन्धक कर्मणा प्रत्यूढाः - प्रतीपं नीताः
स्वभावान्तरं प्रापिताः - आच्छादितस्वस्वरूपाः खलु ।।
8.3.3
तृतीयो मन्त्रः।
स वा एष आत्मा हृदि । तस्यैतदेव निरुक्तँ हृद्ययम् इति ।
तस्माद्धृदयम् । अहरहर्वा एवंवित् स्वर्गं लोकमेति ।। 3 ।।
"	प्र.दी. - हृदि अयं परमात्मा वर्तत इति हृदयमिति हृदयशब्दनिर्वचनेन परमात्मनः"
पूर्वोक्तं हृदयान्तर्वर्तित्वमाह - स वा एष आत्मा इति । स वा प्रसिद्धः । एषः आत्मा
- दहराकाशशब्दवाच्यः परमात्मा,
हृदि - उपासकस्य हृदये वर्तते इति शेषः । हृदयशब्दनिर्वचनादपि आत्मनो हृदयगतत्वं सिद्ध्यति
इत्याह - तस्यैतदेव निरुक्तं हृद्ययम् इति । तस्माद्धृदयम् । एतस्य हृदयस्य हृदि अयमात्मा
वर्तत इति हि हृदयशब्दनिरुक्तं; अहरहर्वा एवंवित् अनुदिनं एवं प्रकारेण आप्रयाणं दहराकाशपरमात्मानम्
उपासते । स्वर्गं सुखरूपं लोकम् - लोक्यमानं परंब्रह्म एति - प्राप्नोति ।
"	यद्वा सुखप्रदं प्रकाशमानं परमपदं श्रीवैकुण्ठलोकं प्राप्नोति । अत्रत्यस्वर्गलोकशब्देन"
कर्मनिष्ठप्राप्यस्वर्गलोकप्राप्त्यसंभवात् दहराकाशवाच्यपरब्रह्मोपासकस्य परब्रह्मलोकप्राप्तेरेव
वक्तव्यतया स्वर्गलोकशब्दः निरतिशयसुखप्रदपरब्रह्मलोकत्वेन व्याख्यातः ।।
8.3.4
अथ य एष संप्रसादोऽस्माच्छरीरात् समुत्थाय परञ्ज्योतिरुपसम्पद्य
स्वेन रूपेणाभिनिष्पद्यते, एष आत्मेति हौवाच एतदमृतमभयमेतद्ब्रह्मेति ।
तस्य ह वा एतस्य ब्रह्मणो नाम सत्यमिति ।। 4 ।।
"	प्र.दी. - पुर्वमन्त्रे दहरात्मोपासकस्य ब्रह्मप्राप्तिः उक्ता । ब्रह्मप्राप्तिः कीदृशी"
भवति इत्याह - अथ य एष इति । अथ ब्रह्मलोकप्राप्त्यनन्तरं यः एषः - दहराकाशपरब्रह्मोपासकः
यः सम्प्रसादः जीवः, अस्मात् हेयात् शरीरात् समुत्थाय परंज्योतिरुपसम्पद्य अथ परो दिव्यो
ज्योतिः दीप्यत इति श्रुत्यन्तरोक्त परञ्ज्योति शब्दवाच्यं परब्रह्म उपसंपद्यपरमात्मानम्
उपसंगम्य संप्राप्य स्वेनरूपेणाभिनिष्पद्यते - स्व असाधारणरूपेण अपहतपाप्मत्वादिरूपेण
अभिनिष्पद्यते- स्वस्वरूपभूतशेषत्वपारतन्त्र्ययुक्त दिव्यमङ्गळविग्रहाविर्भाववान् भवति
। एष - परमात्मा आत्मेति होवाच
एतदमृतमभयमेतद्ब्रह्म । तस्य पूर्वोक्तस्य एतस्य ब्रह्मणः सत्यमिति नाम - निरुपाधिकात्मत्व-निरतिशय
सुखरूपत्व-लक्षणामृतत्व-दुःखासंभिन्नरूपाभयत्वब्रह्मत्वादिकमेतस्य दहराकाश ब्रह्मणः
विधीयते न तु जीवस्यैव तत्सम्भवति इति यावत् ।।
8.3.5
तानि ह वा एतानि त्रीण्यक्षराणि सत् ति यमिति । तद् यत् सत्,
तदमृतम् ; अथ यत् ति, तन्मर्त्यम् ; अथ यद् यम्, तेनो भे यच्छति ।
यदनेनोभे यच्छति, तस्मात् यम् । अहरहर्वा एवंवित् स्वर्गं लोकमेति ।।5।।
"	प्र.दी. - उपास्य परब्रह्मणो नाम सत्यमिति सत्यशब्दे त्रीण्यक्षराणि सन्तीति, तान्यक्षराणि"
कानि ? इत्याकाङ्क्षायां सति इयमिति सत्यशब्दपदच्छेद इत्याह - तानि ह वा इति । ह वा
इति प्रसिद्धौ । एतानि वक्ष्यमाणानि तानि, सत् ति यमिति एतानि त्रीण्यक्षराणि - एतत्
त्र्यक्षरसंयुतः सत्यशब्दः, यत् सत् तदमृतम् ;अथ यत् ति, तन्मर्त्यम् - अत्र अमृत-मर्त्य-शब्दाभ्यां
चेतनाचेतने निर्दिश्येते । अथ यत् यं तेन उभे यच्छति - अमृतमर्त्यत्वरूपेन उपलक्षिते
यं इत्युच्यते । तथा च चेतनाचेतननियामकः सत्यशब्दवाच्यः परमात्मा एतादृशसत्यशब्दवाच्यपरमात्माभिज्ञं
स्तौति - अहरहः इति । एवं पूर्वोक्तप्रकारेण अहरहर्वा अनुदिनं यः उपासकः, एवंवित् -
सत्यशब्दार्थः चेतनाचेतननियामकः परमात्मा इति जनाति सः स्वर्गं लोकम् - सुखप्रदं श्रीवैकुण्ठलोकं
एति - प्राप्नोति । यद्वा - सुखप्रदं सर्वलोक प्रकाशकं परब्रह्म प्राप्नोति वा ।।
"।।	इति श्रीमच्छ्रीभाष्यं रामानुजाचार्यकृतिषु छान्दोग्याष्टम प्रपाठके तृतीयखण्ड"
प्रतिपदार्थदीपिका समाप्ता ।।
8.4.1
अथ य आत्मा स सेतुर्विधृतिरेषां लोकानामसंभेदाय ।
नैतँ सेतुमहोरात्रे तरतो न जरा न मृत्युः । न शोको न
सुकृतँ न दुष्कृतँ सर्वे पाप्मानोऽतो निवर्तन्ते अपहतपाप्मा
ह्येष ब्रह्मलोकः ।। 1 ।।
"	प्र.दी. - सर्व धर्माणाम् असाङ्कर्यहेतुक सेतुशब्दवाच्यपरमात्मानं प्राप्नुवतः जरामरणादिकं"
नास्तीत्याह - अथ य आत्मा इति । अथ - अनन्तरं यः सत्यशब्दवाच्यपरब्रह्मोपासकः सः पुर्वोक्त
सत्यशब्दवाच्यः आत्मा - परमात्मा, एषां लोकोनाम् असंभेदाय - सर्वेषां लोकानां भूरादिलोकानां
ब्राह्मणादिवर्णानाम् असंभेदाय - असाङ्कर्याय, सेतुरिव विधृतिः - विधारकः आसीत् । स्वशासनेन
अयं परमात्मा जगन्नधारयेत् । सर्ववर्णानां सर्वलोकानां सर्वधर्माणां साङ्कर्यमेव स्यात्
। अतः धर्मस्थापनार्थं सेतुरिव अयं परमात्मा स्थित इत्यर्थः । एवं सेतुम् - सेतुशब्दवाच्यपरमात्मानं,
यः उपासकः अहोरात्रे अनुदिनं तरतः वेदां तं तरति इतिवत् प्राप्नुवतः न जरा - वार्धक्यं
न सम्भवतीत्यर्थः । न मृत्युः - अकालमरणं न सम्भवति इत्यर्थः । न शोकः दुःखं न सम्भवति
। न सुकृतं न दुष्कृतम् - सुकृतदुष्कृतफले न प्राप्नोति । अतः सुकृत-दुष्कृतफलासङ्गितत्वात्,
सर्वे पाप्मानः निवर्तन्ते - अतः एषः - उपासकः ब्रह्मलोकः ब्रह्मलोकनिवासी, अर्शाद्यच्
। अपहतपाप्मा - अपगतसर्वपाप इत्यर्थः ।।
8.4.2
तस्माद्वा एतं सेतुं तीर्त्वाऽन्धस्सन् अनन्धो भवति;
विद्धस्सन् अविद्धो भवति; उपतापी सन् अनुपतापी भवति ।
तस्माद्वा एतँ सेतुं तीर्त्वा अपि नक्तमहरेवाभिनिष्पद्यते ।
सकृद्विभातो ह्येवैष ब्रह्मलोकः ।। 2 ।।
"	प्र.दी. - सेतुशब्दवाच्य परमात्मोपासकः पूर्वमान्ध्यायुधविद्धजरादियुक्तदेह विशिष्टोऽपि"
भगवदुपासनया जरादिदोषरहित दिव्यदेहयुक्तो भवति । सर्वलोक कामचारो भवति इति द्वाभ्याम्
मन्त्राभ्यामाह - तस्मात् -
अपहतपाप्मत्वात् अयमुपासकः एतं सेतुं पूर्वोक्त सर्वलोकासङ्करकर
सेतुशब्दवाच्यपरमात्मानं तीर्त्वा - प्राप्य इत्यर्थः । पूर्वं अन्धस्सन् उपासनबलात्
अनन्धो भवति विद्धस्सन् आयुधादिभिः इतस्सन् अविद्धो भवति - तादृशव्यधारहितो भवति । उपतापी
सन् ज्वरादिरोगोपतापी सन्नपि अनुपतापी भवति तापरहितो भवति । तस्मादेतम् सेतुं तीर्त्वा
तस्मात् एतादृशफलसद्भावात् । एतं सेतुं परमात्मानं प्राप्य - प्राप्तस्य उपासकस्य सक्तमपि
रात्रिरपि अहरेवाभिनिष्पद्यते - दिवा सदृशो भवति । एषः ब्रह्मलोकः सर्वलोक प्रकाशक परब्रह्मस्वरूपः
असकृत् विभातः सर्वदा ब्रह्मप्रकाशस्वरूपस्य आवृत्यभावात् सदाभासमान इत्यर्थः । तत्
तस्माद्धेतोः  ये वै उपासकाः एतं ब्रह्मलोकं सर्वलोक प्रकाशक परमात्मानं ब्रह्मचर्येण
स्त्रीविषयतृष्णात्यागरूपशास्त्राचार्योपदेशादिना अनुविन्दन्ति जानन्ति । तेषामेवैषः
ब्रह्मलोकः तेषामेव एषः ब्रह्मलोकः परमब्रह्मलोकः प्राप्तिः तेषाम् विजानतां सर्वेषु
लोकेषु नित्यविभूतिलीलाविभूतिलोकेषु कामचारो भवति अप्रतिहतसञ्चारो भवतीत्यर्थः ।।
8.4.3
तद्य एवैतं ब्रह्मलोकं ब्रह्मचर्येणानुविन्दन्ति, तेषामेवैष
ब्रह्मलोकः, तेषाँ सर्वेषु लोकेषु कामचारो भवति ।। 3 ।।
"	प्र.दी. - सेतुशब्दवाच्य परमात्मोपासकः पूर्वमान्ध्यायुधविद्धजरादियुक्तदेह विशिष्टोऽपि"
भगवदुपासनया जरादिदोषरहित दिव्यदेहयुक्तो भवति । सर्वलोक कामचारो भवति इति द्वाभ्याम्
मन्त्राभ्यामाह - तस्मात् - अपहतपाप्मत्वात् अयमुपासकः एतं सेतुं पूर्वोक्त सर्वलोकासङ्करकर
सेतुशब्दवाच्यपरमात्मानं तीर्त्वा - प्राप्य इत्यर्थः । पूर्वं अन्धस्सन् उपासनबलात्
अनन्धो भवति विद्धस्सन् आयुधादिभिः इतस्सन् अविद्धो भवति - तादृशव्यधारहितो भवति । उपतापी
सन् ज्वरादिरोगोपतापी सन्नपि अनुपतापी भवति तापरहितो भवति । तस्मादेतम् सेतुं तीर्त्वा
तस्मात् एतादृशफलसद्भावात् । एतं सेतुं परमात्मानं प्राप्य - प्राप्तस्य उपासकस्य सक्तमपि
रात्रिरपि अहरेवाभिनिष्पद्यते - दिवा सदृशो भवति । एषः ब्रह्मलोकः सर्वलोक प्रकाशक परब्रह्मस्वरूपः
असकृत् विभातः सर्वदा ब्रह्मप्रकाशस्वरूपस्य आवृत्यभावात् सदाभासमान इत्यर्थः । तत्
तस्माद्धेतोः  ये वै उपासकाः एतं ब्रह्मलोकं सर्वलोक प्रकाशक परमात्मानं ब्रह्मचर्येण
स्त्रीविषयतृष्णात्यागरूपशास्त्राचार्योपदेशादिना अनुविन्दन्ति जानन्ति । तेषामेवैषः
ब्रह्मलोकः तेषामेव एषः ब्रह्मलोकः परमब्रह्मलोकः प्राप्तिः तेषाम् विजानतां सर्वेषु
लोकेषु नित्यविभूतिलीलाविभूतिलोकेषु कामचारो भवति अप्रतिहतसञ्चारो भवतीत्यर्थः ।।
।। इति श्रीभाष्यं रामानुजाचार्यकृतिषु छान्दोग्याष्टम प्रपाठगतचतुर्थखण्ड प्रतिपदार्थदीपिका समाप्ता ।।
8.5.1
अथ यत् यज्ञ इत्याचक्षते ब्रह्मचर्यमेव तत् ।
ब्रह्मचर्येण ह्येव यो ज्ञाता तं विन्दते ।
अथ यदिष्टमित्याचक्षते, ब्रह्मचर्यमेव तत् ।
ब्रह्मचर्येण ह्येवेष्ट्वाऽऽत्मानमनुविन्दते ।। 1 ।।
"	प्र.दी. - यज्ञेष्टसत्रायणमौनानाशकायनाख्यायनाख्यानिकर्माणि ब्रह्मचर्यसाध्यत्वात्,"
ब्रह्मलोकसाधनत्वेन प्रस्तुतं प्राङ्निदिष्टं ब्रह्मचर्यमेवेति स्तौति - अथ  यद्यज्ञ
इत्याचक्षते  लोके  वैदिकाः यत् - पाकयज्ञ-हविर्यज्ञादिकं  कर्मयज्ञ इत्याचक्षते  ।
तत्  - ब्रह्मचर्यसाध्यत्वात् ब्रह्मचर्यमेव इत्यर्थः । ब्रह्मचर्येण ह्येव यो  ज्ञाता
- यः - ब्रह्मचर्येण ह्येव
साधनेन ब्रह्मज्ञानवान् भवति, सः तं विन्दते - परमात्मानं लभते । अथ यदिष्टमित्याचक्षते
- अथ यत् - परमात्मानं इष्टमित्याचक्षते - आराधितमिति वदन्ति तदपि ब्रह्मचर्यमेव -
ब्रह्मचर्येणैवेत्यर्थः । तत्    -    परंब्रह्म ब्रह्मचर्येणेष्ट्वा दर्शपूर्णमासादिना
आराध्य आत्मानमनुविन्दते - प्राप्नोति ।।
8.5.2
अथ यत् सत्त्रायणमित्याचक्षते, ब्रह्मचर्यमेव तत् ।
ब्रह्मचर्येण ह्येव सत आत्मनस्त्राणं विन्दते ।
अथ यन्मौनमित्याचक्षते, ब्रह्मचर्यमेव तत् ।
ब्रह्मचर्येण ह्येवात्मानमनुविद्य मनुते ।। 2 ।।
"	प्र.दी. - अथ यत् सत्त्रायणम् इत्युच्यते वैदिकैः तदपि ब्रह्मचर्यमेव ब्रह्मचर्येसाध्यमेव"
ब्रह्मचर्येण ह्येव एतद्रूपसाधनेन युक्तस्सन् सतः आत्मनः - परमात्मनः, त्राणं - रक्षकत्वं,
विन्दते - लभते ।  अथ यन्मौनमित्याचक्षते तदपि ब्रह्मचर्यमेव ब्रह्मचर्यसाध्यमेव भवति
। यः आत्मानमनुविद्य मनुते - ध्यायति, तदपि ब्रह्मचर्यसाध्यमेव ।।
8.5.3
अथ यदनाशकायनमित्याचक्षते, ब्रह्मचर्यमेव तत् ।
एष ह्यात्मा न नश्यति, यं ब्रह्मचर्येणानुविन्दते ।
अथ यदरण्यायनमित्याचक्षते, ब्रह्मचर्यमेव तत् ।
अरश्च ह वै ण्यश्चार्णवौ ब्रह्मलोके तृतीयस्यामितो दिवि ।
तदैरम्मदीयँ सरः; तदश्वत्थः सोमसवनः; तदपराजिता
पूर्ब्रह्मणः, प्रभुविमितँ हिरण्मयम् ।। 3 ।।
"	प्र.दी.	- अथ यदनाशकायनमित्याचक्षते तदपि ब्रह्मचर्यमेव - ब्रह्मचर्यसाध्यमेव, एष ह्यात्मा"
न नश्यति, यं ब्रह्मचर्येणानुविन्दते - ब्रह्मचर्येण साधनेन यम् - आत्मानं, विन्दते
- लभते । एष ह्यात्मा न नश्यति । अथ यदरण्यायनमित्याचक्षते तदपि ब्रह्मचर्यमेव ब्रह्मचर्यसाध्यमेव,
अरश्च ह वै ण्यश्चार्णवौ - एतावितः भूलोकापेक्षया तृतीयस्याम् तृतीये दिवि द्युशब्दिते,
ब्रह्मलोके अरण्यसंज्ञिकार्णवौ स्तः । अतश्च अरण्यायनस्य ब्रह्मलोकस्य च अरण्यवासस्य
च अरण्यायनशब्दकृतो अभेदः भुवम्, चतुर्मुखलोकान्तान्तरिक्षलोकं च  अवेक्ष्य  भगवल्लोकस्य
तृतीयत्वम्, न तु चतुर्मुखलोकस्य तृतीयत्वमिति मन्तव्यम् ।
"	प्रश्नोपनिषदि चतुर्मुखलोकस्यापि अन्तरिक्षलोककोटौ निवेशितत्वात् प्रसङ्गात् भगवल्लोकचिह्नानि"
कानिचिदाह - तदैरम्मदीयं सरः - सोमसवननामकम् अश्वत्थः वृक्षः अस्तीति शेषः । इरया अमृतेन
यस्मिन् इति तदैरम्मदीयम् - अमृतमयं सर इत्यर्थः । सोम-सवननामको अश्वत्थवृक्षश्चास्तीत्यर्थः
। चन्द्रवदाह्लादकत्वात् सोम-सवनत्वं, तदपराजिता
पूः - पुरी, ब्रह्मणः - परब्रह्मणः तत् - तत्र, ब्रह्मविद्भिः प्राप्तुमशक्यत्वेन अपराजिता
नामकपरब्रह्मणः पुरी च अस्तीत्यर्थः । प्रभुविमितं हिरण्मयम् - सुवर्णविकारं मण्टपमस्तीति
शेषः । प्रभुणा भगवता स्व भोगभूमित्वेन विशेषेण मितं - निर्मितं स्वभोगभूमितया विशेषेण
परिगृहीतम् । अतश्च तेद्दशविशिष्ट ब्रह्मप्राप्तिरेव ब्रह्मप्राप्तिरिति भावः ।।
8.5.4
तद्य एवैतावरञ्च ण्यञ्चार्णवौ ब्रह्मलोके ब्रह्मचर्येणानुविन्दन्ति,
तेषामेवैष ब्रह्मलोकः । तेषाँ सर्वेषु लोकेषु कामचारो भवति ।। 4 ।।
"	प्र.दी. - प्रसङ्गादाह -  तद्य एवैतौ इति । तद्य एवैतौ - यः एतौ अरञ्च ण्यञ्च अर्णौ"
तत् - तत्र ब्रह्मलोके ब्रह्मचर्येणानुविन्दन्ति, तेषामेवैष ब्रह्मलोकः । तेषां सर्वेषु
लोकेषु कामचारो भवति ब्रह्मप्राप्ति साधनीभूतारण्यशब्दितार्णव द्वयप्राप्तेः ब्रह्मचर्याधीनत्वात् ब्रह्मचर्यमेव
सर्वसाधनोत्कृष्टमिति भावः ।।
।। इत्यष्टमप्रपाठके पञ्चमखण्डव्याख्या समाप्ता ।।
8.6.1
अथ या एता हृदयस्य नाड्यः, ताः पिङ्गळस्याणिम्नास्तिष्ठन्ति
शुक्लस्य नीलस्य पीतस्य लोहितस्येत्यसौ वा आदित्यः पिङ्गळः
एष शुक्ल एष नील एष पीत एष लोहितः ।। 1 ।।
"	प्र.दी. - उक्तब्रह्मलोक प्राप्तिसाधनतया मूर्धस्य नाड्या गत्वा सूर्यरश्मिद्वारा परमात्मनि"
सम्पन्नस्य   न   कोऽपि पापस्पृशति इत्यत्राह त्रिभिर्मन्त्रैः - अथ इत्यादिभिः ।
अथ - अनन्तरम्,  याः एताः हृदयस्य नाड्यः ताः - हृदयसम्बन्धिन्यो  नाड्यः पिङ्गळशुक्लनीलादिनानारूपसूक्ष्मान्नरससम्पूर्णाः
तिष्ठन्ति इत्यर्थः । असौ वा आदित्यः पिङ्गळ एष शुक्ल एष नील एष पीत एष लोहितः - आदित्यस्य
पिङ्गळादिरूपाश्रयत्वं मधुविद्या प्रसिद्धं प्रत्यक्षदृष्टं, ततश्च एतद्रश्मिसम्बन्धादेव
अन्नरसस्य नानारूपत्वं चेति भावः । पुण्डरीकाकारब्रह्मोपासनस्थानस्य सम्बन्धिन्यो नाड्यः
हृदयमांसपिण्डात् सर्वतो विनिस्सृताः, आदित्यमण्डलादिव रश्मयः ताश्च एताः पिङ्गळस्य
वर्णविशेषविशिष्टस्य अणिम्नः
सूक्ष्मस्य अन्नरसस्य रसेनसम्पूर्णाः तदाकाराः तिष्ठन्ति । तथा शुक्लस्य नीलस्य पीतस्य
लोहितस्य च रसस्य सम्पूर्णा इति सर्वत्र अध्याहार्यः सौरेण तेजसा पित्ताख्येन पाकाभिनिर्वृत्तेन
कफेनाल्पेन सम्पर्कात् पिङ्गळं भवति । कफेनसमतायां पीतं शोणितबाहुळ्येन लोहितं वैद्यशास्त्रविशेषात्
वर्णविशेषाः अन्वेष्टव्याः । आदित्यसम्बन्धादेव तेजसः नाडीष्वनुगतस्य एते वर्णविशेषा भवन्ति ।।
8.6.2
तद्यथा महापथ आतत उभौ ग्रामौ गच्छतीमञ्चामुञ्च,
एवमेवैता आदित्यस्य रश्मय उभौ लोकौ गच्छतीमञ्चामुञ्च ।
अमुष्मादादित्यात् प्रतायन्ते; ता आसु नाडीषु सृप्ताः ।
आभ्यो नाडीभ्यः प्रतायन्ते; तेऽमुष्मिन्नादित्ये सृप्ताः ।। 2 ।।
"	प्र.दी. - तद्यथा महापथ इति । तत् - तत्र, यथा आततः विस्तीर्णः महापथः  महान् पन्थाः,"
इमम् - सन्निहितग्रामम् अमुञ्च - विप्रकृष्टग्रामम्, एतौ उभौ ग्रामौ गच्छति प्रविष्टः
तथा आदित्यस्य रश्मयः इमञ्चामुञ्च उभौलोकौ गच्छन्ति लोकद्वयानुप्रविष्टा इत्यर्थः ।
इमं स्वर्गादिलोकं, अमुञ्च परब्रह्मलोकं च गताः अमुष्मादादित्यात्प्रतायान्ते तासु नाडीषु
सृप्ताः आभ्यो नाडीभ्यः प्रतायन्ते अमुष्मिन्नादित्ये सृप्ताः प्रतीयन्ते - सन्तताः सृप्ताः
प्रविष्टाः रश्मिनाम् उभयलिङ्गत्वात् एता इति च निर्देशः ।।
8.6.3
तद्यत्रैतत् सुप्तः समस्तः संप्रसन्नः स्वप्नं न विजानाति,
आसु तदा नाडीषु सृप्तो भवति । तं न कश्चन पाप्मा
स्पृशति । तेजसा हि तदा संपन्नो भवति ।। 3 ।।
"	प्र.दी. - तद्यत्रैतत् इति । तत् - तस्मात् यत्र - यदा समस्तः उपसंहृतकरणमण्डलः, अत"
एव संप्रसन्नः बाह्यविषयसम्पर्कजनितकालुष्यशून्यः, स्वप्नं न विजानाति न पश्यति इत्येव
तत् स्वप्नादर्शनं सुषुप्तिः इति यावत् । तदा आसु नाडीषु सृप्तः प्रविष्टो भवति, पुरीतद्ब्रह्मगमनाय
नाडीषु प्रविष्टो भवति  । नाड्यौ द्वासप्ततिस्सहस्राणि हृदयात्पुरीततिम् अभिप्रतिष्ठन्ते
- आभिः प्रत्यवसृत्य  परीतति शेत इति श्रुत्यन्तरात् नाडीपुरीतद्ब्रह्मणां समुच्चयेन
सुषुप्तिस्थानत्वस्य तदभावोनाडीषु तच्छ्रुतेरात्मनि च (ब्र.सू.3-2-7) इत्यत्र स्थितत्वात्
नाडीनामपि सुषुप्तिस्थानत्वमस्तीति द्रष्टव्यम् । तं न कश्चन पाप्मास्पृशति सुषुप्तासतोपि
कर्मणः फलजननसामर्थ्यं नास्तीत्यर्थः । तत्र हेतुमाह - तेजसा हि तदा सम्पन्नो भवति ।
सता सोम्य तदा सम्पन्नो भवति इति श्रुतेः तेजश्शब्दःप्रकारशत्वगुणयोगाद्ब्रह्मपरः ब्रह्माणिसम्पत्तिर्नाम
देहेन्द्रियाधिष्ठातृत्वराहित्येन ब्रह्मणि अवस्थानं सम्पत्त्यधिकरणस्य करणत्वविवक्षया तृतीया निर्देशः ।।
8.6.4
अथ यत्रैतदबलिमानं नीतो भवति, तमभित आसीना
आहुः, जानासि मां  जानासि  मामिति ।
स यावदस्माच्छरीरादनुत्क्रान्तो भवति, तावज्जानाति ।। 4 ।।
"	प्र.दी. - यदा देवदत्तः मुमूर्षुः भवति, तदा तमभितः ज्ञातयस्थिताः एतान् पुत्रादीन्"
जानासि किम्? इति वदन्ति इत्याह - अथ इति । अथ - अनन्तरं यत्र - यदा, अबलिमानम् - अबलस्य
भावः अबलिमा - अबलत्वं - रोगादिकृतदौर्बल्यं नीतो भवति दौर्बल्यं प्राप्नोति, तदा तमभितः
परिवार्य, आसीनाः ज्ञातयः, जानासि  मां  जानासि  मामिति आहुः - वदन्ति । सः - दुर्बली,
यावदस्माच्छरीरात् अनुत्क्रान्तो भवति - उत्क्रान्तो न भविष्यति, तावज्जानाति  ।।
8.6.5
अथ यत्रैतदस्माच्छरीरादुत्क्रामति, अथैतैरेव रश्मिभिरूर्ध्व
आक्रमते । स ओमिति वाहोद्वा मीयते । स यावत् क्षिप्येन्मनः,
तावदादित्यं गच्छति । एतद्वै खलु लोकद्वारं विदुषां प्रपदनं
विरोधोऽविदुषाम् ।। 5 ।।
"	प्र.दी. - यः विद्वान् ओम् उदिति इत्यादि भगवन्नामोच्चरन्नेव प्रमीयते सः विदुषां ब्रह्मलोकद्वारं"
सूर्यमण्डलं प्राप्नोति इति अविद्वान् न प्राप्नोति इत्याह - अथ  इति । प्रारब्धकर्मावसानानन्तरं
यत्र - यदा, एतत् - उत्क्रमणं भवति, तत् - तदा, अस्माच्छरीरात् एतैरेव रश्मिभिः - पूर्वोक्तैरेव
आदित्यरश्मिभिः ऊर्ध्वमाक्रमते - देहोत्क्रमणं प्राप्नोति । सः - उत्क्रान्तः जीवः,
उत्क्रमणसमये ओमितिवाहोद्वा मीयते - ओमित्येकाक्षरं ब्रह्मव्याहरन् माम् अनुस्मरन्निति
(भ.गी.8-13) तस्योदिति नाम इति श्रुत्यन्तरप्राप्त ओमिति उदिति इत्यादि भगवन्नामान्युच्चरन्नेव,
मीयते - प्रमीयते मरणकाले भगवन्नामस्मरण् अस्य भवति । सः एतैरेवरश्मिभिः ऊर्ध्वमुन्नीयते
- वा शब्दो अवधारणार्थकः । स यावत् क्षिप्येन्मनः तावदादित्यं गच्छति - यावत् मनः क्षिप्येत्
- चलितं स्यात् तावत्कालेन, आदित्यं गच्छति - अतित्वरया सूर्यं गच्छतीत्यर्थः । विदुषाम्
ब्रह्मज्ञानिनाम् एतद्वैखलु प्रपद्यते अनेनेति प्रपदनं ब्रह्मलोकप्राप्तिसाधनं, ब्रह्मलोकस्यद्वारं
द्वारभूतम् आदित्यं सूर्यमण्डलं गच्छन्ति । एतदिति नपुंसकनिर्देशः, द्वारापेक्षया अविदुषाम्
अब्रह्मविदुषां, निरोधः - ब्रह्मप्राप्तिद्वारभूतो न भवत्ययमादित्यः सूर्यमण्डलभेदासामर्थ्यात्
न गन्तुं शक्नुवन्ति इति अविद्वांस इत्यर्थः ।।
8.6.6
शतञ्चैका च हृदयस्य नाड्यस्तासां मूर्धानमभिनिस्सृतैका ।
तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति ।
उत्क्रमणे भवन्ति ।। 6 ।।
"	प्र.दी. - तदेष श्लोकः इति । तत् - तस्मिन्विषये, एषः वक्ष्यमाण श्लोकः प्रवृत्त इत्यर्थः"
। मूर्धन्यनाड्या उत्क्रान्तः ब्रह्मविद्वान् मुक्तिं प्राप्नोति इत्याह - हृदयप्रदेशे
एकोत्तरशतं नाड्यः वर्तन्ते हृदयसम्बन्धिनाडीनां मध्ये एका नाडी मूर्धानमभिनिस्सृता
शिरःपर्यन्तं व्याप्ता, तयोर्ध्वमायन् - तया - नाड्या, उर्ध्वं गच्छन्, ब्रह्मविद्वान्,
अमृतत्वमेति - मोक्षं प्राप्नोति ।
विष्वङ्ङन्याः - तिर्यग्विसर्पिण्यः ऊर्ध्वगाश्च याः नाड्यः वर्तन्ते, ताः नाड्यः भवन्ति
।  तादृशनाडीभ्यः उत्क्रमणे सति भवन्ति - संसारगमनद्वारभूता भवन्ति न तु अमृतत्वाय भवन्ति
। किं तर्हि उत्क्रान्त्यर्थमेव भवन्ति इत्यर्थः । द्विरुक्तिः प्रकरणसमाप्त्यर्था ।।
।। इति छान्दोग्याऽष्टमप्रपाठके षष्ठखण्ड प्रतिपदार्थदीपिका समाप्ता ।।
8.7.1
य आत्माऽपहतपाप्मा विजरो विमृत्युर्विशोको विजिघत्सोऽपिपासः
सत्यकामः सत्यसङ्कल्पः, सोऽन्वेष्टव्यः  स विजिज्ञासितव्यः ।
स सर्वांश्च लोकानाप्नोति सर्वांश्च कामान् यस्तमात्मानमनुविद्य
विजानातीति ह प्रजापतिरुवाच ।। 1 ।।
"	प्र.दी. - एवं दहरविद्यां परिसमाप्य तदङ्गभूतां प्रजापत्युक्तप्रत्यगात्मविद्यां प्रस्तौति"
- य आत्माऽपहतपाप्मा विजरो विमृत्युर्विशोको विजिघत्सोऽपिपासः सत्यकामः सत्यसङ्कल्पः
इत्यादि । एतादृशकल्याणगुणयुक्तम् आत्मानं  - परमात्मानं, यस्तु अनुविद्य - वाक्यार्थज्ञानं
ज्ञात्वा विजानाति ध्यात्वा मूर्धन्यनाड्या ऊर्ध्वलोकं गच्छति स सर्वान् कामान् आप्नोति,
सर्वान् लोकान् आप्नोति इति प्रजापतिः उवाच ।।
8.7.2
तद्धोभये देवासुरा अनुबुबुधिरे । ते होचुः -
हन्त तमात्मानमन्विच्छामो यमात्मानमन्विष्य सर्वांश्च
लोकानाप्नोति सर्वांश्च कामानिति ।
इन्द्रो हैव देवानामभिप्रवव्राज; विरोचनोऽसुराणाम् ।
तौ हासंविदानावेव समित्पाणी प्रजापतिसकाशमाजग्मतुः ।। 2 ।।
"	प्र.दी. - दद्धोभये इति । तत् - प्रजापतिवचनम् ऐतिह्यरूपेण देवासुराश्च, उभयेऽपि"
अनुबुबुधिरे - श्रुतवन्त इत्यर्थः । ते होचुः - हन्त तमात्मानमन्विच्छामो यमात्मानमन्विष्य
सर्वान् कामान् सर्वान् लोकानाप्नोति, तमन्विच्छामः - अवगन्तुमिच्छामः । देवानाम् इन्द्रः
देवानां राजा, असुराणां राजा विरोचनः, तौ असंविदानावेव अन्योन्यम् ईर्ष्यां दर्शयन्तावेवे,
समित्पाणी - समिद्भारहस्तो, प्रजापतिसमीपम्, जग्मतुः देवासुरराजौ उभौ भोगपरिच्छदं सर्वं
स्थापयित्वा शरीरमात्रेणैव प्रजापतिं प्रति अभिप्रवव्राज - प्रगतवान् । इन्द्रःविरोचनश्च
अनन्तरं समित्पाणी सन्तौ जग्मतुः इत्यन्वयः ।।
8.7.3
तौ ह द्वात्रिँशतं वर्षाणि ब्रह्मचर्यमूषतुः । तौ ह प्रजापतिरुवाच
किमिच्छन्ताववास्तमिति । तौ होचतुर्य आत्माऽपहतपाप्मा विजरो
विमृत्युर्विशोको विजिघत्सोऽपिपासः सत्यकामः सत्यसङ्कल्पः
सोऽन्वेष्टव्यः स विजिज्ञासितव्यः स सर्वांश्च लोकानाप्नोति
सर्वांश्च कामान् यस्तमात्मानमनुविद्य विजानातीति भगवतो वचो
वेदयन्ते । तमिच्छन्ताववास्तमिति ।। 3 ।।
"	प्र.दि.  - तौ ह गत्वा द्वात्रिंशद्वर्षाणि शुश्रूषापरौ भूत्वा ब्रह्मचर्यमूषतुः -"
अभिप्रायज्ञः, प्रजापतिरुवाच किं प्रयोजनम् इच्छन्तौ सतौ अवास्तम् उषितवन्तौ युवामित्युक्तौ,
तौ ह ऊचतुः - य आत्माऽपहतपाप्मा इत्यादि, अनुविद्यविजानाति  इत्यन्तं,  भगवतः  तव
वचः  वेदयन्ते ऐतिह्यरूपेण जनाः, तमात्मानम् इच्छन्ताववास्तम् आवां एतौ प्रजापतिमूचतुः
- पुरुषव्यत्ययश्छान्दसः ।।
8.7.4
तौ ह प्रजापतिरुवाच य एषोऽक्षिणि पुरुषो दृश्यते, एष आत्मेति
होवाचैतदमृतमभयमेतद्ब्रह्मेति । अथ योऽयं भगवोऽप्सु परिख्यायते
यश्चायमादर्शे कतम एष इति एष उ एवैषु सर्वेष्वन्तेषु परिख्यायत
इति स होवाच ।। 4 ।।
"	प्र.दी. - प्रजापतिः इन्द्रविरोचनौ उद्दिश्य अक्षिणि उदकादिषु विद्यमानः परमात्मा इति"
। सः अमृतमभयं ब्रह्म इत्यादिकम् उपदिशति - तौ ह  इति । तौ - इन्द्रविरोचनौ उद्दिश्य,
प्रजापतिः उवाच किमिति? यः अक्षिणि - नेत्रे, एष पुरुषो दृश्यते आत्मेति - परमात्मा
इत्युच्यते । यः चक्षुषि तिष्ठन् इत्याद्यन्तर्यामि ब्राह्मणादिषु स्थितिनियमनादिकर्ता
परमात्मा एतस्यैव अमृतत्वादिकम् उक्तम् । एतदक्ष्यन्तर्वर्तिवस्तु अमृतं - जरामरणादिरहितम् अभयम् -
संसारादिभयरहितम्, ब्रह्म - निरतिशयबृहत्त्वादिगुणयुक्तम् इत्युपदिष्टम् । अथ अक्षिपुरुषोपदेशानन्तरं,
हे भगवः आचार्य, योऽयं अप्सु परिख्यायते - उदकेषु परिसमान्तात् ज्ञायते, आदर्शे -
दर्पणे यः दृश्यते एषु सर्वेषु अन्तेषु नेत्रदर्पणादिज्ञानेषु दृश्यते, कतम् एषः
भवदुक्त एव किं? उत अन्येपि प्रश्नः ।।
।। इति छान्दोग्याष्टमप्रपाठके सप्तमखण्ड प्रतिपदार्थदीपिका समाप्ता ।।
8.8.1
उदशराव आत्मानमवेक्ष्य यदात्मनो न विजानीथः तन्मे प्रब्रूतमिति ।
तौ होदशरावेऽवेक्षाञ्चक्राते । तौ ह प्रजापतिरुवाच -
किं पश्यथ इति । तौ होचतुः, सर्वमेवेदमावां भगव आत्मानं पश्याव
आ लोमभ्य आ नखेभ्यः प्रतिरूपमिति ।। 1 ।।
"	प्र.दी. - उदशरावे आत्मानमवेक्ष्य यदात्मनो न विजानीथः तन्मे प्रब्रूतमिति । उदशरावे"
- उदक पूर्णशरावे, आत्मानमवेक्ष्य - आत्मानं दृष्ट्वा, न विजानीथ - आत्मसम्बन्धिनम्
अनुपपन्नतया भासमानं सम्यक् अनवगतम् अंशं युवां तन्मे प्रब्रूत - वदतमित्युक्तवान् इत्यर्थः
। इति चोक्तौ, तौ होदशरावे अवेक्षां चक्राते - तौ - उदके स्वप्रतिबिम्बम् अवलोकितवन्तौ,
अवलोक्यापि दोषास्फुरणात् तूष्णीमुषितवन्तौ तयोः अनुपपत्त्यस्फूर्तिं ज्ञात्वा, किं
पश्यथ इति स्वयमेव प्रजापतिरुवाचेत्याह - तौ ह प्रजापतिरुवाच - किं पश्यथ इति । तौ होचतुः
हे भगवः - आचार्य! सर्वमेवेदमात्मनं पश्यावः आ लोमभ्यः आ नखेभ्यः प्रतिरूपमिति । इदं
प्रतिरूपम् आत्मानं पश्यावः इति प्रतिबिम्बात्मभ्रममेव उद्घाडितवन्तौ इत्यर्थः ।।
8.8.2
तौ ह प्रजापतिरुवाच साध्वलङ्कृतौ सुवसनौ परिष्कृतौ
भूत्वोदशरावेऽवेक्षेथामिति । तौ ह साध्यलङ्कृतौ सुवसनौ
परिष्कृतौ भूत्वोदशरावेऽवेक्षाञ्चक्राते । तौ ह प्रजापतिरुवाच
किं पश्यथ इति ।। 2 ।।
"	प्र.दी. - तौ ह प्रजापतिरुवाच - युवां सुवसनौ साध्वलङ्कृतौ परिष्कृतौ -  भिन्नलोम"
नखौ  च   भूत्वा  उदशरावेऽवेक्षेथामिति  ।  तौ  ह उदकशरावे अवेक्षाञ्चक्राते दर्शनानन्तरं,
तौ - इन्द्रविरोचनौ प्रजापतिरुवाच किं पश्यथ इति ।।
8.8.3
तौ होचतुः - यथैवेदमावां भगवः साध्वलङ्कृतौ सुवसनौ परिष्कृतौ
स्वः, एवमेवेमौ भगवः साध्यलङ्गृतौ सुवसनौ परिष्कृतौ इति ।
एष आत्मेति होवाच एतदमृतमभयमेतत् ब्रह्मेति ।
तौ ह शान्तहृदयौ प्रवव्रजतुः ।। 3 ।।
"	प्र.दी. - भवदुक्तप्रकारेण आवाभ्यां साध्वलङ्कृत सुवसन परिष्कृतप्रतिबिम्बे तौ दृष्टौ"
इत्यूचतुः; न तु निरतिशय सुखत्वदुःखासम्भिन्नत्व लक्षणामृतत्वाभयत्ववत् आत्मानं विजानीतमिति
। एतदीयहृदयानुरोधेन प्रतिबिम्बमेव निर्दिश्य  सर्वान्तरः परमात्मेति मनसि निधाय एष
एवात्मेत्युपदेशेन तयोः भ्रान्तिं निवारयिष्यामि, काले न कल्मषेप्रक्षीणे मद्वचनसन्दर्भस्य
सर्वस्यापि अभिप्रायं स्वयमेव अवगमिष्यत इति । विचिकित्समानौ पुनः मत्समीपमागमिष्यत
इति मत्वा आह - एष आत्मेति होवाच एतदमृतमभयम् एतद्ब्रह्मेति स्पष्टोऽर्थः । तौ ह शान्तहृदयौ
प्रवव्रजतुः - शान्तहृदयौ निवृत्ताकाङ्क्षौ इत्यर्थः ।।
8.8.4
तौ हान्वीक्ष्य प्रजापतिरुवाच - अनुपलभ्यात्मानमननुविद्य व्रजतः ।
यतर एतदुपनिषदो भविष्यन्ति देवा वा असुरा वा, ते पराभविष्यन्तीति ।
स ह शान्तहृदय एव विरोचनोऽसुरान् जगाम । तेभ्यो हैतामुपनिषदं प्रोवाच -
आत्मैवेह महय्य आत्मा परिचर्यः । आत्मानमेवेह महयन्नात्मानं परिचरन्
उभो लोकाववाप्नोतीमञ्चामुञ्चेति ।। 4 ।।
"	प्र.दी. - एवं तयोः प्रतिनिवृत्तयोः सतोः प्रजापतिः भ्रान्ति गृहीतार्थ श्रद्धया इमौ"
विनष्टौ देहात्मभ्रान्तिविशिष्टौ मा भूतां इदमपि मद्वचनं य आत्मेति वचनवत् कर्णाकर्णिकया
श्रुणुताम् इत्यभिप्रेत्य उवाच इत्यर्थः । तौ ह - इन्द्रविरोचनौ, प्रजापतिरन्वीक्ष्य
दृष्ट्वा उवाच अनुपलभ्य आत्मानमननुविद्य व्रजतः - गच्छतः, यतरे देवा वा असुरा वा एतदुपनिषदो
भविष्यन्ति - उपनिषच्छब्द उपदेशपरः, अनयोः उपदेशात् देहात्मनिश्चयज्ञानिनो ये भविष्यन्ति
ते नित्यसंसारिणो भविष्यन्ति । देवा वा असुरा वा परा भविष्यन्ति इति । स ह शान्तहृदय
एव विरोचनोऽसुरान् जगाम । तेभ्यो हैतामुपनिषदं प्रोवाच - उदकपूर्णशरावेस्वलङ्कृतदेहच्छायादर्शनेन
देह एव आत्मेत्युपदिदेश । आत्मैवे ह महय्य इत्यादिना । आत्मैव देह एव, महय्यः पूज्यः
। अत एव आत्मैव - देह एव, परिचर्यः - परिचरितुं योग्यः । अतः आत्मानं - देहमेव, इह -
इहलोके, महयन् - पूजयन्, आत्मानं परिचरन् - इमं च
लोकम्, अमुञ्च लोकम्, उभौ लोकौ - इहलोकं स्वर्गादिलोकं च आप्नोति इति सर्वलोकसुखानुभवस्य शरीरगतत्वात्
इति मत्वा भ्रान्तःसन्नेवम् उपदिदेश ।।
8.8.5
तस्मादप्यद्येहाददानमश्रद्दधानमयजमानमाहुः, आसुरो बतेति ।
असुराणाँ ह्येषोपनिषत् । प्रेतस्य शरीरं भिक्षया वसनेनालङ्कारेणेति
संस्कुर्वन्ति । एतेन ह्यमुं लोकं जेष्यन्तो मन्यन्ते ।। 5 ।।
"	प्र.दी. - देह एव आत्मा इत्यसुरसांप्रदायः अद्यापि वर्तते इत्याह - तस्मादपि इति ।"
तस्मात् - देहात्मोपदेशात् इह अस्मिन् लोके अद्यापि, आददानम्-अश्रद्दधानम्-अयजमानम्
जनं शिष्टाः असुर बतेति आहुः, असुराणाम् एषोपनिषत् प्रवृत्तेति । तस्मात् असुराः भिक्षया
संपातेन वस्त्रालङ्कारध्वजपताकादिभिः, प्रेतस्य - मृतस्य,  शरीरं - कुणपं, संस्कुर्वन्ति
अलङ्कुर्वन्ति । किमिति बुद्ध्या तेन अलङ्कारेण अमुं लोकं - इह-परलोकं जेष्यन्त इति,
जयिष्यन्त इति मन्यन्ते - मन्यमानाः । एवं कुर्वन्ति असुराः इति भावः ।।
।। इत्यष्टमप्रपाठके अष्टमखण्डव्याख्या समाप्ता ।।
8.9.1
अथ हेन्द्रोऽप्राप्यैव देवानेतद्भयं ददर्श । यथैव खल्वयमस्मिन्
शरीरे साध्वलङ्कृते  साध्वलङ्कृतो  भवति, सुवसने सुवसनः,
परिष्कृते परिष्कृतः, एवमेवायमस्मिन्नन्धेऽन्धो भवति, स्रामे स्रामः,
परिवृक्णे परिवृक्णः; अस्यैव शरीरस्य नाशमन्वेष नश्यति ।
नाहमत्र भोग्यं पश्यामीति ।। 1 ।।
"	प्र.दी. - इन्द्रः स्वदेहच्छायायाम् अमृतत्वादिकम् अपश्यम् तत्र भोग्यं न पश्यामि इत्याह"
- अध हेति । अथ - विरोचनोपदेशान्न्तरम् इन्द्रःअप्राप्त्यैव देवान् एतद्भयं ददर्श -
इन्द्रस्य परिशुद्धान्तःकरणत्वात् देहात्मभ्रमो नाभूत्, सः स्वराज्यं प्राप्य देवेभ्यःतदुपदेशात्
प्रागेव मध्ये मार्गं प्रतिबिम्बात्मन्यपि इमं वक्ष्यमाणं दोषम् अपश्यदित्यर्थः । यथैव
खल्वयमस्मिन् शरीरे साध्वलङ्कृते साध्वलङ्कृतो भवति सुवसने - शोभनवसनयुक्ते सति शरीरे
प्रतिबिम्बोऽपि सुवसनयुक्तो दृश्यते । परिष्कृते अपाकृत नखलोमादिके सति, परिष्कृतः
दृश्यते । एवमेवायमस्मिन् अन्धे अन्धो भवति - नासिका यस्य सदा स्रवति सः - स्रामः भवति,
शरीरे वृक्णे सति प्रतिबिम्बोऽपि वृक्णः - छिन्नः, छिन्नपाणिपाद एव दृश्यते । शरीरस्य
नाशमनु एषः प्रतिबिम्बोऽपि नश्यति । अतः नाहमत्र भोग्यं पश्यामीति - देह एव आत्मा इति
विषये न किञ्चित् भोग्यं फलं पश्यामि । अस्मिन् देहे अमृतत्वाभयत्वादिकं न पश्यामि इति यावत् ।।
8.9.2
स समित्पाणिः पुनरेयाय तँ ह प्रजापतिरुवाच - मघवन् यच्छान्तहृदयः
प्राव्राजीः, सार्धं विरोचनेन, किमिच्छन् पुनरागम इति । स होवाच यथैव
खल्वयं भगवोऽस्मिन् शरीरे साध्वलङ्कृते साध्ववलङ्कृतो भवति,
सुवसने सुवसनः, परिष्कृते परिष्कृतः, एवमेवायमस्मिन्नन्धेऽन्धो भवति,
स्रामे स्रामः, परिवृक्णे परिवृक्णोऽस्यैव शरीरस्य नाशमन्वेष नश्यति ।
नाहमत्र भोग्यं पश्यामीति ।। 2 ।।
"	प्र.दी. - स्वसमीपमागतम् इन्द्रं प्रजापतिः उवाच - स समित्पाणिः इति । समित्पाणिस्सन्"
सः इन्द्रः पनः प्रजापतिसमीपम् आगतः, आगतम् इन्द्रम्, प्रजापतिः उवाच -
हे मघवन् । त्वं शान्तहृदयस्सन् विरोचनेन साकं प्रावाजीः त्वम्, अद्य किमिच्छन् पुनरागम
इति । इन्द्र उवाच - हे भगवन् - आचार्य! अस्मिन् शरीरे - प्रतिबिम्बिते सति एवं दृश्यते,
साध्वलङ्कृत शरीरः साध्वलङ्कृत एव दृश्यते । सुवसनः - सुवसन एव परिदृश्यते । परिष्कृतः
- परिष्कृत एव दृश्यते । अन्धः - अन्धः एव दृश्यते । स्रामविशिष्टः स्रामविशिष्ट एव
दृश्यते । परिवृक्णः परिवृक्ण एव दृश्यते । शरीरं यादृशालङ्कारनाशविशिष्टं तादृश अलङ्कारनाशविशिष्ट
एव दृश्यते । देह एव आत्मा इति विषये नाहम् किञ्चिदमृतत्वादिकं फलं न पश्यामि इत्युक्तवान् इन्द्रः ।।
8.9.3
एवमेवैष मघवन्निति होवाच, एतं त्वेव ते भूयोऽनुव्याख्यास्यामि ।
वसापराणि द्वात्रिँशतं वर्षाणीति । स हापराणि द्वात्रिँशतं वर्षाण्युवास ।
तस्मै होवाच ।। 3 ।।
"	प्र.दी. - त्वदुक्तं सत्यमेव तवान्तःकरणशुद्ध्यर्थं द्वात्रिंशद्वर्षम् अत्र वस । अनन्तरं"
सः तधा ब्रह्मचर्यं कृतवान् कृतवते इन्द्राय वक्ष्यमाण प्रकारेण आत्मनः दोषशून्यत्वं
प्रजापतिः उक्तवान् ।।
।। इति छान्दोग्याष्टमप्रपाठके नवमखण्डव्याख्या समाप्ता ।।
8.10.1
य एष स्वप्ने महीयमानश्चरति, एष आत्मेति होवाच
एतदमृतमभयमेतत् ब्रह्मेति । स ह शान्तहृदयः प्रवव्राज ।
स हाप्राप्यैव देवानेतद्भयं ददर्श । तद्यद्यपीदँ शरीरमन्धं
भवति अनन्धः स भवति ; यदि स्राममस्रामः ;
नैवैषोऽस्य दोषेण दुष्यति ।।1।।
"	प्र.दी. - यः एषः आत्मा स्वप्ने स्र्त्यादिभिः महीयमानः पूज्यमानश्चरति । एषः आत्मा"
अमृतमभयं ब्रह्मेत्युक्तः । सः - इन्द्रः, शान्तहृदयः गतवान् । देवानप्राप्त्यैव इत्यर्थस्तु
उक्तः । यद्यपि जाग्रद्दशायाम् अन्धस्रामादिविशिष्टः देहः स्वप्नदशायाम् अनन्धास्रामविशिष्ट
एव दृश्यते । तथापि स्वप्नदशायां अन्यैर्वहत इव छादयतीव रोदनादिकं करोति । अतः स्वप्नावस्थादृष्टान्तादपि
आत्मविषये न किञ्चित्फलं पश्यामीति यावत् ।।
8.10.2
न वधेनास्य हम्यते, नास्य साम्येण स्रामः । घ्नन्ति त्वेवैनं
विच्छादयन्तीव ; अप्रियवेत्तेव भवति ; अपि रोदितीव ।
नाहमत्र भोग्यं पश्यामीति ।।2।।
"	प्र.दी. - यः एषः आत्मा स्वप्ने स्र्त्यादिभिः महीयमानः पूज्यमानश्चरति । एषः आत्मा"
अमृतमभयं ब्रह्मेत्युक्तः । सः - इन्द्रः, शान्तहृदयः गतवान् । देवानप्राप्त्यैव इत्यर्थस्तु
उक्तः । यद्यपि जाग्रद्दशायाम् अन्धस्रामादिविशिष्टः देहः स्वप्नदशायाम् अनन्धास्रामविशिष्ट
एव दृश्यते । तथापि स्वप्नदशायां अन्यैर्वहत इव छादयतीव रोदनादिकं करोति । अतः स्वप्नावस्थादृष्टान्तादपि
आत्मविषये न किञ्चित्फलं पश्यामीति यावत् ।।
8.10.3
स समित्पाणिः पुनरेयाय । तँ ह प्रजापतिरुवाच - मघवन्
यच्छान्तहृदयः प्राव्राजीः, किमिच्छन् पुनरागम इति । सहोवाच
तद्यद्यपीदं भगवः शरीरमन्धं भवत्यनन्धः स भवति, यदि
स्राममस्रामो नैवैषोऽस्य दोषेण दुष्यति ।।3।।
"	प्र.दी. - स समित्पाणिः पुनरेयाय । तँ ह प्रजापतिरुवाच इत्यादि । अस्य उक्तोऽर्थः"
। एतमात्मानं पुनर्व्याख्यास्यामि तुभ्यं वदामि पुनः द्वात्रिंशतं वर्षाणि ब्रह्मचर्यं
वस । अनन्तरम् इन्द्राय वक्ष्यमाणप्रकारेण प्रजापतिरुवाच ।।
8.10.4
न वेधेनास्यहन्यते नास्य स्राम्येण स्रामः । घ्नन्ति त्वेवैनं
विच्छादयन्तीव । अप्रियवेत्तेव भवति । अपि रोदितीव ।
नाहमत्र भोग्यं पश्यामीति । एवमेवैष मघवन्निति होवाच ।
एतं त्वेव ते भूयोऽनुव्याख्यास्यामि वसापराणि द्वात्रिँशते वर्षाणीति ।
स ह अपराणी द्वात्रिँशतं वर्षाण्युवास । तस्मै   होवाच ।।4।।
"	प्र.दी. - स समित्पाणिः पुनरेयाय । तँ ह प्रजापतिरुवाच इत्यादि । अस्य उक्तोऽर्थः"
। एतमात्मानं पुनर्व्याख्यास्यामि तुभ्यं वदामि पुनः द्वात्रिंशतं वर्षाणि ब्रह्मचर्यं
वस । अनन्तरम् इन्द्राय वक्ष्यमाणप्रकारेण प्रजापतिरुवाच ।।
।। इति छान्दोग्य अष्टमप्रपाठके दशमखण्डव्याख्या समाप्ता ।।
8.11.1
तद्यत्रैतत्सुप्तः समस्तः संप्रसन्नः स्वप्नं न विजानाति, एष
आत्मेति होवाच - एतदमृतमभयमेतद्ब्रह्मेति । स ह शान्तहृदयः
प्रवव्राज । स हाप्राप्यैव देवानेदद्भयं ददर्श - नाह खल्वयमेवँ
संप्रत्यात्मानं जानात्य, यमहमस्मीति ; नो एवेमानि भूतानि ।
विनाशमेवापीतो भवति । नाहमत्र भोग्यं पश्यामीति ।। 1 ।।
"	प्र.दी. - तत् - तस्मात्, यत्र - यदा, एतत् - एषः आत्मा - जीवः, समस्तः - उपसंहृतकरणग्रामः,"
संप्रसन्नः - बाह्यविषयसंपर्कजनितकालुष्यरहितः सन्, स्वप्नं न विजानाति - एषः - एतादृशः
जीवात्मा, एतदमृतम् अभयम् एतद्ब्रह्मेति - पूर्वोक्त उदशरावादि प्रतिबिम्बितः स्वप्नदृष्टतुल्यो
न भवति । पूर्वोक्तविलक्षण इति जानन् इन्द्रः शान्त हृदयः संशयरहितः गतः, देवानप्राप्त्यैव
एतद्भयं ददर्श - अर्थस्तु पूर्वमुक्तः । तत्र द्रष्टव्यः । संप्रत्यद्याहं खल्वात्मानं
- अहम् एतादृशोऽस्मि इति कोऽपि न जानाति, । एतानि भूतानि ईदृशानि इति वा न जानाति
- विनाशमेव अपीतो भवति - विनाशं गत इव भवति - नष्टप्रायो भवति ; सुषुप्त्यवस्थागतः जीवोऽपि
। अतः सुषुप्त्यवस्थायामपि जीवस्यामृतत्वादिकं भोग्यं पश्यामि इति इन्द्र उवाच ।।
8.11.2
स समित्पाणिः पुनरेयाय । तँ ह प्रजापतिरुवाच - मघवन् यच्छान्तहृदयः
प्राव्राजीः किमिवेच्छन् पुनरागम इति । स होवाच नाह खल्वयं भगव एवँ
संप्रत्यात्मानं जानात्ययमहमस्मि इति नो वा इमानि भूतानि । विनाशमेवापीतो
भवति इति । नाहमत्र भोग्यं पश्यामीति ।। 2 ।।
"	प्र.दी. - समित्पाणिः सन्, सः - इन्द्रः, पुनरागतः तम् इन्द्रं, प्रजापतिरुवाच - हे"
मघवन् ! तव पुनरागमनँ किमर्थम् ? हे आचार्य ! सुषुप्त्यवस्थाविशिष्टजीवविषयक अमृतत्वाभयत्वादिकं न पश्यामि ।।
8.11.3
एवमेवैष मघवन्निति होवाच, एतं त्वेव ते भूयोऽनुव्याख्यास्यामि
नो एवान्यत्रैतस्मात् । वसापराणि पञ्च वर्षाणीति । सहापराणि
पञ्च वर्षाण्युवास । तान्येकशतँ संपेदुः । एतत् तत्, यदाहुः,
एकशतँ ह वै वर्षाणि मघवान् प्रजापतौ ब्रह्मचर्यमुवास ।
तस्मै होवाच ।। 3।।
"	प्र.दी. - इत्युक्त्यनन्तरं प्रजापतिरुवाच - त्वदुक्तं सत्यमेव पुनः एतदात्मविषयकामृतत्वादिकम्"
अग्रे वक्ष्यामि । अतः पुनः पञ्च वर्षाणि अत्र स्थितस्सन् ब्रह्मचर्यं कुरु । सर्वाणि
एकाधिकशतं वर्षाणि भवन्ति । तथा इन्द्रः ब्रह्मचर्यमकरोत् । अनन्तरं प्रजापतिः वक्ष्यमाणमन्त्रे
आत्मनः अमृतत्वादिकम् उपदिदेश ।।
।। इति छान्दोग्याष्टमप्रपाठके एकादशखण्डप्रतिपदार्थदीपिका समाप्ता ।।
8.12.1
मघवन् मर्त्यं वा इदँ शरीरमात्तं मृत्युना
तदस्यामृतस्याशरीरस्यात्मनोऽधिष्ठानम् । आत्तो वै सशरीरः
प्रियाप्रियाभ्याम् । न ह वै सशरीरस्य सतः
प्रियाप्रिययोरपहतिरस्ति । आशरीरं वाव सन्तं न प्रियाप्रिये स्पृशतः ।।1।।
"	प्र.दी. - हे मघवन् ! - इन्द्र ! इदं शरीरम् मृत्युना व्याप्तम्, अमृतस्य देवस्य, अधिष्ठानभूतम्"
- मृत्युग्रस्तशरीरविशिष्टजीवस्य सुखदुःखाभावो नास्ति । एतादृशाशरीरविशिष्टं आत्मानं
सुखदुःखेन स्पृशतः इत्युपदिदेश ।।
8.12.2
अशरीरो वायुः ; अभ्रं विद्युत् स्तनयित्नुः अशरीराण्येतानि ।
तद्यथैतान्यमुष्मादाकाशात् समुत्थाय परं ज्योतिरुपसंपद्य स्वेन
रूपेणाभिनिष्पद्यन्ते, एवमेवैष संप्रसादोऽस्माच्छरीरात् समुत्थाय
परं ज्योतिरुपसंपद्य स्वेनरूपेणाभिनिष्पद्यते ।। 2 ।।
"	प्र.दी - प्राकृतशरीररहितः जीवात्मा परमात्मानं सम्पद्य स्वस्वरूपाविर्भावं प्राप्नो"
तीत्याह - अशरीर इति । शरीररहितानि वायुः अभ्रं विद्युत् स्तनयित्नुः एतानि अशरीराणि
- यथा परिदृश्यमानाकाशात् समुत्थाय परञ्ज्योति रुपसंपद्य स्वेनरुपेणाभिनिष्पद्यन्ते
- वाय्वादयः सकारणम् उपगम्य आवह प्रवहादिरूपसप्तविधकार्यत्वं विहाय वायुत्वादिमात्रेषु
अवतिष्ठन्ते । विद्युत्त्वं हित्वा तेजस्त्वेन रूपेण सन्तिष्ठन्ति । अभ्रस्तनयित्नू
च अभ्रत्वादिप्रहाणेन स्वकारणरूपेण तिष्ठतः, एवं जीवोऽपि अर्चिरादिमार्गेण परमपतस्थं
श्रीमन्नारायणेन संपरिष्वक्तः प्राकृतशरीरं परित्यज्य स्वेनरूपेण स्वासाधारणज्ञानानन्दामृताभयत्वशेषत्वरूपधर्मयुक्तः अभिनिष्पद्यते -
युक्त्या अयमर्थो निष्पन्न इतिवत् इदमेकं सुनिष्पन्नमितिवत् द्रष्टव्यम्।।
8.12.3
स उत्तमः पुरुषः । स तत्र पर्येति जक्षत् क्रीडन् रममाणः
स्र्तीभिर्वा यानैर्वा ज्ञातिभिर्वा नोपजनँ स्मरन्निदँ शरीरम् ।
स यथा प्रयोग्य आचरणे युक्तः, एवमेवायमस्मिन् शरीरे प्राणो युक्तः ।। 3 ।।
"	प्र.दी. - परमात्मना संपन्नः मुक्तपुरुषः परमपदे अप्राकृतदिव्यशरीरयुक्तः कामरूपी सन्"
सञ्चरतीत्याह - स उत्तमः इति । सः - पूर्वोक्तः, पुरुषः - मुक्तजीवः, उत्तमः - उत्तमपुरुषेण
श्रीमन्नारायणेन संप्रतिपन्नत्वात् उत्तम इत्युच्यते । सः - मुक्तजीवः, तत्र - परमपदे
पर्येति परमात्मानम् अनुसञ्चरति - जक्षत् क्रीडन् रममाणः इत्यादि । जक्षत् - इन्द्राद्यात्मनाहसन्
भक्षयन् वा सङ्कल्पादुत्पन्न ब्राह्मलौकिकैर्वा वस्तुभिः, क्रीडन् - स्त्र्यादिभिः,
रममाणश्च मनसैव उपजनं इदम् शरीरं नोपस्मरन् । यद्वा - उपजनं - बन्धुजनसमीपे त्यक्तं
कुणपम् इत्यर्थः। न स्मरन् यथा आचरणे शकले प्रयोग्यः - अश्वो वा बलीवर्दो वा पाशेन युक्तो
भवति । एवमेवायं प्राणः - प्राणसहचरः जीवः संसारदशायां कर्मपाशेन युक्तो भवतीत्यर्थः
। अनेन युग्यशकटदृष्टान्तेन जीवदेहयोः व्यतिरेको दृढीकृतो भवति ।।
8.12.4
अथ यत्रैतदाकाशमनुविषण्णं चक्षुः, स चाक्षुषः पुरुषः;
दर्शनाय चक्षुः । अथ यो वेदेदं जिघ्राणीति, स आत्मा ;
गन्धाय घ्राणम् । अथ यो वेदेदमभिव्याह
राणीति, स आत्मा ; अभिव्याहाराय वाक् । अथ यो वेदेदँ
श्रृणवानीति, स आत्मा ; श्रवणाय श्रोत्रम् ।। 4 ।।
"	प्र.दी. - चक्षुरादीनि रूपादिर्शनसाधनानीति तद्व्यतिरिक्तः आत्मा द्रष्टेति शरीरेन्द्रियादि"
विलक्षणः जीवात्मेति प्रजापतिः उपदिशति इत्याह - अथ यत्रैतदाकाशमनुविषण्णम् इति । अथ
यत्र यस्मिन् देहे इदं चक्षुः नेत्रम्, अनुविषण्णं निबद्धं चक्षुः नेत्रम् कर्तृ आकाशम्
- आलोकं रूपमित्यर्थः । प्रकाशयतीति शेषः। यद्वा - आकाशं रूपादिप्रकाशकं चक्षुरित्यर्थः
। चक्षुरुपकरणकः पुरुषः चाक्षुषः पुरुष इत्युच्यते । अतः चक्षुरादीनां करणत्वं आत्मनः
ज्ञातृत्वमुक्तम् घ्राणेन्द्रियम् आघ्राणसाधनम् ; आघ्राता आत्मा अभिव्यावहारसाधनं वाक्
व्यावहर्ता जीवः, श्रोत्रम् - श्रवणसाधनं श्रोता जीवः ।।
8.12.5
अथ यो वेदेदँ मन्वानीति, स आत्मा ; मनोऽस्य दिव्यं चक्षुः ।
स वा एष एतेन दिव्येन चक्षुषा मनसैतान् कामान् पश्यन् रमते,
य एते ब्रह्मलोके ।।5।।
"	प्र.दी. - एतादृश दहराकाशशब्दित परमात्मनिष्ठः परब्रह्मलोके सर्वकामानाप्नोति इति प्रजापतिः"
इन्द्राय उपदिदेश - अथ इति । यः इदम् जानाति मनुते सः आत्मा तस्य साधनम् दैवं चक्षुः
मनः दिव्यचक्षुः मन इत्युच्यते साधनमित्यर्थः । एतादृशपरब्रह्मनिष्ठः दिव्येन मनसा परब्रह्मलोके
सर्वान् कामान् पश्यन् रमते - क्रीडतीत्यर्थः ।
"	तं एतम् - एतादृशब्रह्मनिष्ठं, देवाः - ब्रह्मादयो ब्रह्मादयः नित्यसूरयो वा, उपासते"
- परिचर्यां कुर्वन्ति । तस्मात् तेषां ब्रह्मादीनां ब्रह्मादिभिः इत्यर्थः । सर्वे
च लोकाः आत्ताः - संप्राप्ता भवन्ति । कामाश्च अतः यः तं - प्रसिद्धम् आत्मानम् - देहादिविलक्षणमात्मस्वरूपम्,
अनुविद्य - जीवशरीरकं परमात्मानं उपास्य विजानाति सः सर्वान्
कामान् सर्वान् लोकान् प्राप्नोति इति प्रजापतिः इन्द्राय उपदिदेश । प्रजापतिरुवाच इति
द्विरुक्तिः प्रकरणसमाप्तिबोधिका । अस्यां दहरविद्यायाम् अपहतपाप्मत्वादि गुणविशिष्टः
परमात्मा इत्युच्यते । तदङ्गभूतप्रत्यगात्मविद्यायां जीवस्यापि अपहतपाप्मत्वादि धर्मस्तु
परमात्मपरमसाम्यापत्तिद्वारा आगत इति बोद्धव्यः । इदं ज्ञानमुपाश्रित्य मम साधर्म्यमागता
(भ.गी. 14-2) इति स्मरणात् । भगवदुपासनालब्धमेतत् जीवैश्वर्यं न अन्योपासनासिद्धं ;
अपितु नित्याविर्भूतं दहाराकाशे श्रूयमाणम् अपहतपाप्मत्वादिकं परब्रह्मसंबन्धिकमेव ।।
।। इत्यष्टम प्रपाठकेद्वादशखण्डप्रतिपदार्थदीपिका समाप्ता ।।
8.12.6
षष्ठो मन्त्रः ।
तं वा एतं देवा आत्मानमुपासते । तस्मात् तेषां सर्वे च लोका
आत्ताः, सर्वे च कामाः । स सर्वाँश्च लोकानाप्नोति सर्वांश्च
कामान्, यस्तमात्मानमनुविद्यविजानातीति ह प्रजापतिरुवाच
प्रजापतिरुवाच ।।6।।
"	प्र.दी. - एतादृश दहराकाशशब्दित परमात्मनिष्ठः परब्रह्मलोके सर्वकामानाप्नोति इति प्रजापतिः"
इन्द्राय उपदिदेश - अथ इति । यः इदम् जानाति मनुते सः आत्मा तस्य साधनम् दैवं चक्षुः
मनः दिव्यचक्षुः मन इत्युच्यते साधनमित्यर्थः । एतादृशपरब्रह्मनिष्ठः दिव्येन मनसा परब्रह्मलोके
सर्वान् कामान् पश्यन् रमते - क्रीडतीत्यर्थः ।
"	तं एतम् - एतादृशब्रह्मनिष्ठं, देवाः - ब्रह्मादयो ब्रह्मादयः नित्यसूरयो वा, उपासते"
- परिचर्यां कुर्वन्ति । तस्मात् तेषां ब्रह्मादीनां ब्रह्मादिभिः इत्यर्थः । सर्वे
च लोकाः आत्ताः - संप्राप्ता भवन्ति । कामाश्च अतः यः तं - प्रसिद्धम्
आत्मानम् - देहादिविलक्षणमात्मस्वरूपम्, अनुविद्य - जीवशरीरकं परमात्मानं उपास्य विजानाति सः सर्वान्
कामान् सर्वान् लोकान् प्राप्नोति इति प्रजापतिः इन्द्राय उपदिदेश । प्रजापतिरुवाच इति
द्विरुक्तिः प्रकरणसमाप्तिबोधिका । अस्यां दहरविद्यायाम् अपहतपाप्मत्वादि गुणविशिष्टः
परमात्मा इत्युच्यते । तदङ्गभूतप्रत्यगात्मविद्यायां जीवस्यापि अपहतपाप्मत्वादि धर्मस्तु
परमात्मपरमसाम्यापत्तिद्वारा आगत इति बोद्धव्यः । इदं ज्ञानमुपाश्रित्य मम साधर्म्यमागता
(भ.गी. 14-2) इति स्मरणात् । भगवदुपासनालब्धमेतत् जीवैश्वर्यं न अन्योपासनासिद्धं ;
अपितु नित्याविर्भूतं दहाराकाशे श्रूयमाणम् अपहतपाप्मत्वादिकं परब्रह्मसंबन्धिकमेव ।।
।। इत्यष्टम प्रपाठकेद्वादशखण्डप्रतिपदार्थदीपिका समाप्ता ।।
8.13.1
श्यामाच्छबलं प्रपद्ये शबलाच्छ्यामं प्रपद्ये । अश्व इव रोमाणि
विधूय पापं चन्द्र इव राहोर्मुखात् प्रमुच्य । धूत्वा शरीरमकृतं कृतात्मा
ब्रह्मलोकमभिसंभवामीति । अभिसंभवामीति ।। 1 ।।
"	प्र.दी.- श्यामवर्णविशिष्टदिव्यमङ्गळविग्रहयुक्तभगवदुपासनात् सर्वपापान् विधूय कृतकृत्यो"
भूत्वा ब्रह्मलोकं प्राप्नोतीत्यर्थः । श्यामात् - श्यामवर्णविशिष्ट दिव्यमङ्गळविग्रहयुक्तभगवन्तं,
प्रपद्ये तमुपास्य, शबळम् - चिदचिद्विशिष्टं परमात्मानं, प्रपद्ये - उपास्ये । अहम्
अनन्तरम् अश्वः - तुरगः, रोमाणीव पापं विधूय राहोर्मुखात् चन्द्र इव शरीरं विमुच्य पापं
विधूय मुक्तः पुरुषः अकृतम् - नित्यं भगवल्लोकं प्राप्तः, कृतात्मा - कृतार्थस्सन्,
ब्रह्मलोकम् अभिसंभवामि प्राप्तुवानीति मुक्तः पुरुषः एवं वदति - अभिसंभवामीति द्विरुक्तिः
खण्डपरिसमाप्तिबोधिका ।।
।। इत्यष्टमप्रपाठके त्रयोदशखण्डव्याख्यासमाप्ता ।।
8.14.1
आकाशो वै नाम नामरूपयोर्निर्वहिता, ते यदन्तरा
तद्ब्रह्म तदमृतँ  स आत्मा ।। 1 ।।
"	प्र.दी. - दहराकाशपरमात्मोपासकेन ज्ञानिनालब्धफलमाह - आकाशो वै इति । आकाशो वै आकाशशब्दवाच्यः"
परमात्मैव नामरूपयोः निर्वहिता - कर्ता, ते - अन्तरानामरूपाभ्याम्, अस्पृष्टवान्तरे
मध्ये वर्तमानं यत् उपास्यं वस्तु वर्तते तत्, ब्रह्मतत् अमृतँ स आत्मा - परमात्मा,
स - उपासकः, प्रजापतेः - परब्रह्मणः सभाम् - सभारूपां, वेश्म,- दहराकाशस्थानभूतं पुण्डरीकाकारं,
वेश्म गृहं, प्रपद्ये - आश्रयामि । अनन्तरम् अहं ब्राह्मणानां राज्ञां विशां च यशः भवामि
। यशोऽहं भवामि - ब्राह्मणादीनां यशोऽस्मि - आत्मास्मि । अहं यशसां - यशोभूतानां, यशः -
यशो रूपं परमात्मानं अहं आत्मतया, प्रापत्सि - प्राप्तवानस्मि । साक्षात्कृतवानस्मि
। अतः सोऽहं परमात्मरूपोऽहं यशसां जीवात्मनां यशः आत्मास्मीत्यर्थः । श्वेतमदत्कं
अदत्कं श्वेतं - शुक्लधातुम्, अदत्कं-भक्षयितृभक्षकं, माभिगां - न प्राप्नुयाः, श्वेतम्
- शुक्लधातुम्, अदत्कं - भक्षयितृ, लिन्दु - चरमधात्वाधारभूतयोनिप्रदेशं माभिगां न प्रवेशयामि
जन्म माभूदिति यावत् । लिन्दुमाभिगां लिन्दुमाभिगाम् इति द्विर्वचनं जप्यमन्त्रपरिसमाप्त्यर्थं
लिन्दुमाभिगां लिन्दुमाभिगाम् इति ब्रह्मोपासननिष्ठज्ञानिना जप्यमन्त्राः ।।
।। इत्यष्टमप्रपाठके चतुर्दशखण्डव्याख्यासमाप्ता ।।
8.14.2
प्रजापतेः सभां वेश्म प्रपद्ये यशोऽहं भवामि ब्राह्मणानां
यशो राज्ञां यशो विशां यशोऽहमनु प्रापत्सि । स हाहं
यशसां यशः । श्वेतमदत्कमदत्कँ श्वेतं लिन्दुमाऽभिगाम्
लिन्दुमाऽभिगाम् ।।2।।
"	प्र.दी. - दहराकाशपरमात्मोपासकेन ज्ञानिनालब्धफलमाह - आकाशो वै इति । आकाशो वै आकाशशब्दवाच्यः"
परमात्मैव नामरूपयोः निर्वहिता - कर्ता, ते - अन्तरानामरूपाभ्याम्, अस्पृष्टवान्तरे
मध्ये वर्तमानं यत् उपास्यं वस्तु वर्तते तत्, ब्रह्मतत् अमृतँ स आत्मा - परमात्मा,
स - उपासकः, प्रजापतेः - परब्रह्मणः सभाम् - सभारूपां, वेश्म,- दहराकाशस्थानभूतं पुण्डरीकाकारं,
वेश्म गृहं, प्रपद्ये - आश्रयामि । अनन्तरम् अहं ब्राह्मणानां राज्ञां विशां च यशः भवामि
। यशोऽहं भवामि - ब्राह्मणादीनां यशोऽस्मि - आत्मास्मि । अहं यशसां - यशोभूतानां,
यशः - यशो रूपं परमात्मानं अहं आत्मतया, प्रापत्सि - प्राप्तवानस्मि । साक्षात्कृतवानस्मि
। अतः सोऽहं परमात्मरूपोऽहं यशसां जीवात्मनां यशः आत्मास्मीत्यर्थः । श्वेतमदत्कं
अदत्कं श्वेतं - शुक्लधातुम्, अदत्कं-भक्षयितृभक्षकं, माभिगां - न प्राप्नुयाः, श्वेतम्
- शुक्लधातुम्, अदत्कं - भक्षयितृ, लिन्दु - चरमधात्वाधारभूतयोनिप्रदेशं माभिगां न प्रवेशयामि
जन्म माभूदिति यावत् । लिन्दुमाभिगां लिन्दुमाभिगाम् इति द्विर्वचनं जप्यमन्त्रपरिसमाप्त्यर्थं
लिन्दुमाभिगां लिन्दुमाभिगाम् इति ब्रह्मोपासननिष्ठज्ञानिना जप्यमन्त्राः ।।
।। इत्यष्टमप्रपाठके चतुर्दशखण्डव्याख्यासमाप्ता ।।
8.15.1
तद्धैतद् ब्रह्मा प्रजातय उवाच, प्रजापतिर्मनवे मनुः प्रजाभ्यः ।
आचार्यकुलाद् वेदमधीत्य यथाविधानं गुरोः कर्मातिशेषेणाभिसमावृत्य
कुदुम्बे शुचौ देशे स्वाध्यायमधीयानो  धार्मिकान् विदधत् आत्मनि
सर्वेन्द्रियाणि संप्रतिष्ठाप्याहिँसन् सर्वा भूतान्यन्यत्र तीर्थेभ्यः स
खल्वेवं वर्तयन् यावदायुषं ब्रह्मलोकमभिसंपद्यते न च पुनरावर्तते
न च पुनरावर्तते ।। 1 ।।
"	प्र.दी. - तत्- पूर्वोक्तम्, एतत्- दहराकाशशब्दवाच्यपरमात्मविषयकज्ञानम् - ओमित्येतदक्षरम्"
इत्याद्यैः सहोपासनैः तद्वाचकेन ग्रन्थस्थेन अष्टाध्यायलक्षणेन सः, ब्रह्मा - चतुर्मुखब्रह्मा
। यद्वा - ब्रह्मा - परंब्रह्मशब्दवाच्य श्रीमन्नारायणः, प्रजापतये उवाच - चतुर्मुखब्रह्मणे
हि उपदिदेश - काश्यपाय च । प्रजापतिः - चतुर्मुखब्रह्मा, मनवे, मनुः प्रजाभ्यः - देवमनुष्यादिभ्यः
उपदिदेश । एवं गुरुपरंपरया प्राप्तब्रह्मविद्यां स्तौति - आचार्यकुलात् - आचार्यसन्निधौ,
वेदमधीत्य यथाविधानं - विधिम् अनतिक्रम्य, गुरोःकर्मातिशेषे - गुरुशुश्रूषा प्रतिबन्धकरहितेन
कालेनाध्ययनं कृत्वा, अभिसमावृत्य - अध्ययनं समाप्य - समावर्तनं वा कृत्वा - कुटुम्बे
स्थित्वा - गार्हस्थ्यकर्मनिष्ठस्सन् शुचौदेशे स्वाध्यायमधीयानः - शिष्याध्यापयन् एतन्नित्यकर्मणामपि
उपलक्षणं शिष्यपुत्रान्, धार्मि
कान् विदधत् - धर्मनिष्ठान् कुर्वन् आत्मनि- परमात्मनि, सर्वेन्द्रियाणि संप्रतिष्ठाप्य
अहिंसन्- हिंसाम् अकुर्वन्, अतीर्थेभ्यः - अनात्मविषयेभ्यः, सर्वाभूतानि- सर्वेन्द्रियाणि
निगृह्य, शास्त्रीयहिंसाव्यतिरिक्तहिंसाम् अकुर्वाणः, स खलु - एतादृश दहरपरमात्मोपासकः,
यावदायुषम्- आमरणान्तम्, एवं वर्तयन्- ब्रह्मोपासनां कुर्वन्, ब्रह्मलोकम् अभिसंपद्यते-
परब्रह्मलोकं श्रीवैकुण्ठं प्राप्नोति । न च पुनरावर्तते न च पुनरावर्तते इति । एतादृशस्य
ब्रह्मलोकं प्राप्तस्य मुक्तस्य पुनरावृत्तिः नास्ति प्रकृतिवश्यतालक्षणा आवृत्तिर्नास्तीत्यर्थः ।।
"	प्रियो हि ज्ञानिनोत्यर्थमहं स च मम प्रियः ः"
"	ज्ञानीत्वात्मैव मे मतम् ---------- ।। (भ.गी. 7-17)"
इत्युक्तरीत्या परमप्रियं ज्ञानिनं संप्राप्य श्रियःपतिः आत्मानं कृतकृत्यं मन्यमानस्सन्
तं मुक्तपुरुषं न त्यजति, नापि कर्मवशात्पुनरावृत्तिः उच्छिन्नकर्मबन्धस्य न पुनरावृत्तिसंभव
इति श्रीभाष्ये प्रतिपादितम् । न च पुनरावर्तते, न च पुनसावर्तते इति द्विरुक्तिः साङ्गब्रह्मविद्या
परिसमाप्तिबोधिका ।।1।।
8.15.2
आप्यायन्तु ममाङ्गानि वाक् प्राणश्चक्षुः श्रोत्रमथो बलमिन्द्रियाणि
च सर्वाणि सर्वं ब्रह्मौपनिषदं माऽहं ब्रह्म निराकुर्यां मा मा ब्रह्म
निराकरोत् अनिराकरणमस्तु अनिराकरणं मेऽस्तु तदात्मनि
निरते य उपनिषत्सु धर्मास्ते मयि सन्तु ते मयि सन्तु ।। 2 ।।
"	प्र.दी. - आप्यायन्तु ममाङ्गानि वाक्पाणिश्चक्षुश्श्रोत्रम् अथोबलमिन्द्रियाणि च सर्वाणि"
- अध्ययन जपादौ शान्तिपाठार्थोऽयं मन्त्रः मदङ्गानि वागादिभिः सह आप्यायिता भवन्त्वित्यर्थः
। सर्वं ब्रह्मोपनिषदं माहं ब्रह्मनिराकुर्यां - सर्वां ब्रह्मप्रतिपादिकाम् उपनिषदं
प्रतिब्रह्मविषये च नास्तिक्यबुद्धिं माकार्षमित्यर्थः । मा मा ब्रह्म निराकरोत् - मा
- मां ब्रह्म निराकुर्यात् अनुगृह्णात्वित्यर्थः । अनिराकरणमस्त्वनिराकरणं मेऽस्तु
- परस्परम् अनिराकरणमस्त्वित्यर्थः । तदात्मनि निरते य उपनिषत्सु धर्मास्ते मयिसन्तु
- आत्मज्ञाननिरतस्य ये धर्माः शान्तिदान्त्यादयः उपनिषत्सुप्रसिद्धाः । ते सर्वे मयि
सन्तु इत्यर्थः । ते मयि सन्तु ते मयि सन्तु इति - द्विरुक्तिः उपनिषत्समाप्त्यर्था ।।
।। इति श्रीमच्छ्रीभाष्यं जगन्नाथाचार्यसूनु श्रीरामानुजाचार्यकृतिषु दशविधोपनिषदन्तर्गत
छान्दोग्याष्टमप्रपाठक
पञ्चदशखण्डप्रतिपदार्थदीपिका समाप्ता ।।
।। छान्दोग्योपनिषत्समाप्ता ।।