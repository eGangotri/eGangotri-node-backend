5.1.1  
P II.336.2 - 23 R IV.3 - 6 प्राग्वचनम् किमर्थम् . प्राग्वचने उक्तम् . किम् उक्तम् . तत्र तावत् उक्तम् प्राग्वचनम् सकृद्विधानार्थम् . अधिकारात् सिद्धम् इति चेत् अपवादविषये अण्प्रसङ्गः इति . इह अपि प्राग्वचनम् क्रियते सकृद्विधानार्थम् . सकृत् विहितः प्रत्ययः विहितः यथा स्यात् . योगे योगे तस्य ग्रहणम् मा कार्षम् इति . न एतत् अस्ति प्रयोजनम् . अधिकारात् अपि एतत् सिद्धम् . अधिकारः प्रतियोगम् तस्य अनिर्देशार्थः इति योगे योगे उपतिष्ठते . अधिकारात् सिद्धम् इति चेत् अपवादविषये छप्रसङ्गः . अधिकारात् सिद्धम् इति चेत् अपवादविषये छः प्राप्नोति . उगवादिभ्यः यत् छः च इति छः अपि प्राप्नोति . तस्मात् प्राग्वचनम् कर्तव्यम् . अथ क्रिय्माणे अपि प्राग्वचने कथम् इदम् विज्ञायते . प्राक् क्रीतात् याः प्रकृतयः आहोस्वित् प्राक् क्रीतात् ये अर्थाः इति . किम् च अतः . यदि विज्ञायते प्राक् क्रीतात् याः प्रकृतयः इति सः एव दोषः अपवादविषये अपि छप्रसङ्गः इति . अथ विज्ञायते प्राक् क्रीतात् ये अर्थाः इति न दोषः भवति . समाने अर्थे प्रकृतिविशेषात् उत्पद्यमानः यत् छम् बाधिष्यते . यथा न दोषः तथा अस्तु. प्राक् क्रीतात् ये अर्थाः इति विज्ञायते . कुतः एतत् . तथा हि अयम् प्राधान्येन अर्थम् प्रतिनिर्दिशति . इतरथा हि बह्व्यः तत्र प्रकृतयः पठ्यन्ते . ततः याम् काम् चित् एवम् प्रकृतिम् अवधित्वेन उपाददीत . अथ वा पुनः अस्तु प्राक् क्रीतात् याः प्रकृतयः इति . ननु च उक्तम् अपवादविषये अपि छप्रसङ्गः इति . न वा क्व चित् वावचनात् . न वा एषः दोषः . किम् कारणम् . क्व चित् वावचनात् . यत् अयम् क्वच् वावचनम् करोति विभाषा हविरपूपादिभ्यः इति तत् ज्ञापयति न अपवादविषये छः भवति इति . यदि एवम् न अर्थः प्राग्वचनेन . अधिकारात् सिद्धम् . ननु च उक्तम् अधिकारात् सिद्धम् इति चेत् अपवादविषये छप्रसङ्गः इति . परिहृतम् एतत् .न वा क्व चित् वावचनात् इति . अथ किमर्थम् इयान् अवधिः गृह्यते न प्राक् ठञः इति एव उच्येत . एतत् ज्ञापयति आचार्यः अर्थेषु अयम् भवति इति . किम् एतस्य ज्ञापने प्रयोजनम् . समाने अर्थे प्रकृतिविशेषात् उत्पद्यमानः यत् छम् बाधते .
5.1.2  
P II.337.2 - 21 R IV.6 - 7 यञ्ञ्यौ अञः पूर्वविप्रतिषिद्धम् सनङ्गूपानहौ प्रयोजनम् . यञ्ञ्यौ भवतः अञः पूर्वविप्रतिषेधेन . किम् प्रयोजनम् .सनङ्गूपानहौ प्रयोजनम् . यतः अवकाशः शङ्कव्यम् दारु पिचव्यः कार्पासः . अञः अवकाशः वार्ध्रम् वारत्रम् . सनङ्गुः नाम चर्मविकारः . तस्मात् उभयम् प्राप्नोति . सनङ्गव्यम् चर्म . ञ्यस्य अवकाशः औपानह्यम् दारु . अञः सः एव . उपानत् नाम चर्मविकारः . तस्मात् उभयम् प्राप्नोति . औपानह्यम् चर्म . ढञ् च . ढञ् च भवति अञः पूर्वविप्रतिषेधेन . ढञः अवकाशः छादिषेयम् तृणम् . अञः सः एव . छदिः नाम् चर्मविकारः . तस्मात् उभयम् प्राप्नोति . छादिषेयम् चर्म . ढञ् भवति पूर्वविप्रतिषेधेन . हविरपूपादिभ्यः विभाषायाः यत् . हविरपूपादिभ्यः विभाषायाः यत् भवति पूर्वविप्रतिषेधेन . हविरपूपादिभ्यः विभाषायाः अवकाशः आमिक्ष्यम् आमिक्षीयम् पुरोडाश्यम् पुरोडाशीयम् . यतः सः एव . इह उभयम् प्राप्नोति . चरव्याः तण्डुलाः . यत् भवति पूर्वविप्रतिषेधेन . अन्नविकारेभ्यः च . अन्नविकारेभ्यः च विभाषायाः यत् भवति पूर्वविप्रतिषेधेन . अन्नविकारेभ्यः च विभाषायाः अवकाशः सुर्याः सुरीयाः . यतः सः एव . इह उभयम् प्राप्नोति . सक्तव्याः धानाः इति . यत् भवति पूर्वविप्रतिषेधेन . सः तर्हि पूर्वविप्रतिषेधः वक्तव्यः . न वक्तव्यः . इष्टवाची परशब्दः . विप्रतिषेधे परम् यत् इष्टम् तत् भवति इति . नभ्यः इति .
5.1.3  
P II.338.17 - 21 R IV.10 अयम् योगः शक्यः अवक्तुम् . कथम् अशीतिशतम् कम्बल्यम् इति . निपातनात् एतत् सिद्धम् . किम् निपातनम् . अपरिमाणविस्ताचितकम्बलेभ्यः न तद्धितलुकि इति . इदम् तर्हि प्रयोजनम् सञ्ज्ञायाम् इति वक्ष्यामि इति . इह मा भूत् . कम्बलीयाः ऊर्णाः . एतत् अपि न अस्ति प्रयोजनम् . परिमाणपर्युदासेन पर्युदासे प्राप्ते तत्र कम्बलग्रहणम् क्रियते परिमाणार्थम् परिमाणम् च सञ्ज्ञा एव .
5.1.4  
P II.338.23 - 339.2 किम् इयम् प्राप्ते विभाषा आहोस्वित् अप्राप्ते . कथम् च प्राप्ते कथम् वा अप्राप्ते . उवर्णान्तात् इति वा नित्ये प्राप्ते अन्यत्र वा अप्राप्ते . हविरपूपादिभ्यः अप्राप्ते . हविरपूपादिभ्यः अप्राप्ते विभाषा . प्राप्ते नित्यः विधिः . चरव्याः तण्डुलाः .
5.1.6  
P II.339.4 - 5 R IV.11 यत्प्रकरणे रथात् च . यत्प्रकरणे रथात् च उपसङ्ख्यानम् . रथाय हिता रथ्या .
5.1.7  
P II.339.7 - 18 R IV.11 - 12 वृषशब्दः अयम् अकारान्तः गृह्यते . वृषन्शब्दः अपि नकारान्तः अस्ति . तस्य उपसङ्ख्यानम् कर्तव्यम् वृषशब्दः च आदेशः वक्तव्यः वृष्णे हितम् इति विगृह्य वृष्यम् इति एव यथा स्यात् . तथा ब्रह्मन्शब्दः नकारान्तः गृह्यते . ब्राह्मणशब्दः च अकारान्तः अस्ति . तस्य उपसङ्ख्यानम् कर्तव्यम् ब्रह्मन्शब्दः च आदेशः वक्तव्यः ब्राह्मणेभ्यः हितम् इति विगृह्य ब्रह्मण्यम् इति एव यथा स्यात् . तत् तर्हि वक्तव्यम् . न वक्तव्यम् . समानार्थौ एतौ वृषशब्दः वृषन्शब्दः च ब्रह्मन्शब्दः ब्राह्मणशब्दः च . आतः च समानार्थौ . एवम् हि आह . कुतः नु चरसि ब्रह्मन् . कुतः नु चरसि ब्राह्मण इति . तत्र द्वयोः शब्दयोः समानार्थयोः एकेन विग्रहः अपरस्मात् उत्पत्तिः भविष्यति अविरविकन्यायेन . तत् यथा . अवेः udf
म.ा.0 इति विगृह्य अविकशब्दात् उत्पत्तिः भवति आविकम् इति . एवम् इह अपि वृषाय हितम् इति विगृह्य वृष्यम् इति भविष्यति . वृष्णे हितम् इति विगृह्य वाक्यम् एव . तथा ब्रह्मणे हितम् इति विगृह्य ब्रह्मण्यम् इति भविष्यति . ब्राह्मणेभ्यः हितम् इति विगृह्य वाक्यम् एव भविष्यति . त्रैशब्द्यम् च इह साध्यम् . तत् च एवम् सति सिद्धम् भवति .
5.1.9  
P II.339.20 - 340.18 R IV.12 - 14 भोगोत्तरपदात् खविधाने अनिर्देशः पूर्वपदार्थहितत्वात् . भोगोत्तरपदात् खविधाने अनिर्देशः . अगमकः निर्देशः अनिर्देशः . किम् कारणम् . पूर्वपदार्थहितत्वात् . उत्तरपदार्थप्रधानः तत्पुरुषः पूर्वपदार्थप्रधाने च प्रत्ययः इष्यते . पितृभोगाय हिते प्राप्नोति पित्रे च एव हिते इष्यते . एवम् तर्हि भोगीनर्प्रत्ययः विज्ञास्यते . भोगीनर् इति चेत् वावचनम् . भोगीनर् इति यदि प्रत्ययः विधीयते वावचनम् कर्तव्यम् मात्रीयः पित्रीयः इति अपि यथा स्यात् . राजाचार्याभ्याम् नित्यम् . राजाचार्याभ्याम् नित्यम् इति वक्तव्यम् . राजभोगीनः . आचार्यात् अणत्वम् च . आचार्यभोगीनः . किम् भोगीनर्प्रत्ययः विधीयते इति अतः राजाचार्याभ्याम् नित्यम् इति वक्तव्यम् . न इति आह . सर्वथा राजाचार्याभ्याम् नित्यम् इति वक्तव्यम् . इह च ग्रामणिभोगीनः सेनानिभोगीनः इति उत्तरपदे इति ह्रस्वत्वम् न प्राप्नोति . इह च अब्भोगिनः इति अपः भि इति तत्वम् प्राप्नोति . सूत्रम् च भिद्यते . यथान्यासम् एव अस्तु . ननु च उक्तम् भोगोत्तरपदात् खविधाने अनिर्देशः पूर्वपदार्थहितत्वात् इति . न एषः दोषः . अयम् भोगशब्दः अस्ति एव द्रव्यपदार्थकः . तत् यथा भोगवान् अयम् देशः इति उच्यते यस्मिन् गावः सस्नानि च वर्तन्ते . अस्ति क्रियापदार्थकः . तत् यथा भोगवान् अयम् ब्राह्मणः इति उच्यते यः सम्यक् स्नानादीः क्रियाः अनुभवति . तत् यः क्रियापदार्थकः तस्य अयम् ग्रहणम् . यः च पितृस्थाभ्यः क्रियाभ्यः हितः सम्बन्धात् असौ पित्रे अपि हितः भवति . यदि सम्बन्धात् अस्तु द्रव्यपदार्थकस्य अपि ग्रहणम् . यः अपि हि पितृद्रव्याय हितः सम्बन्धात् असौ पित्रे हितः भवति . अथ वा भोगशब्दः शरीरवाची अपि द्र्श्यते . तत् यथा अहिः इव भोगैः पर्येति बाहुम् इति. अहिः इव शरीरैः इति गम्यते . एवम् पितृशरीराय हितः पितृभोगीणः इति . मतम् एतत् अनभिधानात् आद्यन्यासे न भविष्यति इति इह अपि न अर्थः उपाधिग्रहणेन . इह अपि अनभिधानात् न भविष्यति .
5.1.10 
P II.341.8 - 13 R IV. 15 - 16 सर्वात् णस्य वावचनम् . सर्वात् णस्य वा इति वक्तव्यम् . सार्वः सर्वीयः . पुरुषात् वधे . पुरुषात् वधे इति वक्तव्यम् : पौरुषेयः वधः . अत्यल्पम् इदम् उच्यते : पुरुषात् वधे इति . पुरुषात् वधविकारसमूहतेनकृतेषु इति वक्तव्यम् : पौरुषेयः वधः , पौरुषेयः विकारः , पौरुषेयः समूहः , तेन कृतम् पौरुषेयम् .
5.1.12 
P II.341.15 - 20 R IV.16 तदर्थम् इति कृत्यनामभ्यः ठञ् . तदर्थम् इति कृत्यनामभ्यः ठञ् वक्तव्यः . इन्द्रमहार्थम् ऐन्द्रमहिहम् गाङ्गामहिहम् काशेरुयज्ञिकम् . न वा प्रयोजनेन कृतत्वात् . न वा वक्तव्यम् . किम् कारणम् . प्रयोजनेन कृतत्वात् . यत् हि इन्द्रमहार्थम् इन्द्रमहः तस्य प्रयोजनम् भवति . तत्र प्रयोजनम् इति एव सिद्धम् .
5.1.13 
P II.341.22 - 342.20 R IV.17 - 19 उपध्यर्थम् इति प्रत्ययानुपपत्तिः . उपध्यर्थम् इति प्रत्ययस्य इह अनुपपत्तिः . किम् कारणम् . उपध्यभावात् . विकृतेः प्रकृतौ अभिधेयायाम् प्रत्ययेन भवितव्यम् . न च उपधिसञ्ज्ञिकायाः विकृतेः प्रकृतिः अस्ति . यत् हि तत् रथाङ्गम् तत् औपधेयम् इति उच्यते . सिद्धम् तु कृदन्तस्य स्वार्थे अञ्वचनात् . सिद्धम् एतत् . कथम् . कृदन्तस्य स्वार्थे अञ् वक्तव्यः . उपधीयते उपधेयम् . उपधेयम् एव औपधेयम् . सिध्यति . सूत्रम् तर्हि भिद्यते . यथान्यासम् एव अस्तु . ननु च उक्तम् उपध्यर्थम् इति प्रत्ययानुपपत्तिः इति . न एतत् अस्ति . अयम् उपधिशब्दः अस्ति एव कर्मसाधनः . उपधीयते उपधिः इति . अस्ति भावसाधनः . उपधानम् उपधिः इति . तत् यः भावसाधनः तस्य इदम् ग्रहणम् . एवम् अपि न सिध्यति . किम् कारणम् . विकृतेः प्रकृतौ इति वर्तते . प्रकृतिविकृतिग्रहणम् निवर्तिष्यते . तत् च अवश्यम् निवर्त्यम् इहार्थम् उत्तराथम् च . इहार्थम् तावत् . बालेयाः तण्डुलाः . उत्तरार्थम् ऋषभोपानहोः ञ्यः . आर्षभ्यः वत्सः इति . अथ तदर्थम् इति अनुवर्तते उताहो न . किम् च अर्थः अनुवृत्त्या . बाढम् अर्थः . तत् अस्य तत् अस्मिन् स्यात् इति तदर्थे यथा स्यात् . इह मा भूत् . प्रासादः देवदत्तस्य स्यात् इति . प्राकारः नगरस्य स्यात् इति . यदि तदर्थम् इति अनुवर्तते ऋषभोपानहोः ञ्यः ऋषभार्थः घासः उपानदर्थः तिलकल्कः इति अत्र अपि प्राप्नोति . एवम् तर्हि अनुवर्तते प्रकृतिविकृतिग्रहणम् . ननु च उक्तम् बल्यृषभयोः न सिध्यति इति . किम् पुनः भवान् विकारम् मत्वा आह बल्यृषभयोः न सिध्यति इति . यदि तावत् यः प्रकृत्युपमर्देन भवति सः विकारः वैभीतकः यूपः खादिरम् चषालम् इति न सिध्यति . अथ मतम् एतत् एव गुणान्तरयुक्तम् विकारः इति बल्यृषभयोः अपि सिद्धम् भवति . गुणन्तरयुक्ताः हि तण्डुलाः बालेयाः गुणान्तरयुक्तः च वत्सः आर्षभः . औपधेयम् तु न सिध्यति . वचनात् स्वार्थिकः भविष्यति .
5.1.16 
P II.342.22 - 343.6 R IV.19 - 21 स्याद्ग्रहणम् किमर्थम् . इह मा भूत् . प्रासादः देवदत्तस्य प्राकारः नगरस्य इति . अथ क्रियमाणे अपि स्याद्ग्रहणे इह कस्मात् न भवति . प्रासादः देवदत्तस्य स्यात् . प्राकारः नगरस्य स्यात् इति . शक्यार्थे लिङ् इति वक्तव्यम् . न एवम् शक्यम् . इदानीम् एव हि उक्तम् न हि उपाधेः उपाधिः भवति विशेषणस्य वा विशेषणम् इति . एवम् तर्हि इतिकरणः क्रियते . ततः चेत् विवक्षा भवति . विवक्षा च द्वयी . अस्ति एव प्रायोक्त्री विवक्षा अस्ति लौकिकी . प्रयोक्ता हि मृद्व्या स्निग्धया श्लक्ष्णया जिह्वया मृदून् स्निग्धान् श्लक्ष्णान् शब्दान् प्रयुङ्क्ते . लौकिकी विवक्षा यत्र प्रायस्य सम्प्रत्ययः . प्रायः इति लोकः व्यपदिश्यते . न च प्रासादः देवदत्तस्य स्यात् प्राकारः नगरस्य स्यात् इति अत्र उत्पद्यमानेन प्रत्ययेन प्रायस्य सम्प्रत्ययः स्यात् . यदि एवम् न अर्थः स्याद्ग्रहणेन . न हि प्रासादः देवदत्तस्य स्यात् प्राकारः नगरस्य स्यात् इति अत्र उत्पद्यमानेन प्रत्ययेन प्रायस्य सम्प्रत्ययः स्यात् .
5.1.19 
P II.343.8 - 344.10 R IV.22 - 25 किमर्थम् सङ्ख्यायाः पृथग्ग्रहणम् क्रियते न सङ्ख्या अपि परिमाणम् एव तत्र परिमाणपर्युदासेन पर्युदासः भविष्यति . एवम् तर्हि सिद्धे सति यत् सङ्ख्ययाः पृथग्ग्रहणम् करोति तत् ज्ञापयति आचार्यः अन्या सङ्ख्या अन्यत् परिमाणम् इति . किम् एतस्य ज्ञापने प्रयोजनम् . अपरिमाणबिस्ताचितकम्बएल्भ्यः न तद्धितलुकि इति द्वाभ्याम् शताभ्याम् क्रीता द्विशता त्रिशता परिमाणपर्युदासेन न भवति इति . यदि एतत् ज्ञाप्यते तत् अस्य परिमाणम् सङ्ख्यायाः सञ्ज्ञासङ्घसूत्राध्ययनेषु इति विशेषणम् न प्रकल्पते परिमाणम् या सङ्ख्या इति . इह च क्रीतवत् परिमाणत् इति सङ्ख्याविहितस्य प्रत्ययस्य अतिदेशः न प्रकल्पते . शतस्य विकारः शत्यः शतिकः . साहस्रः इति . यत् तावत् उच्यते तत् ज्ञापयति आचार्यः अन्या सङ्ख्या अन्यत् परिमाणम् इति . न्यायसिद्धम् एव एतत् . भेदमात्रम् सङ्ख्या आह . यत् च इषीकान्तम् यत् च अपरिमाणम् सर्वस्य सङ्ख्या भेदमात्रम् ब्रवीति . परिमाणम् तु सर्वतः . सर्वतः मानम् इति च अतः परिमाणम् इति . प्रस्थस्य च समानाकृतेः न कुतः चित् विशेषः गम्यते न च उन्मानतः न परिमाणतः न प्रमाणतः . किम् पुनः उन्मानम् किम् परिमाणम् किम् प्रमाणम् . ऊर्ध्वमानम् किल उन्मानम् . ऊर्ध्वम् यत् मीयते तत् उन्मानम् . परिमाणम् तु सर्वतः . सर्वतः मानम् इति च अतः परिमाणम् . कुत एतत् . परिः सर्वतोभावे वर्तते . आयामः तु प्रमाणम् स्यात् . आयामविवक्षायाम् प्रमाणम् इति एतत् भवति . सङ्ख्या बाह्या तु सर्वतः . आतः च सर्वतः सङ्ख्या बाह्या . भेदभावम् ब्रवीति एषा न एषा मानम् कुतः चन . एवम् च कृत्वा सङ्ख्यायाः पृथग्ग्रहणम् क्रियते . यत् अपि उच्यते तत् अस्य परिमाणम् सङ्ख्यायाः सञ्ज्ञासङ्घसूत्राध्ययनेषु इति विशेषणम् न प्रकल्पते इति . आह अयम् परिमाणम् या सङ्ख्या इति . न च अस्ति सङ्ख्या परिमाणम् . तत्र वचनात् इयती विवक्षा भविष्यति . यद् अपि उच्यते क्रीतवत् परिमाणत् इति सङ्ख्याविहितस्य प्रत्ययस्य अतिदेशः न प्रकल्पते इति . सङ्ख्यायाः इति च तत्र वक्तव्यम् . अस्मिन् दीयते अस्मै इति च एवम् एतत् सिद्धम् .
5.1.20 
P II.345.9 - 25 R IV. 27 - 29 असमासे इति किमर्थम् . परमनिष्केण क्रीतम् परमनैष्किकम् . न एतत् अस्ति . निष्कशब्दात् प्रत्ययः विधीयते . तत्र कः प्रसङ्गः यत् परमनिष्कशब्दात् स्यात् . न एव प्राप्नोति न अर्थः प्रतिषेधेन . तदन्तविधिना प्राप्नोति . ग्रहणवता प्रातिपदिकेन तदन्तिविधिः प्रतिषिध्यते . निष्कादिषु असमासग्रहणम् ज्ञापकम् पूर्वत्र तदन्ताप्रतिषेधस्य . निष्कादिषु असमासग्रहणम् क्रियते ज्ञापकार्थम् . किम् ज्ञाप्यम् . पूर्वत्र तदन्त्विधेः प्रतिषेधः न भवति इति . किम् एतस्य ज्ञापने प्रयोजनम् . प्राक् वतेः ठञ् इति अत्र तदन्तविधिः सिद्धः भवति . न एतत् अस्ति प्रयोजनम् . ग्रहणवता प्रातिपदिकेन तदन्तिविधिः प्रतिषिध्यते . न च ठञ्विधौ का चित् प्रकृतिः गृह्यते . इदम् तर्हि प्रयोजनम् . आ अर्हात् अगोपुच्छसङ्ख्यापरिमाणात् ठक् . परमगोपुच्छेन क्रीतम् पारमगोपुच्छिकम् . अत्र तदन्तविधिः सिद्धः भवति . एतत् अपि न अस्ति प्रयोजनम् . विधौ प्रतिषेधः प्रतिषेधः च अयम् . एवम् तर्हि ज्ञापयति आचार्यः इतः उत्तरम् तदन्तविधेः प्रतिषेधः न भवति इति . किम् एतस्य ज्ञापने प्रयोजनम् . पार्याणतुरायणचान्द्रायणम् वर्तयति द्वैपारायणिकः त्रैपारायणिकः . अत्र तदन्तविधिः सिद्धः भवति . एतत् अपि न अस्ति प्रयोजनम् . वक्ष्यति एतत् . प्राक् वतेः सङ्ख्यापूर्वपदानाम् तदन्तग्रहणम् अलुकि . पूर्वत्र एव तर्हि प्रयोजनम् . खलयवमाषतिलवृषब्रह्मणः च इति . कृष्णतिलेभ्यः हितः udf
क.ृ.0तिल्यः. राजमाषेभ्यः हितम् राजमाष्यम् .
5.1.21 
P II.346.6 - 8 R IV.30 - 31 शतप्रतिषेधे अन्यशतत्वे अप्रतिषेधः . शतप्रतिषेधे अन्यशतत्वे प्रतिषेधः न भवति इति वक्तव्यम्. इह मा भूत् . शतेन क्रीतम् शत्यम् शाटकशतम् इति . अन्यशतत्वे इति किम् . शतकम् निदानम् .
5.1.22 
P II.346.10 - 18 R IV.31 -32 डतेः च इति वक्तव्यम् इह अपि यथा स्यात् . कतिभिः क्रीतम् कतिकम् . किम् पुनः कारणम् न सिध्यति . त्यन्तायाः न इति प्रतिषेधः प्राप्नोति . तिप्रतिषेधात् डतिग्रहणम् इति चेत् अर्थवद्ग्रहणात् सिद्धम् . अर्थवतः तिशब्दस्य ग्रहणम् न च डतेः तिशब्दः अर्थवान् . न एषा परिभाषा इह शक्या विज्ञातुम् . न हि केवलेन प्रत्ययेन अर्थः गम्यते . केन तर्हि . सप्रकृतिकेन . क्व तर्हि एषा परिभाषा भवति . यानि एतानि शब्दसङ्घातग्रहणानि . तत् तर्हि वक्तव्यम् . न वक्तव्यम् . अर्थवद्ग्रहणात् सिद्धम् . ननु च उक्तम् न एषा परिभाषा इह शक्या विज्ञातुम् . न हि केवलेन प्रत्ययेन अर्थः गम्यते इति . केवलेन अपि प्रत्ययेन अर्थः गम्यते . कथम् . उक्तम् अन्वयव्यतिरेकाभ्याम् .
5.1.23 
P II.346.20 - 347.8 R IV.32 - 33 कस्य अयम् इट् विधीयते . कनः इति आह . तत् कनः ग्रहणम् कर्तव्यम् . अक्रियमाणे हि कनः ग्रहणे प्रत्ययाधिकारात् प्रत्ययः अयम् विज्ञायेत . टित्करणसामर्थ्यात् आदिः भविष्यति . अस्ति अन्यत् टित्करणे प्रयोजनम् . टितः इति ईकारः यथा स्यात् . अकारान्तप्रकरणे ईकारः न च एषः अकारान्तः . एवम् अपि कुतः एतत् टित्करणसामर्थ्यात् आदिः भविष्यति न पुनः अकारान्तप्रकरणे सति अनकारान्तात् अपि ईकारः स्यात् . तस्मात् कणः ग्रहणम् कर्तव्यम् . न कर्तव्यम् . प्रकृतम् अनुवर्तते . क्व प्रकृतम् . सङ्ख्यायाः अतिशदन्तायाः कन् इति . तत् वै प्रथमानिर्दिष्टम् षष्ठीनिर्दिष्टेन च इह अर्थः . वतोः इति एषा पञ्चमी कन् इति प्रथमायाः षष्ठीम् प्रकल्पयिष्यति तस्मात् इति उत्तरस्य इति . प्रत्ययविधिः अयम् . न च प्रत्ययविधौ पञ्चम्याः प्रकल्पिकाः भवन्ति . न अयम् प्रत्ययविधिः . विहितः प्रत्ययः प्रकृतः च अनुवर्तते .
5.1.24 
P II.347.10 - 14 R IV.33 - 34 असञ्ज्ञायाम् इति किमर्थम् . त्रिँशत्कः विँशत्कः . कथम् च अत्र कन् भवति . सङ्ख्यायाः कन् भवति इति . अतिशदन्तायाः इति प्रतिषेधः प्राप्नोति . एवम् तर्हि आचार्यप्रवृत्तिः ज्ञापयति भवति अत्र कन् इति यत् अयम् विँशतिकात् खः इति प्रत्ययान्तनिपातनम् करोति . विँशतेः एतत् ज्ञापकम् स्यात् . न इति आह . योगापेक्षम् ज्ञापकम् . अथ वा योगविभागः करिष्यते . विँशतित्रिँशभ्याम् कन् भवति इति . ततः ड्वुन् असञ्ज्ञायाम् इति .
5.1.25 
P II.347.16 - 20 R IV.34 टिथन् अर्धात् च . टिथन् अर्धात् च इति वक्तव्यम् . अर्धिकः अर्धिकी . कार्षापणात् वा प्रतिः च . कार्षापणात् टिठन् वक्तव्यः वा च प्रतिः आदेशः वक्तव्यः . कार्षापणिकः कार्षापणिकी प्रतिकः प्रतिकी .
5.1.28 
P II.347.22 - 349.4 R IV.35 - 37 द्विगोः लुकि उक्तम् . किम् उक्तम् . तत्र तावत् उक्तम् द्विगोः लुकि तन्निमित्तग्रहणम्. अर्थविशेषासम्प्रत्यये अतन्निमित्तात् अपि इति . इह अपि द्विगोः लुकि तन्निमित्तग्रहणम् कर्तव्यम् . द्विगोः निमित्तम् यः तद्धितः तस्य लुक् भवति इति वक्तव्यम् . इह मा भूत् . द्वाभ्याम् शूर्पाभ्याम् क्रीतम् द्विशूर्पम् . त्रिशूर्पम् . द्विशूर्पेण क्रीतम् द्वैशौर्पिकम् . त्रैशौर्पिकम् . अर्थविशेषासम्प्रत्यये अतन्निमित्तात् अपि . अर्थविशेषस्य असम्प्रत्यये अतन्निमित्तात् अपि वक्तव्यम् . किम् प्रयोजनम् . द्वयोः शूर्पयोः समाहारः द्विशूर्पी . द्विशूर्प्या क्रीतम् इति विगृह्य द्विशूर्पम् इति एव यथा स्यात् . अथ क्रियमाणे अपि तन्निमित्तग्रहणे कथम् इदम् विज्ञायते . तस्य निमित्तम् तन्निमित्तम् तन्निमित्तात् इति आहोस्वित् सः निमित्तम् अस्य सः अयम् तन्निमित्तः तन्निमित्तात् इति . किम् च अतः . यदि विज्ञायते तस्य निमित्तम् तन्निमित्तम् तन्निमित्तात् इति क्रियमाणे अपि तन्निमित्तग्रहणे अत्र प्राप्नोति . द्वाभ्याम् शूर्पाभ्याम् क्रीतम् द्विशूर्पम् . त्रिशूर्पम् . द्विशूर्पेण क्रीतम् द्वैशौर्पिकम् . त्रैशौर्पिकम् . अथ विज्ञायते सः निमित्तम् अस्य सः अयम् तन्निमित्तः तन्निमित्तात् इति न दोषः भवति . यथ न दोषः तथा अस्तु . सः निमित्तम् अस्य सः अयम् तन्निमित्तः तन्निमित्तात् इति विज्ञायते . कुतः एतत् . यत् अयम् आह अर्थविशेषासम्प्रत्यये अतन्निमित्तात् अपि इति . तत् तर्हि तन्निमित्तग्रहणम् कर्तव्यम् . न कर्तव्यम् . द्विगोः इति न एषा पञ्चमी . का तर्हि . सम्बन्धषष्ठी . द्विगोः तद्धितस्य लुक् भवति . किम् च द्विगोः तद्धितः . निमित्तम् . यस्मिन् द्विगुः इति एतत् भवति . कस्मिन् च एतत् भवति . प्रत्यये . इदम् तर्हि वक्तव्यम् अर्थविशेषासम्प्रत्यये अतन्निमित्तात् अपि इति . एतत् च न वक्तव्यम् . इह अस्माभिः त्रैशब्द्यम् साध्यम् . द्वाभ्याम् शूर्पाभ्याम् क्रीतम् द्विशूर्पम् . त्रिशूर्पम् . द्विशूर्पेण क्रीतम् द्वैशौर्पिकम् . त्रैशौर्पिकम् इति . तत्र द्वयोः शब्दयोः समानार्थयोः एकेन विग्रहः अपरस्मात् उत्पत्तिः भविष्यति अविरविकन्यायेन . तत् यथा . अवेः udf
म.ा.0 इति विगृह्य अविकशब्दात् उत्पत्तिः भवति . एवम् इह अपि द्वाभ्याम् शूर्पाभ्याम् क्रीतम् इति विगृह्य द्विशूर्पम् इति भविष्यति . द्विशूर्प्या क्रीतम् इति विगृह्य वाक्यम् एव भविष्यति . अथ असञ्ज्ञायाम् इति किमर्थम् . पाञ्चलोहितिकम् पाञ्चकलापिकम् . सञ्ज्ञाप्रतिषेधानर्थक्यम् च तन्निमित्तत्वात् लोपस्य . सञ्ज्ञाप्रतिषेधः च अनर्थकः . किम् कारणम् . तन्निमित्तत्वात् लोपस्य . न अन्तरेण तद्धितम् तद्धितस्य च लुकम् द्विगुः सञ्ज्ञा अस्ति . यः तस्मात् उत्पद्यते न असु तन्निमित्तम् स्यात् . एवम् तर्हि इदम् स्यात् . पञ्चानाम् लोहितानाम् समाहारः पञ्चलोहिती पञ्चलोहित्या क्रीतम् . अत्र अपि पञ्चलोहितम् इति एव भवितव्यम् . कथम् . उक्तम् हि एतत् अर्थविशेषासम्प्रत्यये अतन्निमित्तात् अपि इति . उक्तम् सङ्ख्यात्वे प्रयोजनम् तस्मात् इह अध्यर्धग्रहणानर्थक्यम् . उक्तम् सङ्ख्यात्वे अध्यर्धग्रहणस्य प्रयोजनम् . किम् उक्तम् . अध्यर्धग्रहणम् च समासकन्विध्यर्थम् लुकि च अग्रहणम् इति . तस्मात् इह अध्यर्धग्रहणानर्थक्यम् . तस्मात् इह अध्यर्धग्रहणम् अनर्थकम् . द्विगोः इति एव लुक् सिद्धः .
5.1.29 
P II.349.6 - 9 R IV.37 कार्षापणसहस्राभ्याम् सुवर्णशतमानयोः उपसङ्ख्यानम् कर्तव्यम् . अध्यर्धसुवर्णम् अध्यर्धसौवर्णिकम् अध्यर्धशतमानम् अध्यर्धशातमानम् द्विशतमानम् द्विशातमानम्
5.1.30 
P II.349.12 - 18 R IV.37 - 38 द्वित्रिभ्याम् द्वैयोग्यम् . द्वित्रिभ्याम् इति यत् उच्यते द्वैयोग्यम् एतत् द्रष्टव्यम् . किम् इदम् द्वैयोग्यम् इति . द्वयोः योगयोः भवम् द्वियोगम् . द्वियोगस्य भावः द्वैयोग्यम् इति . द्वेष्यम् विजानीयात् : अविशेषेण इतः उत्तरम् द्वित्रिभ्याम् इति . तत् आचार्यः सुहृत् भूत्वा अन्वाचष्टे : द्वित्रिभ्याम् द्वैयोग्यम् इति . तत्र च बहुग्रहणम् . तत्र च बहुग्रहणम् कर्तव्यम् . बहुनिष्कम् बहुनैष्किकम् . बहुबिस्तम् बहुबैस्तिकम् .
5.1.31 
P II.349.12 - 18 R IV.37 - 38 द्वित्रिभ्याम् द्वैयोग्यम् . द्वित्रिभ्याम् इति यत् उच्यते द्वैयोग्यम् एतत् द्रष्टव्यम् . किम् इदम् द्वैयोग्यम् इति . द्वयोः योगयोः भवम् द्वियोगम् . द्वियोगस्य भावः द्वैयोग्यम् इति . द्वेष्यम् विजानीयात् : अविशेषेण इतः उत्तरम् द्वित्रिभ्याम् इति . तत् आचार्यः सुहृत् भूत्वा अन्वाचष्टे : द्वित्रिभ्याम् द्वैयोग्यम् इति . तत्र च बहुग्रहणम् . तत्र च बहुग्रहणम् कर्तव्यम् . बहुनिष्कम् बहुनैष्किकम् . बहुबिस्तम् बहुबैस्तिकम् .
5.1.33 
P II.349.20 - 350.4 R IV.38 खार्याः ईकन् केवलायाः च . खार्याः ईकन् केवलायाः च इति वक्तव्यम् . खारीकम् . काकिण्याः च उपसङ्ख्यानम् .काकिण्याः च उपसङ्ख्यानम् कर्तव्यम् . अध्यर्धकाकिणीकम् द्विकाकिणीकम् . केवलायाः च . केवलायाः च इति वक्तव्यम् . काकिणीकम् .
5.1.35 
P II.350.6 - 11 R IV.38 - 39 शतशाणाभ्याम् वा . शतशाणाभ्याम् वा इति वक्तव्यम् . अध्यर्धशतम् अध्यर्धशत्यम् पञ्चशतम् पञ्चशत्यम् अध्यर्धशाणम् अध्यर्धशाण्यम् पञ्चशाणम् पञ्चशाण्यम् . द्वित्रिपूर्वात् अण् च . द्वित्रिपूर्वात् अण् च इति वक्तव्यम् . द्विशाणम् त्रिशाणम् द्वैशाणम् त्रैशाणम् द्विशाण्यम् त्रिशाण्यम् .
5.1.37 
P II.350.13 - 351.6 R IV.39 - 40 तेन क्रीतम् इति करणात् . तेन क्रीतम् इति अत्र करणात् इति वक्तव्यम् . इह मा भूत् . देवदत्तेन क्रीतम् . यज्ञदत्तेन क्रीतम् इति . अकर्त्रेकान्तात् . अकर्त्रेकान्तात् इति वक्तव्यम् . इह मा भूत् . देवदत्तेन पाणिना क्रीतम् इति . सङ्ख्यैकवचनात् द्विगोः च उपसङ्ख्यानम् . सङ्ख्यायाः इति वक्तव्यम् . इह अपि यथा स्यात् . पञ्चभिः क्रीतम् पञ्चकम् . किम् पुनः कारणम् न सिध्यति . एकवचनान्तात् इति वक्ष्यति . तस्य अयम् पुरस्तात् अपकर्षः . एकवचनात् . एकवचनान्तात् इति वक्तव्यम् . इह मा भूत् . शूर्पाभ्याम् क्रीतम् . शूर्पैः क्रीतम् इति . द्विगोः च . द्विगोः च इति वक्तव्यम् . इह अपि यथा स्यात् . द्वाभ्याम् शूर्पाभ्याम् क्रीतम् द्विशूर्पम् त्रिशूर्पम् इति . यदि एकवचनान्तात् इति उच्यते मुद्गैः क्रीतम् मौद्गिकम् माषैः क्रीतम् माषिकम् इति न सिध्यति . परिमाणस्य सङ्ख्यायाः यत् एकवचनम् तदन्तात् इति वक्तव्यम् . तत् तर्हि एकवचनान्तात् इति वक्तव्यम् . तस्मिन् च क्रियमाणे बहु वक्तव्यम् भवति . न वक्तव्यम् . कस्मात् न भवति शूर्पाभ्याम् क्रीतम् . शूर्पैः क्रीतम् इति . उक्तम् वा . किम् उक्तम् . अनभिधानात् इति . यदि एवम् करणात् अकर्त्रेकान्तात् इति अपि न वक्तव्यम् . कर्तुः कर्त्रेकान्तात् वा कस्मात् न भवति . अनभिधानात् .
5.1.38 
P II.351.8 - 14 R IV.40 - 41 सँयोगनिपातयोः कः विशेषः . सँयोगः नाम सः भवति इदम् कृत्वा इदम् अवाप्यते इति . उत्पातः नाम सः भवति यादृच्छिकः भेदः वा छेदः वा पद्मम् वा पर्णम् वा . तस्यनिमित्तप्रकरणे वातपित्तश्लेष्मभ्यः शमकोपनयोः उपसङ्ख्यानम् . तस्यनिमित्तप्रकरणे वातपित्तश्लेष्मभ्यः शमकोपनयोः उपसङ्ख्यानम् कर्तव्यम् . वातस्य शमनम् कोपनम् वा वातिकम् . पैत्तिकम् श्लैष्मिकम् . सन्निपातात् च . सन्निपातात् च इति वक्तव्यम् . सान्निपातिकम् .
5.1.39 
P II.351.16 - 18 R IV.41 यत्प्रकरणे ब्रह्मवर्चसात् च . यत्प्रकरणे ब्रह्मवर्चसात् च उपसङ्ख्यानम् कर्तव्यम् . ब्रह्मवर्चसस्य निमित्तम् ब्रह्म्वर्चस्यः . उत्पातः वा .
5.1.47 
P II.351.20 - 352.2 R IV.41 तद् अस्मिन् दीयते अस्मै इति च . तद् अस्मिन् दीयते अस्मै इति च इति वक्तव्यम् . पञ्च वृद्धिः वा आयः वा लाभः वा शुल्कः वा उपदा वा दीयते अस्मै पञ्चकः . सप्तकः . अष्टकः . नवकः . दशकः . तत् तर्हि उपसङ्ख्यानम् कर्तव्यम् . न कर्तव्यम् . यत् हि यस्मै दीयते तस्मिन् अपि तत् दीयते . तत् अस्मिन् दीयते इति एव सिद्धम् .
5.1.48 
P II.352.4 - 8 R IV.41 - 42 ठन्प्रकरणे अनन्तात् उपसङ्ख्यानम् . ठन्प्रकरणे अनन्तात् उपसङ्ख्यानम् कर्तव्यम् . द्वितीयकः . तृतीयकः . किम् पुनः कारणम् न सिध्यति . पूरणात् इति उच्यते . न च एतत् पूरणान्तम् . अना एतत् पर्यवपन्नम् . पूरणम् नाम अर्थः . तम् अर्थम् आह तीयशब्दः . पूरणम् सः असौ भवति . पूरणन्तात् स्वार्थे भागे अन् . सः अपि पूरणम् भवति एव .
5.1.52 
P II.352.10 -11 R IV.42 तत् पचति इति द्रोणात् अण् च . तत् पचति इति द्रोणात् अण् च इति वक्तव्यम् . द्रोणम् पचति . द्रौणी . द्रौणिकी .
5.1.55 
P II.352.13 - 15 R IV.42 - 43 कुलिजात् च इति सिद्धे लुक्खग्रहणानर्थक्यम् पूर्व्समिन् त्रिकभावात् . कुलिजात् च इति एव सिद्धम् . न अर्थः लुक्खग्रहणेन . किम् कारणम् . पूर्वस्मिन् त्रिकभावात् . पूर्वस्मिन् योगे सर्वः एषः त्रिकः निर्दिश्यते . द्व्याढकी . द्व्याढिकी . द्व्याढकीना .
5.1.57 
P II.352.18 - 354.6 R IV.43 - 46 सञ्ज्ञायाम् स्वार्थे . सञ्ज्ञायाम् स्वार्थे प्रत्ययः उत्पाद्यः . पञ्च एव पञ्चकाः शकुनयः . त्रिकाः शालङ्कायनाः . सप्तकाः ब्रह्मवृक्षाः . ततः परिमाणिनि . ततः परः प्रत्ययः परिमाणिनि इति वक्तव्यम् . पञ्चकः सङ्घः . दशकः सङ्घः . जीवितपरिमाणे च उपसङ्ख्यानम् . जीवितपरिमाणे च उपसङ्ख्यानम् कर्तव्यम् . षष्टिः जीवितपरिमाणम् अस्य षाष्टिकः . साप्ततिकः . जीवितपरिमाणे च इति अनर्थकम् वचनम् कालात् इति सिद्धत्वात् . जीवितपरिमाणे च इति अनर्थकम् वचनम् . किम् कारणम् . कालात् इति सिद्धत्वात् . कालात् इति एव सिद्धम् . इह यस्य षष्टिः जीवितपरिमाणम् षष्तिम् असु भूतः भवति . तत्र तम् अधीष्टः भृतः भूतः भावी इति एव सिद्धम् . अवश्यम् च एतत् एवम् विज्ञेयम् . इह वचने हि लुक्प्रसङ्गः . इह हि क्रियमाणे लुक् प्रसज्येत : द्विषाष्टिकः . त्रिषाष्टिकः . अनेन सति लुक् भवति . तेन सति कस्मात् न भवति . आ अर्हात् इति उच्यते . न सिध्यति . किम् कारणम् . न हि इमे कालशब्दाः . किम् तर्हि सङ्ख्याशब्दाः इमे . इमे अपि कालशब्दाः . कथम् . सङ्ख्या सङ्ख्येये वर्तते . यदि तर्हि यः यः काले वर्तते सः सः कालशब्दः रमणीयादिषु अत्रिप्रसङ्गः भवति . रमणीयम् कालम् भूतः . शोभनम् कालम् भूतः . अथ मतम् एतत् . काले दृष्टः शब्दः कालशब्दः कालम् यः न व्यभिचरति इति न रमणीयादिषु अत्रिप्रसङ्गः भवति . जीवितपरिमाणे तु उपसङ्ख्यानम् कर्तव्यम् . इह च उपसङ्ख्यानम् कर्तव्यम् . वार्षशतिकः . वार्षसहस्रिकः इति . किम् पुनः कारणम् न सिध्यति . न हि वर्षशतशब्दः सङ्ख्या . किम् तर्हि सङ्ख्येये वर्तते वर्षशतशब्दः . एवम् तर्हि अन्येभ्यः अपि दृश्यते खारशताद्यर्थम् . अन्येभ्यः अपि दृश्यते इति वक्तव्यम् . किम् प्रयोजनम् . खारशताद्यर्थम् . खारशतिकः राशिः . खारसहस्त्रिकः राशिः . अयम् तर्हि दोषः . इह वचने हि लुक्प्रसङ्गः इति . न ब्रूमः यत्र क्रियमाणे दोषः तत्र कर्तव्यम् इति . किम् तर्हि . यत्र क्रियमाणे न दोषः तत्र कर्तव्यम् . क्व च क्रियमाणे न दोषः . परम् अर्हात् . तत् तर्हि उपसङ्ख्यानम् कर्तव्यम् . न कर्तव्यम् . कालात् इति एव सिद्धम् . ननु च उक्तम् न इमे कालशब्दाः . किम् तर्हि . सङ्ख्याशब्दाः इति . ननु च उक्तम् इमे अपि कालशब्दाः . कथम् . सङ्ख्या सङ्ख्येये वर्तते . ननु च उक्तम् यदि तर्हि यः यः काले वर्तते सः सः कालशब्दः रमणीयादिषु अत्रिप्रसङ्गः भवति इति . उक्तम् वा . किम् उक्तम् . अनभिधानात् इति . अनभिधानात् रमणीयादिषु उत्पत्तिः न भविष्यति .
5.1.58 
P II.352.18 - 354.6 R IV.43 - 46 सञ्ज्ञायाम् स्वार्थे . सञ्ज्ञायाम् स्वार्थे प्रत्ययः उत्पाद्यः . पञ्च एव पञ्चकाः शकुनयः . त्रिकाः शालङ्कायनाः . सप्तकाः ब्रह्मवृक्षाः . ततः परिमाणिनि . ततः परः प्रत्ययः परिमाणिनि इति वक्तव्यम् . पञ्चकः सङ्घः . दशकः सङ्घः . जीवितपरिमाणे च उपसङ्ख्यानम् . जीवितपरिमाणे च उपसङ्ख्यानम् कर्तव्यम् . षष्टिः जीवितपरिमाणम् अस्य षाष्टिकः . साप्ततिकः . जीवितपरिमाणे च इति अनर्थकम् वचनम् कालात् इति सिद्धत्वात् . जीवितपरिमाणे च इति अनर्थकम् वचनम् . किम् कारणम् . कालात् इति सिद्धत्वात् . कालात् इति एव सिद्धम् . इह यस्य षष्टिः जीवितपरिमाणम् षष्तिम् असु भूतः भवति . तत्र तम् अधीष्टः भृतः भूतः भावी इति एव सिद्धम् . अवश्यम् च एतत् एवम् विज्ञेयम् . इह वचने हि लुक्प्रसङ्गः . इह हि क्रियमाणे लुक् प्रसज्येत : द्विषाष्टिकः . त्रिषाष्टिकः . अनेन सति लुक् भवति . तेन सति कस्मात् न भवति . आ अर्हात् इति उच्यते . न सिध्यति . किम् कारणम् . न हि इमे कालशब्दाः . किम् तर्हि सङ्ख्याशब्दाः इमे . इमे अपि कालशब्दाः . कथम् . सङ्ख्या सङ्ख्येये वर्तते . यदि तर्हि यः यः काले वर्तते सः सः कालशब्दः रमणीयादिषु अत्रिप्रसङ्गः भवति . रमणीयम् कालम् भूतः . शोभनम् कालम् भूतः . अथ मतम् एतत् . काले दृष्टः शब्दः कालशब्दः कालम् यः न व्यभिचरति इति न रमणीयादिषु अत्रिप्रसङ्गः भवति . जीवितपरिमाणे तु उपसङ्ख्यानम् कर्तव्यम् . इह च उपसङ्ख्यानम् कर्तव्यम् . वार्षशतिकः . वार्षसहस्रिकः इति . किम् पुनः कारणम् न सिध्यति . न हि वर्षशतशब्दः सङ्ख्या . किम् तर्हि सङ्ख्येये वर्तते वर्षशतशब्दः . एवम् तर्हि अन्येभ्यः अपि दृश्यते खारशताद्यर्थम् . अन्येभ्यः अपि दृश्यते इति वक्तव्यम् . किम् प्रयोजनम् . खारशताद्यर्थम् . खारशतिकः राशिः . खारसहस्त्रिकः राशिः . अयम् तर्हि दोषः . इह वचने हि लुक्प्रसङ्गः इति . न ब्रूमः यत्र क्रियमाणे दोषः तत्र कर्तव्यम् इति . किम् तर्हि . यत्र क्रियमाणे न दोषः तत्र कर्तव्यम् . क्व च क्रियमाणे न दोषः . परम् अर्हात् . तत् तर्हि उपसङ्ख्यानम् कर्तव्यम् . न कर्तव्यम् . कालात् इति एव सिद्धम् . ननु च उक्तम् न इमे कालशब्दाः . किम् तर्हि . सङ्ख्याशब्दाः इति . ननु च उक्तम् इमे अपि कालशब्दाः . कथम् . सङ्ख्या सङ्ख्येये वर्तते . ननु च उक्तम् यदि तर्हि यः यः काले वर्तते सः सः कालशब्दः रमणीयादिषु अत्रिप्रसङ्गः भवति इति . उक्तम् वा . किम् उक्तम् . अनभिधानात् इति . अनभिधानात् रमणीयादिषु उत्पत्तिः न भविष्यति .
5.1.59 
P II.355.2 - 357.8 R IV.46 - 56 इमे विँशत्यादयः सप्रकृतिकाः सप्रत्ययकाः निपात्यन्ते . तत्र न ज्ञायते का प्रकृतिः कः प्रत्ययः कः प्रत्ययार्थः इति . तत्र वक्तव्यम् इयम् प्रकृतिः अयम् प्रत्ययः अयम् प्रत्ययार्थः इति . इमे ब्रूमः द्विशब्दात् अयम् दशदर्थाभिदाहिनः स्वार्थे शतिच्प्रत्ययः निपात्यते विन्भावः च . द्वौ दशतौ विँशतिः . विँशत्यादयः दशात् चेत् समासवचनानुपपत्तिः . विँशत्यादयः दशात् चेत् समासः न उपपद्यते . विँशतिगवम् इति . किम् कारणम् . द्रव्यम् अनभिहितम् . तस्य अनभिहितत्वात् षष्ठी प्राप्नोति . षष्ठ्यन्तम् च समासे पूर्वम् निपतति . तत्र गोविँशतिः इति प्राप्नोति . न च एवम् भवितव्यम् . भवितव्यम् च विँशतिगवम् तु न सिध्यति . इह च त्रिँशत्पूली चत्वारिँशत्पूली समानाधिकरणलक्षणः समासः न प्राप्नोति . वचनम् च विधेयम् . विँशतिः . द्वित्वात् दशतोः द्वयोः द्विवचनम् इति द्विवचनम् प्राप्नोति . एवम् तर्हि परिमाणिनि विँशत्यादयः भविष्यन्ति . परिमाणिनि चेत् पुनः स्वार्थे प्रत्ययविधानम् . परिमाणिनि चेत् पुनः स्वार्थे प्रत्ययः विधेयः . विँशकः सङ्घः . षष्ठीवचनविधिः च . षष्ठी च विधेया . गवाम् विँशतिः . द्रव्यम् अभिहितम् . तस्य अभिहितत्वात् षष्ठी न प्राप्नोति . एकवचनम् च विधेयम् . विँशतिः गावः . गोभिः सामानाधिकरण्यात् बहुषु बहुवचनम् इति बहुवचनम् प्राप्नोति . अनारम्भः वा प्रातिपदिकविज्ञानात् यथा सहस्रादिषु . अनारम्भः वा पुनः विँशत्यादीनाम् न्याय्यः . कथम् सिध्यति . प्रातिपदिकविज्ञानात् . कथम् प्रातिपदिकविज्ञानम् . विँशत्यादयः अव्युत्पन्नानि प्रातिपदिकानि यथा सहस्रादिषु . तत् यथा सहस्रम् अयुतम् अर्बुदम् इति न च अनुगमः क्रियते भवति च अभिधानम् . यथा सहस्रादिषु इति उच्यते . अथ सहस्रादिषु अपि कथम् भवितव्यम् . सहस्रम् गवाम् . सहस्रम् गावः . सहस्रगवम् . गोसहस्रम् इति . यावता अत्र अपि सन्देहः न असूया कर्तव्या यत्र अनुगमः क्रियते . ननु च उक्तम् विँशत्यादयः दशात् चेत् समासवचनानुपपत्तिः . परिमाणिनि चेत् पुनः स्वार्थे प्रत्ययविधानम् . षष्ठीवचनविधिः च इति . न एषः दोषः . समुदाये विँशत्यादयः भविष्यन्ति . किम् वक्तव्यम् एतत् . न हि . कथम् अनुच्यमानम् गँस्यते . सङ्घः इति वर्तते . सङ्घः समूहः समुदायः इति अनर्थान्तरम् . ते एते विँशत्यादयः समुदाये सन्तः भाववचनाः भवन्ति भाववचनाः सन्तः गुणवचनाः भवन्ति गुणवचनाः सन्तः अविशिष्टाः भवन्ति अन्यैः गुणवचनैः . अन्येषु च गुणवचनेषु कदा चित् गुणः गुणिविशेषकः भवति . तत् यथा शुक्लः पटः इति . कदा चित् गुणिना गुणः व्यपदिश्यते : पटस्य शुक्लः इति . तत् यदा तावत् उच्यते विँशत्यादयः दशात् चेत् समासवचनानुपपत्तिः इति सामानाधिकरण्यम् तदा गुणगुणिनोः . वचनपरिहारः तिष्ठतु तावत् . परिमाणिनि चेत् पुनः स्वार्थे प्रत्ययविधानम् इति सँहनने वृत्तः सँहनने वर्तिष्यते . सङ्ख्यासँहनने वृत्तः द्रव्यसँहनने वर्तिष्यते . अथ षष्ठी तदा गुणिना गुणः विशेष्यते . वचनपरिहारः उभयोः अपि . यदि तर्हि इमे विँशत्यादयः गुणवचनाः स्युः सधर्मभिः अन्यैः गुणवचनैः भवितव्यम् . अन्ये च गुणवचनाः द्रव्यस्य लिङ्गसङ्ख्ये अनुवर्तन्ते . तत् यथा . शुक्लम् वस्त्रम् . शुक्ला शाटी . शुक्लः कम्बलः . शुक्लौ कम्बलौ . शुक्लाः कम्बलाः इति . यत् असौ द्रव्यम् श्रितः गुणः तस्य यत् लिङ्गम् वचनम् च तत् गुणस्य अपि भवति . विँशत्यादयः पुनः न अनुवर्तन्ते . अन्ये अपि वै गुणवचनाः न अवश्यम् द्रव्यस्य लिङ्गसङ्ख्ये अनुवर्तन्ते . तत् यथा . गावः धनम् . पुत्रा अपत्यम् . इन्द्राग्नी देवता . विश्वेदेवाः देवता . यावन्तः ते वाशिताम् अनुयन्ति सर्वे ते दक्षिणा समृद्ध्यै इति . अथ अत्र अननुवृत्तौ हेतुः शक्यः वक्तुम् . बाढम् शक्यः वक्तुम् . कामम् तर्हि उच्यताम् . इह कदा चित् गुणः प्राधान्येन विवक्षितः भवति . तत् यथा : पञ्च उडुपशतानि तीर्णानि . पञ्च फलकशतानि तीर्णानि . अश्वैः युद्धम् . असिभिः युद्धम् इति . न च असयः युध्यन्ते . असिगुणाः पुरुषाः युध्यन्ते गुणः तु खलु प्राधान्येन विवक्षितः . इह तावत् गावः धनम् इति धिनोतेः धनम् एकः गुणः . सः प्राधान्येन विवक्षितः . पुत्राः अपत्यम् इति अपतनात् अपत्यम् एकः गुणः . सः प्राधान्येन विवक्षितः . इन्द्राग्नी देवता . विश्वेदेवाः देवता इति दिवेः ऐश्वर्यकर्मणः देवः . तस्मात् स्वार्थे तल् . एकः गुणः . सः प्राधान्येन विवक्षितः . यावन्तः ते वाशिताम् अनुयन्ति सर्वे ते दक्षिणा समृद्ध्या इति दक्षेः वृद्धिकर्मणः दक्षिणा एकः गुणः . सः प्राधान्येन विवक्षितः . तस्य एकत्वात् एकवचनम् भविष्यति . विँशत्यादिषु च अपि एकः गुणः . सः प्राधान्येन विवक्षितः . तस्य एकत्वात् एकवचनम् भविष्यति . अयम् तर्हि विँशत्यादिषु भाववचनेषु दोषः . गोविँशतिः आनीयताम् इति भावानयने चोदिते द्रव्याननम् न प्राप्नोति . न एषः दोषः . इदम् तावत् अयम् प्रष्टव्यः : अथ इह गौः अनुबन्ध्यः अजः अग्नीषोमीयः इति कथम् आकृतौ चोदितायाम् द्रव्ये आरम्भणलम्भनप्रोक्षणविशसनादीनि क्रियन्ते इति . असम्भवात् . आकृतौ आरम्भणादीनाम् सम्भवः न अस्ति इति कृत्वा आकृतिसहचरिते द्रव्ये आरम्भणादीनि क्रियन्ते . इदम् अपि एवञ्जातीयकम् एव . असम्भवात् भावानयनस्य द्रव्यानयनम् भविष्यति . अथ वा अव्यतिरेकात् .
5.1.64 
P II.357.11 - 20 R IV.56 - 58 छेदादिपथिभ्यः विग्रहदर्शनात् नित्यग्रहणानर्थक्यम् . छेदादिपथिभ्यः नित्यग्रहणम् अनर्थकम् . किम् कारणम् . विग्रहदर्शनात् . विग्रहः दृश्यते . छेदम् अर्हति . पन्थानम् गच्छति इति . विकारार्थम् तर्हि इदम् नित्यग्रहणम् क्रियते . विकारेण विग्रहः मा भूत् इति . विरागविरङ्गम् च . पन्थः ण नित्यम् इति . विकारार्थम् इति चेत् अकङादिभिः तुल्यम् . विकारार्थम् इति चेत् अकङादिभिः तुल्यम् एतत् . यथा अकङादिभिः विकारैः विग्रहः न भवति एवम् आभ्याम् अपि न भविष्यति . किम् पुनः इह अकर्तव्यम् नित्यग्रहणम् क्रियते आहोस्वित् अन्यत्र कर्तव्यम् न क्रियते . इह अकर्तव्यम् क्रियते . एषः एव न्यायः यत् उत सन्नियोगशिष्टानाम् अन्यतरापाये उभयोः अपि अभावः . तत् यथा . देवदत्तयज्ञदत्ताभ्याम् इदम् कर्तव्यम् इति . देवदत्तापाये यज्ञदत्तः अपि न करोति .
5.1.71 
P II.357.22 - 24 R IV.58 यज्ञर्त्विग्भ्याम्तत् कर्म अर्हति इति उपसङ्ख्यानम् . यज्ञर्त्विग्भ्याम्तत् कर्म अर्हति इति उपसङ्ख्यानम् कर्तव्यम् . य्जञकर्म अर्हति यज्ञियः देशः . ऋत्विक्कर्म अर्हति आर्त्विजीनम् ब्राह्मणकुलम् इति .
5.1.72 
P II.358.2 - 10 R IV.58 - 59 तत् वर्तयति इति अनिर्देशः तत्र अदर्शनात् . तत् वर्तयति इति अनिर्देशः . अगमकः निर्देशः अनिर्देशः . पारायणम् कः वर्तयति . यः परस्य करोति . तुरायणम् कः वर्तयति . यः चरुपुरोडाशान् निर्वपति . तत्र अदर्शनात् . न च तत्र प्रत्ययः दृश्यते . इङ्यज्योः च दर्शनात् . इङ्यज्योः च प्रत्ययः दृश्यते . यः पारायणम् अधीते सः पारायणिकः इति उच्यते . यः तुरायणेन यजते सः तौरायणिकः इति उच्यते . यः च एव अधीते यः परस्य करोति उभौ तौ वर्तयतः . यः च यजते यः च यः चरुपुरोडाशान् निर्वपति उभौ तौ वर्तयतः . उभयत्र कस्मात् न भवति . अनभिधानात् .
5.1.74 
P II.358.12 - 18 R IV.59 योजनम् गच्छति इति क्रोशशतयोजनशतयोः उपसङ्ख्यानम् . योजनम् गच्छति इति क्रोशशतयोजनशतयोः उपसङ्ख्यानम् कर्तव्यम् . क्रोशशतम् गच्छति इति क्रौशशतिकः . योजनशतम् गच्छति इति यौजनशतिकः इति . ततः अभिगमनम् अर्हति इति च . ततः अभिगमनम् अर्हति इति च क्रोशशतयोजनशतयोः उपसङ्ख्यानम् कर्तव्यम् . क्रोशशतात् अभिगमनम् अर्हति क्रौशशतिकः भिक्षुः . योजनशतात् अभिगमनम् अर्हति यौजनशतिकः गुरुः .
5.1.76 
P II.357.11 - 20 R IV.56 - 58 छेदादिपथिभ्यः विग्रहदर्शनात् नित्यग्रहणानर्थक्यम् . छेदादिपथिभ्यः नित्यग्रहणम् अनर्थकम् . किम् कारणम् . विग्रहदर्शनात् . विग्रहः दृश्यते . छेदम् अर्हति . पन्थानम् गच्छति इति . विकारार्थम् तर्हि इदम् नित्यग्रहणम् क्रियते . विकारेण विग्रहः मा भूत् इति . विरागविरङ्गम् च . पन्थः ण नित्यम् इति . विकारार्थम् इति चेत् अकङादिभिः तुल्यम् . विकारार्थम् इति चेत् अकङादिभिः तुल्यम् एतत् . यथा अकङादिभिः विकारैः विग्रहः न भवति एवम् आभ्याम् अपि न भविष्यति . किम् पुनः इह अकर्तव्यम् नित्यग्रहणम् क्रियते आहोस्वित् अन्यत्र कर्तव्यम् न क्रियते . इह अकर्तव्यम् क्रियते . एषः एव न्यायः यत् उत सन्नियोगशिष्टानाम् अन्यतरापाये उभयोः अपि अभावः . तत् यथा . देवदत्तयज्ञदत्ताभ्याम् इदम् कर्तव्यम् इति . देवदत्तापाये यज्ञदत्तः अपि न करोति .
5.1.77 
P II.358.20 - 359.10 R IV.60 आहृतप्रकरणे वारिजङ्गलस्थलकान्तारपूर्वपदात् उपसङ्ख्यानम् . आहृतप्रकरणे वारिजङ्गलस्थलकान्तारपूर्वप दात् उपसङ्ख्यानम् कर्तव्यम् . वारिपथेन गच्छति वारिपथिकः . वारिपथेन आहृतम् वारिपथिकम् . वारि . जङ्गल . जङ्गलपथेन गच्छति जाङ्गलपथिकः . जङ्गलपथेन आहृतम् जाङ्गलपथिकम् . जङ्गल . स्थल . स्थलपथेन गच्छति स्थालपथिकः . स्थलपथेन आहृतम् स्थालपथिकम् . स्थल . कान्तार . कान्तारपथेन गच्छति कान्तारपथिकः . कान्तारपथेन आहृतम् कान्तारपथिकम् . अजपथशङ्कुपथाभ्याम् च . अजपथशङ्कुपथाभ्याम् च इति वक्तव्यम् . अजपथेन गच्छति आजपथिकः . अजपथेन आहृतम् आजपथिकम्. शङ्कुपथेन गच्छति शाङ्कुपथिकः . शङ्कुपथेन आहृतम् शाङ्कुपथिकम् . मधुकमरिचयोः अण् स्थलात् . मधुकमरिचयोः अण् स्थलात् वक्तव्यः . स्थालपथम् मधुकम् . स्थालपथम् मरिचम् .
5.1.80 
P II.12 - 18 R IV.60 - 61 अधीष्टभृतयोः द्वितीयानिर्देशः अनर्थकः तत्र अदर्शनात् . अधीष्टभृतयोः द्वितीयानिर्देशः अनर्थकः . किम् कारणम् . तत्र अदर्शनात् . न हि असौ मासम् अधीष्यते . किम् तर्हि मुहूर्तम् अधीष्टः मासम् तत् कर्म करोति . सिद्धम् तु चतुर्थीनिर्देशात् . सिद्धम् एतत् . कथम् . चतुर्थीनिर्देशात् . चतुर्थीनिर्देशः कर्तव्यः . तस्मै अधीष्टः इति . सः तर्हि चतुर्थीनिर्देशः कर्तव्यः . न कर्तव्यः . तादर्थ्यात् ताच्छब्द्यम् भविष्यति . मासार्थः मुहूर्तः मासः .
5.1.84 
P II.359.20 - 22 R IV.61 - 62 अवयसि ठन् च इति अनन्तरस्य अनुकर्षः . अवयसि ठन् च इति अनन्तरस्य अनुकर्षः द्रष्टव्यः . द्वेष्यम् विजानीयात् : यप् अपि अनुवर्तते इति . तत् आचार्यः सुहृत् भूत्वा अन्वाचष्टे : अवयसि ठन् च इति अनन्तरस्य अनुकर्षः इति .
5.1.90 
P II.360.2 - 6 R IV.62 षष्टिके सञ्ज्ञाग्रहणम् . षष्टिके सञ्ज्ञाग्रहणम् कर्तव्यम् . मुद्गाः अपि हि षष्टिरात्रेणे पच्यन्ते . तत्र मा भूत् इति . उक्तम् वा . किम् उक्तम् . अनभिधानात् इति .
5.1.94 
P II.360.8 - 361.5 R IV.62 - 64) तत् अस्य ब्रह्मचर्यम् इति महानाम्न्यादिभ्यः उपसङ्ख्यानम् . तत् अस्य ब्रह्मचर्यम् इति महानाम्न्यादिभ्यः उपसङ्ख्यानम् कर्तव्यम् . महानाम्नीनाम् ब्रह्मचर्यम् माहानाम्निकम् . आदित्यव्रतिकम् . तत् चरति इति च . तत् चरति इति च महानाम्न्यादिभ्यः उपसङ्ख्यानम् कर्तव्यम् . महानाम्नीः चरति माहानाम्निकः . आदित्यव्रतिकः . न एषः युक्तः निर्देशः तत् चरति इति . महानाम्न्यः नाम ऋचः . न च ताः चर्यन्ते . व्रतम् तासाम् चर्यते . न एषः दोषः . साहचर्यात् ताच्छब्यम् भविष्यति . महानाम्नीसहचरितम् व्रतम् महानाम्न्यः व्रतम् इति . अवान्तरदीक्षादिभ्यः डिनिः . अवान्तरदीक्षादिभ्यः डिनिः वक्तव्यः . अवान्तरदीक्षी . तिलव्रती . अष्टाचत्वारिँशतः ड्वुन् च . अष्टाचत्वारिँशतः ड्वुन् च डिनिः च वक्तव्यः . अष्टाचत्वारिँशकः . अष्टाचत्वारिँशी . चातुर्मास्यानाम् यलोपः च . चातुर्मास्यानाम् यलोपः च ड्वुन् च डिनिः च वक्तव्यः . चातुर्मासिकः . चातुर्मासी . अथ किम् इदम् चातुर्मास्यानाम् इति . चतुर्मासात् ण्यः यज्ञे तत्र भवे . चतुर्मासात् ण्यः वक्तव्यः यज्ञे तत्र भवे इति एतस्मिन् अर्थे . चतुर्षु मासेषु भवानि चातुर्मास्यानि यज्ञाः . सञ्ज्ञायाम् अण् . सञ्ज्ञायाम् अण् वक्तव्यः . चतुर्षु मासेषु भवा चातुर्मासी पौणमासी .
5.1.95 
P II.361.7 - 12 R IV.64 आख्याग्रहणम् किमर्थम्. तस्य दक्षिणा यज्ञेभ्यः इति इयति उच्यमाने ये एते सञ्ज्ञीभूतकाः यज्ञाः ततः उतपत्तिः स्यात् . अग्निष्टोमिक्यः . राजसूयिकः . वाजपेयिक्यः . यत्र वा यज्ञशब्दः अस्ति . नावयज्ञिक्यः . पाकयज्ञिक्यः . इह न स्यात् . पाञ्चौदनिक्यः . दाशौदनिक्यः . आख्याग्रहणे पुनः क्रियमाणे न दोषः भवति . ये च सञ्ज्ञीभूतकाः यत्र च यज्ञशब्दः अस्ति यत्र च न अस्ति तदाख्यामात्रात् सिच्छम् भवति .
5.1.96 
P II.361.14 - 22 R IV.65 - 66 कार्यग्रहणम् अनर्थकम् तत्रभवेन कृतत्वात् . कार्यग्रहणम् अनर्थकम् . किम् कारणम् . तत्रभवेन कृतत्वात् . यत् हि मासे कार्यम् मासे भवम् तत् भवति . तत्र तत्र भवः इति एव सिद्धम् . किम् इदम् भवान् कार्यग्रहणम् एव प्रत्याचष्टे न पुनः दीयतेग्रहणम् अपि . यथा एव हि यत् मासे कार्यम् तत् मासे भवम् भवति एवम् यत् अपि मासे दीयते तत् अपि मासे भवम् भवति . तत्र तत्र भवः इति एव सिद्धम् . न सिध्यति . न तत् मासे दीयते . किम् तर्हि मासे गते . एवम् तर्हि औपश्लेषिकम् अधिकरणम् विज्ञास्यते . एवम् तर्हि योगविभागोत्तरकालम् इदम् पठितव्यम् . तस्य दक्षिणा यज्ञाख्येभ्यः . तत्र च दीयते . ततः कार्यम् भववत् कालात् इति .
5.1.97 
P II.362.2 - 11 R IV.66 अण्प्रकरणे अग्निपदादिभ्यः उपसङ्ख्यानम् . अण्प्रकरणे अग्निपदादिभ्यः उपसङ्ख्यानम् कर्तव्यम् . त्रीणि इमानि अण्ग्रहणानि . व्युष्टादिभ्यः अण् . समयः तत् अस्य प्राप्तम् . ऋतोः अण् . प्रयोजनम् . विशाखाषाढात् अण् मन्थदण्डयोः इति . तत्र न ज्ञायते कतरस्मिन् अण्प्रकरणे अग्निपदादिभ्यः उपसङ्ख्यानम् . अविशेषात् सर्वत्र . व्युष्टादिभ्यः अण् भवति इति उक्त्वा अग्निपदादिभ्यः च इति वक्तव्यम् . अग्निपदे दीयते कार्यम् वा आग्निपदम् . पैलुमूलम् . समयः तत् अस्य प्राप्तम् . ऋतोः अण् . अग्निपदादिभ्यः च इति वक्तव्यम् . उपवस्ता प्राप्तः अस्य औपवस्त्रम् . प्राशिता प्राप्तः अस्य प्राशित्रम् . प्रयोजनम् . विशाखाषाढात् अण् मन्थदण्डयोः .अग्निपदादिभ्यः च इति वक्तव्यम् . चूडा प्रयोजनम् अस्य चौडम् . श्रद्धा प्रयोजनम् अस्य श्राद्धम् .
5.1.111
P II.362.13 - 21 R IV.66 - 67 छप्रकरणे विशिपूरिपदिरुहिप्रकृतेः अनात् सपूर्वपदात् उपसङ्ख्यानम् . छप्रकरणे विशिपूरिपदिरुहिप्रकृतेः अनात् सपूर्र्वपदात् उपसङ्ख्यानम् कर्तव्यम् . विशि . गेहानुप्रवेशनीयम् . पूरि . प्रपापूरणीयम् . पदि . गोप्रपदनीयम् . अश्वप्रपदनीयम् . रुहि . प्राशादारोहणीयम् . स्वर्गादिभ्यः यत् .स्वर्गादिभ्यः यत् प्रत्ययः भवति . स्वर्ग्यम् . धन्यम् . यशस्यम् . आयुष्यम् . पुण्याहवाचनादिभ्यः लुक् . पुण्याहवाचनादिभ्यः लुक् वक्तव्यः . पुण्याहवाचनम् . शान्तिवाचनम् . स्वस्तिवाचनम् .
5.1.113
P II.362.23 - 363.2 R IV.67 एकागारात् निपातनानर्थक्यम् ठञ्प्रकरणात् . एकागारात् निपातनम् अनर्थकम् . किम् कारणम् . ठञ्प्रकरणात् . ठञ् प्रकृतः . सः अनुवर्तिष्यते . इदम् तर्हि प्रयोजनम् . चौरे इति वक्ष्यामि इति . इह मा भूत् . एकागारम् प्रयोजनम् अस्य भिक्षोः इति . यदि एतावत् प्रयोजनम् स्यात् एकागारात् चौरे इति एव ब्रूयात् .
5.1.114
P II.363.4 - 9 R IV.68 - 69 आकालात् निपातनानर्थक्यम् ठञ्प्रकरणात् . आकालात् निपातनम् नर्थकम् . किम् कारणम् . ठञ्प्रकरणात् . ठञ् प्रकृतः . सः अनुवर्तिष्यते . इदम् तर्हि प्रयोजनम् . एतस्मिन् विशेषे निपातनम् करिष्यामि समानकालस्य आद्यन्तविवक्षायाम् इति . आकालात् ठन् च . आकालात् ठन् च वक्तव्यः . आकालिकी . आकालिका .
5.1.115
P II.363.11 - 364.10 R IV.69 - 75 इदम् अयुक्तम् वर्तते . किम् अत्र अयुक्तम् . यत् तत् तृतीयासमर्थम् क्रिया चेत् सा भवति इति उच्यते . कथम् च तृतीयासमर्थम् नाम क्रिया स्यात् . न एषः दोषः . सर्वे एते शब्दाः गुणसमुदायेषु वर्तन्ते . ब्राह्मणः udf
क.्.0रिअः . वैश्यः शूद्रः इति . आतः च गुणसमुदाये एवम् हि आह . तपः श्रुतम् च योनिः च इति एतद् ब्राह्मणकारकम् . तपःश्त्रुताभ्याम् यः हीनः जातिब्राह्मणः एव सः . तथा गौरः शुच्याचारः पिङ्गलः कपिलकेशः इति एतान् अपि अभ्यन्तरान् ब्राह्मणे गुणन् कुर्वन्ति . समुदायेषु च शब्दाः वृत्ताः अवयवेषु अपि वर्तन्ते . तत् यथा : पूर्वे पञ्चालाः , उत्तरे पञ्चालाः , तैलम् भुक्तम् , घृतम् भुक्तम् , शुक्लः , नीलः , कृष्णः इति . एवम् अयम् ब्राह्मणशब्दय समुदाये वृत्तः अवयवेषु अपि वर्तते . यदि तर्हि तृतीयासमर्थम् विशेष्यते प्रत्ययार्थः अविशेषितः भवति . तत्र कः दोषः . तृतीयासमर्थात् क्रियावाचिनः गुणतुल्ये अपि प्रत्ययः स्यात् . पुत्रेण तुल्यः स्थूलः . पुत्रेण तुल्यः पिङ्गलः . अस्तु तर्हि प्रत्ययार्थविशेषणम् . यत् तत् तुल्यम् क्रिया चेत् सा भवति इति . एवम् अपि तृतीयासमर्थम् अविशेषितम् भवति . तत्र कः दोषः . तृतीयासमर्थात् अक्रियावाचिनः क्रियातुल्ये अपि प्रत्ययः प्राप्नोति . न एषः दोषः . यत् तत् तुल्यम् क्रिया चेत् सा भवति इति उच्यते . तुलया च सम्मितम् तुल्यम् . यदि च तृतीयासमर्थम् अपि क्रिया प्रत्ययार्थः अपि क्रिया ततः तुलयम् भवति . अथ वा पुनः अस्तु यत् तत् तृतीयासमर्थम् क्रिया चेत् सा भवति इति एव . ननु च उक्तम् प्रत्ययार्थः अविशेषितः इति . तत्र कः दोषः . तृतीयासमर्थात् क्रियावाचिनः गुणतुल्ये अपि प्रत्ययः स्यात् . पुत्रेण तुल्यः स्थूलः . पुत्रेण तुल्यः पिङ्गलः इति . न एषः दोषः . यत् तत् तृतीयासमर्थम् क्रिया चेत् सा भवति इति उच्यते . तुलया च सम्मितम् तुल्यम् . यदि च तृतीयासमर्थम् अपि क्रिया प्रत्ययार्थः अपि क्रिया ततः तुलयम् भवति . किम् पुनः अत्र ज्यायः . प्रत्ययार्थविशेषणम् एव ज्यायः . कुतः एतत् . एवम् च एव कृत्वा आचार्येण सूत्रम् पठितम् . वतिना सामानाधिकरण्यम् कृतम् . अपि च वतेः अव्ययेषु पाठः न कर्तव्यः भवति . क्रियायाम् अयम् भवन् लिङ्गसङ्ख्याभ्यम् न योक्ष्यते .
5.1.116
P II.365.12 - 17 R IV.75 - 77 किमर्थम् इदम् उच्यते न तेन तुल्यम् क्रिया चेत् वतिः इति एव सिद्धम् . न सिध्यति . तृतीयासमर्थात् तत्र प्रत्ययः यदा अन्येन कर्तव्याम् क्रियाम् अन्यः करोति तदा प्रत्ययः उत्पाद्यते . न च का चिद् इवशब्देन योगे तृतीया विधीयते . ननु च सपतमी अपि न विधीयते . एवम् तर्हि सिद्धे सति यत् इवशब्देन योगे सप्तमीसमर्थात् वतिम् शास्ति तत् ज्ञापयति आचार्यः भवति इवशब्देन योगे सप्तमी इति . किम् एतस्य ज्ञापने प्रयोजनम् . देवेषु इव नाम . ब्राह्मणेषु इव नाम . एषः प्रयोगः उपपन्नः भवति .
5.1.117
P II.364.19 - 22 R IV.77 - 79 किमर्थम् इदम् उच्यते न तेन तुल्यम् क्रिया चेत् वतिः इति एव सिद्धम् . न सिध्यति . तृतीयासमर्थात् तत्र प्रत्ययः यदा अन्येन कर्तव्याम् क्रियाम् अन्यः करोति तदा प्रत्ययः उत्पाद्यते . इह पुनः द्वितीयासमर्थात् आत्मार्हायाम् क्रियायाम् अर्हतिकर्तरि निश्चितबलाधाने प्रत्ययः उत्पाद्यते . ब्राह्मणवत् भवान् वर्तते . एतत् वृत्तम् ब्राह्मणः अर्हति इति .
5.1.118
P II.365.2 - 6 R IV.79 अर्थग्रहणम् किमर्थम् . न उपसर्गात् छन्दसि धातवु इति एव उच्येत . धातुः वै शब्दः . शब्दे कार्यस्य असम्भवात् अर्थे कार्यम् विज्ञास्यते . कः पुनः धात्वर्थः . क्रिया . इदम् तर्हि प्रयोजनम् . उत्तरपदलोपः यथा विज्ञायेत . धातुकृतः अर्थः धात्वर्थः इति . कः पुनः धातुकृतः अर्थः . साधनम् . किम् प्रयोजनम् . साधने अयम् भवन् लिङ्गसङ्ख्याभ्यम् योक्ष्यते . उद्गतानि उद्वतः . निगतानि निवतः इति . स्त्रीवत् इति न सिध्यति . योपापेक्षम् ज्ञापकम् .
5.1.119
P II.365.14 - 366.6 R IV.81 - 82 स्त्रीपुँसाभ्याम् त्वतलोः उपसङ्ख्यानम् . स्त्रीपुँसाभ्याम् त्वतलोः उपसङ्ख्यानम् कर्तव्यम् . स्त्रीभावः स्त्रीत्वम् स्त्रीता . किम् पुनः कारणम् न सिध्यति . इमौ नञ्स्नञौ प्राक् भवनात् इति उच्येते . तौ विशेषविहितौ सामान्यविहितम् वतिम् बाधेयाताम् . वावचनम् च . वावचनम् च कर्तव्यम् . किम् प्रयोजनम् . नञ्स्नञौ अपि यथा स्याताम् . स्त्रीभावः स्त्रैणम् . पुम्म्भावः पौँस्नम् इति . अपवादसमावेशात् वा सिद्धम् . अपवादसमावेशात् वा सिद्धम् एतत् . तत् यथा इमनिच्प्रभृतिभिः अपवादैः समावेशः भवति एवम् आभ्याम् अपि भविष्यति . न एव ईश्वरः आज्ञापपयति न अपि धर्मसूत्रकाराः पठन्ति इमनिच्प्रभृतिभिः अपवादैः समावेशः भवति इति . किम् तर्हि आ च त्वात् इति एतस्मात् यत्नात् इमनिच्प्रभृतिभिः अपवादैः समावेशः भवति . न च एतौ अत्र अभ्यन्तरौ . एतौ अपि अत्र अभ्यन्तरौ . कथम् . अपवादसदेशाः अपवादाः भवन्ति इति . एतत् च एव न जानीमः अपवादसदेशाः अपवादाः भवन्ति इति . अपि च कुतः एतत् एतौ अपि अत्र अभ्यन्तरौ न पुनः पूर्वौ वा स्याताम् परौ वा . एवम् तर्हि वक्ष्यति आ च त्वात् इति अत्र चकारकरणस्य प्रयोजनम् . नञ्स्नञ्भ्याम् अपि समावेशः भवति इति . इति . अनभिधानात् अभिप्रायादिषु उतपत्तिः न भविष्यति . . अम्रदिमा . उत्तरपदवृद्ध्यर्थम् . अशौक्ल्यम् . अकार्ष्ण्यम् .
5.1.120
P II.369.4 - 16 R IV.95 - 97 किमर्थः चकारः . अनुकर्षणार्थः . त्वतलौ अनुकृष्येते . न एतत् अस्ति प्रयोजनम् . प्रकृतौ त्वतलौ अनुवर्तिष्येते . अतः उत्तरम् पठति . आ च त्वात् इति चकारकरणम् अपवादसमावेशार्थम् . आ च त्वात् इति चकारकरणम् क्रियते अपवादसमावेशार्थम् . इमनिच्प्रभृतिभिः अपवादैः समावेशः यथा स्यात् . न एतत् अस्ति प्रयोजनम् . आ त्वात् इति एवम् इमनिच्प्रभृतिभिः अपवादैः समावेशः भविष्यति . इदम् तर्हि प्रयोजनम् . आ त्वात् याः प्रकृतयः ताभ्यः च त्वतलौ यथा स्याताम् यतः च उच्येते . एतत् अपि न अस्ति प्रयोजनम् . आ त्वात् इति एव याः प्रकृतयः ताभ्यः त्वतलौ भविष्यतः यतः च उच्येते . इदम् तर्हि प्रयोजनम् . आ त्वात् ये अर्थाः तत्र त्वतलौ यथा स्याताम् यत्र च उच्येते . एतत् अपि न अस्ति प्रयोजनम् . आ त्वात् इति एव आ त्वात् ये अर्थाः तत्र त्वतलौ भविष्यतः यत्र च उच्येते . इदम् तर्हि प्रयोजनम् . आ त्वात् याः प्रकृतयः ताभ्यः च त्वतलौ यथा स्याताम् यस्याः च प्रकृतेः अतस्मिन् विशेषे अन्यः प्रत्ययः उत्पद्यते . किम् कृतम् भवति . स्त्रीपुँसाभ्याम् त्वतलोः उपसङ्ख्यानम् चोदितम् . तत् न वक्तव्यम् भवति .
5.1.121
P II.369.19 - 370.12 R IV.97 - 100 कस्य अयम् प्रतिषेधः . त्वतलोः इति आह . न एतत् असि प्रयोजनम् . इष्येते नञ्पूर्वात् तत्पुरुषात् त्वतलौ : अब्राह्मणत्वम् अब्राह्मणता इति . अतः उत्तरम् पठति . न नञ्पूर्वात् इति उत्तरस्य प्रतिषेधः . न नञ्पूर्वात् इति उत्तरस्य भावप्रत्ययस्य प्रतिषेधः क्रियते . न एतत् अस्ति प्रयोजनम् . परिगणिताभ्यः प्रकृतिभ्यः उत्तरः भावप्रत्ययः विधीयते . न च तत्र का चित् नञ्पूर्वा प्रकृतिः गृह्यते . तदन्तविधिना प्राप्नोति . ग्रहणवता प्रातिपदिकेन तदन्तविधिः प्रतिषिध्यते . यत्र तर्हि तदन्तविधिः अस्ति . पत्यन्तपुरोहितादिभ्यः यक् इति . यदि एतावत् प्रयोजनम् स्यात् तत्र एव अयम् ब्रूयात् अपत्यन्तात् यक् भवति नञ्पूर्वात् तत्पुरुषात् इति . एवम् तर्हि ज्ञापयति आचारयः उत्तरः भावप्रत्ययः नञ्पूर्वात् बहुव्रीहेः भवति इति . न इष्यते . त्वतलौ एव इष्येते : अविद्यमानाः पृथवः अस्य अपृथुः , अपृथोः भावः अपृथुत्वम् अपृथुता इति . एवम् तर्हि ज्ञापयति आचारयः उत्तरः भावप्रत्ययः अन्यपूर्वात् तत्पुरुषात् भवति इति . न इष्यते . त्वतलौ एव इष्येते : परमः पृथुः परमपृथुः , परमपृथोः भावः परमपृथुत्वम् परमपृथुता . एवम् तर्हि ज्ञापयति आचारयः उत्तरः भावप्रत्ययः सापेक्षात् भवति इति . किम् एतस्य ज्ञापने प्रयोजनम् . नञ्समासात् अन्यः भाववचनः स्वरोत्तरपदवृद्ध्यर्थम् इति उक्तम् . तत् उपपन्नम् भवति . एतत् अपि न अस्ति प्रयोजनम् . आचार्यप्रवृत्तिः ज्ञापयति सर्वे एते तद्धिताः सापेक्षात् भवन्ति इति यत् अयम् नञः गुणप्रतिषेधे सम्पाद्यर्हहितालमर्थाः तद्धिताः इति आह .
5.1.122
P II.370.14 - 19 R IV.100 - 101 वावचनम् किमर्थम् . वाक्यम् अपि यथा स्यात् . न एतत् अस्ति प्रयोजनम् . प्रकृटा महाविभाषा . तया वाक्यम् अपि भविष्यति . इदम् तर्हि प्रयोजनम् . त्वतलौ अपि यथा स्याताम् . एतत् अपि न अस्ति प्रयोजनम् . आ च त्वात् इति एतस्मात् यत्नात् त्वतलौ अपि भविष्यतः . अतः उत्तरम् पठति . पृथ्वादिभ्यः वावचनम् अण्समावेशार्थम् . पृथ्वादिभ्यः वावचनम् क्रियते अण्समावेशः यथा स्यात् . पार्थवम् . प्रथिमा .
5.1.124
P II.370.21 - 371.2 R IV.101 ब्राह्मणादिषु चातुर्वर्ण्यादीनाम् उपसङ्ख्यानम् . ब्राह्मणादिषु चातुर्वर्ण्यादीनाम् उपसङ्ख्यानम् कर्तव्यम् . चातुर्वर्ण्यम् . चातुर्वैद्यम् . चातुराश्रम्यम् . अर्हतः नुम् च . अर्हतः नुम् च ष्यञ् च वक्तव्यः . अर्हतः भावः आर्हन्त्यम् आर्हती .
5.1.125
P II.371.4 - 6 R IV.101102 किम् इदम् नलोपे वर्णग्रहणम् आहोस्वित् सङ्घातग्रहणम् . किम् च अतः . यदि वर्णग्रहणम् स्तेयम् . नलोपे कृते अयादेशः प्राप्नोति . अथ सङ्घातग्रहणम् अन्त्यस्य लोपः कस्मात् न भवति . सिद्धः अन्त्यस्य लोपः यस्य इति एव . तत्र आरम्भसामर्थ्यात् सर्वस्य भविष्यति .
5.1.130
P II.371.8 - 10 R IV.102 अण्प्रकरणे श्रोत्रियस्य . अण्प्रकरणे श्रोत्रियस्य उपसङ्ख्यानम् कर्तव्यम् घलोपः च . श्रोत्रियस्य भावः श्रौत्रम् .
5.2.4  
P II.372.2 - 21 R IV.103 - 105 तिलादिभ्यः खञ् च . तिलादिभ्यः खञ् च इति वक्तव्यम् . तिल्यम् . तैलीनम् . किमर्थम् इदम् उच्यते न यता मुक्ते धान्यानाम् भवने क्षेत्रे खञ् इति एव सिद्धम् . न सिध्यति . किम् कारणम् . उमाभङ्गयोः अधान्यत्वात् . धान्यानाम् भवने क्षेत्रे खञ् इति उच्यते . न च उमाभङ्गे धान्ये . चमेषु यत् पठ्यते तत् धान्यम् . न च एते तत्र पठ्येते . तत् तर्हि खञ्ग्रहणम् कर्तव्यम् . न कर्तव्यम् . प्रकृतम् अनुवर्तते . क्व प्रकृतम् . धान्यानाम् भवने क्षेत्रे खञ् इति . यदि तत् अनुवर्तते व्रीहिशालयोः ढक् यवयवकषष्टिकात् यत् इति खञ् च इति खञ् अपि प्राप्नोति . सम्बन्धम् अनुवर्तिष्यते . धान्यानाम् भवने क्षेत्रे खञ् . व्रीहिशालयोः ढक् भवति . धान्यानाम् भवने क्षेत्रे खञ् . यवयवकषष्टिकात् यत् भवति . धान्यानाम् भवने क्षेत्रे खञ् भवति . विभाषा तिलमाषोमाभङ्गणुभ्य ः . भवनेक्षेत्रेग्रहणम् अनुवर्तते . धान्यानाम् इति निवृत्तम् . अथ वा मण्डूकप्लुतयः अधिकाराः . यथा मण्डूकाः उत्प्लुत्य उत्प्लुत्य गच्छन्ति तद्वत् अधिकाराः . अथ वा अन्यवचनात् चकाराकरणात् प्रकृतापवादः विज्ञायते यथा उत्सर्गेण प्रसक्तस्य अपवादः . अन्यस्य प्रत्ययस्य वचनात् चकारस्य च अनुकर्षणार्थस्य अकरणात् प्रकृतस्य खञः ढग्यतौ बाधकौ भविष्यतः यथा उत्सर्गेण प्रसक्तस्य अपवादः बाधकः भवति . अथ वा एतत् ज्ञापयति अनुवर्तन्ते च नाम विधयः न च अनुवर्तनात् एव भवन्ति . किम् तर्हि . यत्नात् भवन्ति . अथ वा यता मुक्ते धान्यानाम् भवने क्षेत्रे खञ् इति एव सिद्धम् . ननु च उक्तम् . न सिध्यति . किम् कारणम् . उमाभङ्गयोः अधान्यत्वात् इति . न एषः दोषः . धिनोतेः धान्यम् . एते च अपि धिनुतः . अथ वा शणसप्तदशानि धान्यानि .
5.2.6  
P II.372.23 - 373.2 R IV.105 सम्मुख इति किम् निपात्यते . सम्मुख इति समस्य अन्तलोपः . सम्मुख इति समस्य अन्तलोपः निपात्यते . सममुखस्य दर्शनः सम्मुखीनः .
5.2.9  
P II.373.4 - 6 R IV.105 - 106 अयानयम् नेयः इति उच्यते . तत्र न ज्ञायते कः अयः कः अनयः इति . अयः प्रदक्षिणम् . अनयः प्रसव्यम् . प्रदक्षिणप्रसव्यगमिनाम् शाराणाम् यस्मिन् परैः पदानाम् असमावेशः सः अयानयः . अयानयम् नेयः अयानयीनः शारः .
5.2.10 
P II.373.8 - 15 R IV.106 - 107 परोवर इति किम् निपात्यते . परोवर इति परसोत्ववचनम् . परोवर इति परस्य ओत्वम् निपात्यते . यदि एवम् परस्यौत्ववचनम् इति प्राप्नोति . शकन्धुन्यायेन निर्देशः . अथ वा न एवम् विज्ञायते परस्य ओत्वम् निपात्यते इति . कथम् तर्हि . परस्य शब्दरूपस्य आदेः उत्वम् निपात्यते इति . परान् च अवरान् च अनुभवति परोवरीणः . अथ परम्पर इति किम् निपात्यते . परपरतराणाम् परम्परभावः . परपरतराणाम् परम्परभावः निपात्यते . परान् च परतरान् च अनुभवति परम्परीणः .
5.2.12 
P II.373.17 - 374.9 R IV.107 - 108 इह समाँसमीना गौः सुपः धातुप्रातिपदिकयोः इति सुब्लुक् प्राप्नोति . समाम् समाम् विजायते इति यलोपवचनात् अलुग्विज्ञानम् . समाम् समाम् विजायते इति यलोपवचनात् अलुग्विज्ञानम् भविष्यति . यत् अयम् यलोपम् शास्ति तत् ज्ञापयति आचार्यः न अत्र लुक् भवति इति . समाम् समाम् विजायते इति यलोपवचनात् अलुग्विज्ञानम् इति चेत् उत्तरपदस्य लुग्वचनम् . समाम् समाम् विजायते इति यलोपवचनात् अलुग्विज्ञानम् इति चेत् उत्तरपदस्य लुक् वक्तव्यः . सिद्धम् तु पूर्वपदस्य यलोपवचनात् . सिद्धम् एतत् . कथम् . पूर्वपदस्य यलोपः वक्तव्यः . अनुत्पत्तौ उत्तरपदस्य च वावचनम् . अनुत्पत्तौ पूर्वपदस्य उत्तरपदस्य च यलोपः वा वक्तव्यः . समाम् समाम् विजायते . समायाम् समायाम् विजायते इति .
5.2.14 
P II.374.11 - 14 R IV.108 आगवीनः इति किम् निपात्यते . गोः आङ्पूर्वात् अ तस्य गोः प्रतिदानात् कारिणि खः . गोः आङ्पूर्वात् अ तस्य गोः प्रतिदानात् कारिणि खः निपात्यते . अ तस्य गोः प्रतिदानात् कर्मकारी आगवीनः कर्मकरः .
5.2.20 
P II.374.16 - 18 R IV.109 किम् यः शालायाम् अधृष्टः सः शालीनः कूपे वा यत् अकार्यम् तत् कौपीनम् . न इति आह . उत्तरपदलोपः अत्र द्रष्टव्यः . शालाप्रवेशनम् अर्हति अधृष्टः सः शालीनः . कूपावतरणम् अर्हति अकार्यम् तत् कौपीनम् .
5.2.21 
P II.374.20 - 21 R IV.109 - 110 व्रातेन जीवति इति उच्यते . किम् व्रातम् नाम . नानाजातीयाः अनियतवृत्तयः उत्सेधजीविनः सङ्घाः व्राताः . तेषाम् कर्म व्रातम् . व्रातकर्मणा जीवति इति व्रातीनः .
5.2.23 
P II.375.2 - 6 R IV.110 हैयङ्गवीनम् इति किम् निपात्यते . ह्योगोदोहस्य हियङ्ग्वादेशः सञ्ज्ञायाम् तस्य विकारे . ह्योगोदोहस्य हियङ्ग्वादेशः निपात्यते सञ्ज्ञायाम् विषये तस्य विकारे इति एतस्मिन् अर्थे . ह्योगोदोहस्य विकारः हैयङ्गवीनम् घृतम् . सञ्ज्ञायाम् इति किमर्थम् . ह्योगोदोहस्य विकारः उदश्वित् . अत्र मा भूत् इति .
5.2.25 P II.375.8 - 13 R IV.110 - 111: मूले इति वक्तव्यम् . पक्षस्य मूलम् पक्षतिः . तत् तर्हि वक्तव्यम् . न वक्तव्यम् . मूले इति वर्तते . क्व प्रकृतम् . तस्य पाकमूले पील्वादिकर्णाइदिभ्यः कुणब्जाहचौ इति . यदि तत् अनुवर्तते पाके अपि प्राप्नोति . मूले इति अनुवर्तते . पाके इति निवृत्तम् . कथम् पुनः एकयोगनिर्दिष्टयोः एकदेशः अनुवर्तेत एकदेशः वा निवर्तेत . एकयोगनिर्दिष्टानाम् अपि एकदेशानुवृत्तिः भवति . तत् यथा . सङ्ख्यावयादेः ङीप् . दामहायनान्तात् च . सङ्ख्यादेः इति अनुवर्तते . अव्ययादेः इति निवृत्तम् . . कस्मिन् अर्थे . स्वाऋथे .
5.2.28 
P II.375.19 - 376.6 R IV.111 - 112 कस्मिन् अर्थे शालजादयः भवन्ति . न सह इति वर्तते . भवेत् सिद्धम् विशाले शृङ्गे विशङ्कटे शृङ्गे इति . इह खलु सङ्कटम् इति सङ्गतार्थः गम्यते . प्रकटम् इति प्रगरार्थः गम्यते . उत्कटम् इति उद्गतार्थः गम्यते . एवम् तर्हि साधने शालजादयः भवन्ति . किम् वक्तव्यम् एतत् . न हि . कथम् अनुच्यमानम् गँस्यते . उपसर्गेभ्यः इमे विधीयन्ते . उपसर्गाः च पुनः एवमात्मकाः यत्र कः चित् क्रियावाचै शब्दः प्रयुज्यते तत्र क्रियाविशेषम् आहुः . यत्र हि न प्रयुज्यते ससाधनम् तत्र क्रियाम् आहुः . ते एते उपसर्गेभ्यः विधीयमानाः ससाधनायाम् क्रियायाम् भविष्यन्ति . एवम् अपि भवेत् सिद्धम् विशाले शृङ्गे इति . इदम् तु न सिध्यति . विशालः . विशङ्कटः इति . एतत् अपि सिद्धम् . कथम् . अकारः मत्वर्थीयः . विशाले अस्य स्तः विशालः . विशङ्कटे अस्य स्तः विशङ्कटः इति .
5.2.29 
P II.376.8 - 377.4 R IV.112 - 114 कटच्प्रकरणे अलाबूतिलोमाभ्यः रजसि उपसङ्ख्यानम् . कटच्प्रकरणे अलाबूतिलोमाभ्यः रजसि अभिधेये उपसङ्ख्यानम् कर्तव्यम् . अलाबूकटः . तिलकटः . उमाकटः . भङ्गायाः च . भङ्गायाः च इति वक्तव्यम् . भङ्गाकटः . गोष्ठादयः स्थानादिषु पशुनामादिभ्यः . गोष्ठादयः प्रत्ययाः स्थानादिषु अर्थेषु पशुनामादिभ्यः वक्तव्याः . गोगोष्ठम् . अविगोष्ठम् . कटच् च वक्तव्यः . अविकटः उष्ट्रकटः . पटच् च वक्तव्यः . अविपटः उष्ट्रपटः . गोयुगशब्दः च प्रत्ययः वक्तव्यः . उष्ट्रगोयुगम् . खरगोयुगम् . तैलशब्दः च प्रत्ययः वक्तव्यः . इङ्गुदतैलम् . सर्षपतैलम् . शाकटशब्दः च प्रत्ययः वक्तव्यः . इक्षुशाकटम् . मूलशाकटम् . शाकिनशब्दः च प्रत्ययः वक्तव्यः . इक्षुशाकिनम् मूलशाकिनम् . उपमानात् वा सिद्धम् . उपमानात् वा सिद्धम् एतत् . गवाम् स्थानम् गोष्ठम् . यथा गवम् तद्वत् उष्ट्राणाम् . कटच् वक्तव्यः इति . यथा नानाद्रव्याणाम् सङ्घातः कटः एवम् अवयः सँहताः अविकटः . पटत् च वक्तयः इति . यथा पटः प्रस्तीर्णः एवम् अवयः प्रस्तीर्णाः अविपटः . गोयुगशब्दः च प्रत्ययः वक्तव्यः इति . गोः युगम् गोयुगम् . यथा गोः तद्वत् उष्ट्रस्य . उष्ट्रगोयुगम् . तैलशब्दः च प्रत्ययः वक्तव्यः इति . प्रकृत्यन्तरम् तैलशब्दः विकारे वर्तते . एवम् च कृत्वा तिलतैलम् इति अपि सिद्धम् भवति . शाकटशब्दः च प्रत्ययः वक्तव्यः एव . शाकिनशब्दः च प्रत्ययः वक्तव्यः एव . (5.2.33) P II.377.6 - 14 R IV.115 इनच्पिटच्काः प्रत्ययाः वक्तव्याः चिकचिचिक् इति एते च प्रकृत्यादेशाः वक्तव्याः . चिकिनः . चिपिटः . चिक्कः . क्लिन्नस्य चिल्पिल् लः च अस्य चक्षुषी . क्लिन्नस्य चिल् पिल् इति एतौ प्रकृत्यादेशौ वक्तव्यौ लः च प्रत्ययः अस्य चक्षुषी इति एतस्मिन् अर्थे . क्लिन्ने अस्य चक्षुषी चिल्लः . पिल्लः . चुल् च वक्तव्यः . चुल्लः . यदि अस्य इति उच्यते चिल्ले चक्षुषी पिल्ले चक्षुषी इति न सिध्यति . तस्मान् न अर्थः अस्य ग्रहणे . कथम् चिल्लः पिल्लः इति . अकारः मत्वर्थीयः . चिल्ले अस्य स्तः चिल्लः . पिल्ले अस्य स्तः पिल्लः इति .
5.2.37 
P II.337.16 - 378.17 R IV.115 - 118 प्रमाणे इति किमयम् प्रत्ययार्थः . प्रमाणम् प्रत्ययार्थः न . प्रमाणे इति न अयम् प्रत्ययार्थः . क्व तर्हि प्रत्ययाः भवन्ति . तद्वति . कुतः एतत् . अस्य इति वर्तनात् . अस्य इति वर्तते . क्व प्रकृतम् . तद् अस्य सञ्जातम् तारकादिभ्यः इतच् इति . प्रथमः च द्वितीयः च ऊर्ध्वमाने मतौ मम . ऊरुद्वयसम् . ऊरुदघ्नम् . प्रमाणे लः . प्रमाणे लः वक्तव्यः : शमः , दिष्टिः , वितस्तिः . द्विगोः नित्यम् . द्विगोः नित्यम् लः वक्तव्यः . द्विशतम् . त्रिशतम् . द्विदिष्टिः . त्रिदिष्टिः . द्विवितस्तिः . त्रिवितस्तिः . किमर्थम् इदम् उच्यते . सँशये श्राविणम् वक्ष्यति यस्य अस्यम् पुरस्तात् अपकर्षः . डट् स्तोमे . डट् स्तोमे वक्तव्यः . पञ्चदशः स्तोमः . शच्शनोः डिनिः . शच्शनोः डिनिः वक्तव्यः . त्रिँशिनः मासाः . पञ्चदशिनः अर्धमासाः . विँशतेः च इति वक्तव्यम् . विँशिनः अङ्गिरसः . प्रमाणपरिमाणाभ्याम् सङ्ख्यायाः च सँशये . मात्रच् वक्तव्यः . शममात्रम् . दिष्टिमात्रम् . वितस्तिमात्रम् . कुडवमात्रम् . पञ्चमात्राः . दशमात्राः . वत्वन्तात् स्वार्थे द्वयसज्मात्रचौ बहुलम् . वत्वन्तात् स्वार्थे द्वयसज्मात्रचौ बहुलम् वक्तव्यौ . तावत् एव तावद्द्वयसम् . तावन्मात्रम् . यावत् एव यावद्द्वयसम् . यावन्मात्रम् . [प्रमाणम् प्रत्ययार्थः न तद्वति अस्य इति वर्तनात् . प्रथमः च द्वितीयः च ऊर्ध्वमाने मतौ मम . प्रमाणे लः . द्विगोः नित्यम् . डट् स्तोमे . शच्शनोः डिनिः . प्रमाणपरिमाणाभ्याम् सङ्ख्यायाः च सँशये (R IV.118)]
5.2.39 
P II.378.19 - 379.1 R IV.118 - 119 किमर्थम् परिमाणे इति उच्यते न प्रमाणे इति वर्तते . एवम् तर्हि सिद्धे सति यत् परिमाणग्रहणम् करोति तत् ज्ञापयति आचार्यः अन्यत् प्रमाणम् अन्यत् परिमाणम् इति . डावतौ अर्थवैशेष्यात् निर्देशः पृथक् उच्यते . न एतत् ज्ञापकसाध्यम् अन्यत् प्रमाणम् अन्यत् परिमाणम् इति . उक्तः अत्र विशेषः . मात्राद्यप्रतिघाताय . एवम् च कृत्वा मात्रादीनाम् प्रतिघातः न भवति . भावः सिद्धः च डावतोः . डावत्वन्तात् मात्रजादीनाम् भावः सिद्धः भवति .
5.2.40 
P II.379.7 - 10 R IV.120 केन विहितस्य किमिदम्भ्याम् वतुपः वः घत्वम् उच्यते . एतत् एव ज्ञापयति आचार्यः भवति किमिदम्भ्याम् वतुप् इति यत् अयम् किमिदम्भ्याम् उत्तरस्य वतुपः वः घत्वम् शास्ति . अथ वा योगविभागः करिष्यते . किमिदम्भ्याम् वतुप् भवति . ततः वः घः इति . वः च अस्य घः भवति इति .
5.2.41 
P II.379.12 - 15 R IV.120 - 121 बहुषु इति वक्तव्यम् . इह मा भूत् . कियान् . कियन्तौ . तत् तर्हि वक्तव्यम् . न वक्तव्यम् . किम् इति एतत् परिप्रश्ने वर्तते परिप्रश्नः च अनिर्ज्ञाते अनिर्ज्ञातम् च बहुषु . द्व्येकयोः पुनः निर्ज्ञातम् . निर्ज्ञातत्वात् द्व्येकयोः परिप्रश्नः न भवति . परिप्रश्नाभावात् किम् एव तावत् न अस्ति कुतः प्रत्ययः .
5.2.42 
P II.379.17 - 380.4 R IV.121 - 122 इह कस्मात् न भवति . बहवः अवयवाः अस्याः सङ्ख्यायाः इति . अवयवे या सङ्ख्या इति उच्यते . न च का चित् सङ्ख्या अस्ति यस्याः बहुशब्दः अवयवः स्यात् . ननु च इयम् अस्ति सङ्ख्या इति एव . न एषा सङ्ख्या . सञ्ज्ञा एषा . अवयवविधाने अवयविनि प्रत्ययः . अवयवविधाने अवयविनि प्रत्ययः भवति इति वक्तव्यम् . इह मा भूत् . पञ्च अवयवाः . दश अवयवाः इति . अथ अवयविनि इति उच्यमाने अवयवस्वामिनि कस्मात् न भवति . पञ्च पश्ववयवाः देवदत्तस्य इति . अवयवशब्दः अयम् गुणशब्दः अस्य इति च वर्तते . तेन यम् प्रति अवयवः गुणः तस्मिन् अवयविनि प्रत्ययेन भवितव्यम् . कम् च प्रति अवयवः गुणः . समुदायम् . यदि एवम् अवयविनि इति अपि न वक्तव्यम् . अवयवेषु कस्मात् न भवति . अस्य इति वर्तते .
5.2.44 
P II.380.6 - 12 R IV.122 - 123 किमर्थम् उदात्तः इति उच्यते . उदात्तः यथा स्यात् . न एतत् अस्ति प्रयोजनम् . प्रत्ययस्वरेण अपि एषः स्वरः सिद्धः . न सिध्यति . चितः अन्तः उदात्तः भवति इति अन्तोदात्तत्वम् प्रसज्येत . अथ उदात्तः इति उच्यमाने कुतः एतत् आदेः उदात्तत्वम् भविष्यति न पुनः अन्तस्य इति . उदात्तवचनसामर्थ्यात् यस्य अप्राप्तः स्वरः तस्य भविष्यति . कस्य च अप्राप्तः . आदेः . अन्तस्य पुनः चित्स्वरेण एव सिद्धम् .
5.2.45 
P II.380.12 - 381.5 R IV.123 - 125 इह कस्मात् न भवति . एकादश माषाः अधिकाः अस्मिन् कार्षापणशते इति . अधिके समानजातौ . समानजातौ अधिके इष्यते . अथ इह कस्मात् न भवति . एकादश कार्षापणाः अधिकाः अस्याम् कार्षापणत्रिँसति इति . इष्टम् शतसहस्रयोः . शतसहस्रयोः अधिके इष्यते . अथ एकादशम् शतसहस्रम् इति कस्य आधिक्ये भवितव्यम् . यस्य सङ्ख्या तदाधिक्ये डः कर्तव्यः मतः मम . यदि तावत् शतानि सङ्ख्यायन्ते शताधिक्ये भवितव्यम् . अथ सहस्राणि सङ्ख्यायन्ते सहस्राधिक्ये भवितव्यम् . डविधाने परिमाणशब्दानाम् आधिक्यस्य अधिकरणाभावात् अनिर्देशः . डविधाने परिमाणशब्दानाम् आधिक्यस्य अधिकरणाभावात् अनिर्देशः . अगमकः निर्देशः अनिर्देशः . न हि एकादशानाम् शतम् अधिकरणम् . सिद्धम् तु पञ्चमीनिर्देशात् . सिद्धम् एतत् . कथम् . पञ्चमीनिर्देशात् . पञ्चमीनिर्देशः कर्तव्यः . तत् अस्मात् अधिकम् इति . सः तर्हि पञ्चमीनिर्देशः कर्तव्यः . न कर्तव्यः . यदि अपि तावत् व्यापके वैषयिके वा अधिकरणे सम्भवः न अस्ति औपश्लेषिकम् अधिकरणम् विज्ञास्यते . एकादश कार्षापणाः उपश्लिष्टाः अस्मिन् शते एकादशम् शतम् .
5.2.46 
P II.381.7 - 16 R IV.125 - 126 किमर्थम् शद्ग्रहणे अन्तग्रहणम् . शद्ग्रहणे अन्तग्रहणम् प्रत्ययग्रहणे यस्मात् सः तदादेः अधिकार्थम् . शद्ग्रहणे अन्तग्रहणम् क्रियते . प्रत्ययग्रहणे यस्मात् सः विहितः तदादेः तदन्तस्य ग्रहणम् भवति इति इह न प्राप्नोति : एकत्रिँशम् शतम् . इष्यते च अत्र अपि स्यात् इति . तत् च अन्तरेण यत्नम् न सिध्यति इति अन्तग्रहणम् . एवमर्थम् इदम् उच्यते . अस्ति प्रयोजनम् एतत् . किम् तर्हि इति . सङ्ख्याग्रहणम् च . सङ्ख्याग्रहणम् च कर्तव्यम् . इह मा भूत् . गोत्रिँशत् अधिकर्म् अस्मिन् शते इति . विँशतेः च . विँशतेः च अन्तग्रहणम् कर्तव्यम् . इह अपि यथा स्यात् . एकविँशम् शतम् . चकारात् सङ्ख्याग्रहणम् च कर्तव्यम् . इह मा भूत् . गोविँशतिः अधिकम् अस्मिन् शते इति .
5.2.47 
P II.381.18 - 382.16 R IV.126 - 129 निमाने गुणिनि . निमाने गुणिनि इति वक्तव्यम् . किम् प्रयोजनम् . गुणेषु मा भूत् . भूयसः . भूयसः इति च वक्तव्यम् . किम् प्रयोजनम् . भूयसः वाचिकायाः सङ्ख्यायाः उत्पत्तिः यथा स्यात् अल्पीयसः वाचिकायाः सङ्ख्यायाः उत्पत्तिः मा भूत् इति . एकः अन्यतरः . एकः चेत् अन्यतरः भवति इति वक्तव्यम् . इह मा भूत् . द्वौ यवानाम् त्रयः उदश्वितः इति . समानानाम् . समानानाम् च इति वक्तव्यम् . इह मा भूत् . एकः यवानाम् अध्यर्धः उदश्वितः इति . तत् तर्हि बहु वक्तव्यम् . न वक्तव्यम् . यत् तावत् उच्यते . गुणिनि इति वक्तव्यम् इति . न वक्तव्यम् . गुणेषु कस्मात् न भवति . अस्य इति वर्तते . यत् उक्तम् भूयसः इति वक्तव्यम् इति . न वक्तव्यम् . अल्पीयसः वाचिकायाः सङ्ख्यायाः उत्पत्तिः कस्मात् न भवति . अनभिधानात् . यत् उक्तम् एकः चेत् अन्यतरः भवति इति वक्तव्यम् इति . न वक्तव्यम् . कस्मात् न भवति द्वौ यवानाम् त्रयः उदश्वितः इति . तन्त्रम् विभक्तिनिर्देशः . यत् अपि उच्यते समानानाम् च इति वक्तव्यम् इति . न वक्तव्यम् . कस्मात् न भवति एकः यवानाम् अध्यर्धः उदश्वितः इति . अनभिधानात् . निमेये च अपि दृश्यते . निमेये च अपि प्रत्ययः दृश्यते . द्विमयाः यवाः . त्रिमयाः . किम् पुनः इह निमानम् किम् निमेयम् यावता उभयम् त्यज्यते . सत्यम् एवम् एतत् . क्व चित् तु का चित् प्रसृततरा गतिः भवति . तत् यथा . समाने त्यागे धान्यम् विक्रीणिते यवान् विक्रीणीते इति उच्यते . न कः चित् आह कार्षापणम् विक्रीणिते इति . अथ वा येन अधिगम्यते तत् निमानम् . यत् अधिमयते तत् निमेयम् .
5.2.48 
P II.382.18 - 383.22 R IV.129 - 133 तस्य पूरणे इति अतिप्रसङ्गः . तस्य पूरणे इति अतिप्रसङ्गः भवति . इह अपि प्रप्नोति . पञ्चानाम् उष्ट्रिकाणाम् पूरणः घटः . सिद्धम् तु सङ्ख्यापूरणे इति वचनात् . सिद्धम् एतत् . कथम् . सङ्ख्यापूरणे इति वक्तव्यम् . एवम् अपि घटे प्राप्नोति . सङ्ख्येयम् हि असौ अद्भिः पूरयति . सङ्ख्यापूरणे इति ब्रूमः न सङ्ख्येयपूरणे इति . यस्य वा भावात् अन्यसङ्ख्यात्वम् तत्र . अथ वा यस्य भावात् अन्या सङ्ख्या प्रवर्तते तत्र इति वक्तव्यम् . एवम् अपि द्वितीये अध्याये अष्टमः इति प्राप्नोति . सर्वेषाम् हि तेषाम् भावात् सङ्ख्या प्रवर्तते . चरमोपजाते पूर्वस्मिन् च अनपगते इति वक्तव्यम् . एवम् अपि एकादशीद्वादश्यौ सौविष्टकृती . इदम् द्वितीयम् इदम् तृतीयम् . दश दशमानि इति न सिध्यति . सूत्रम् च भिद्यते . यथान्यासम् एव अस्तु . ननु च उक्तम् तस्य पूरणे इति अतिप्रसङ्गः इति . परिहृतम् एतत् सिद्धम् सङ्ख्यापूरणे इति वचनात् इति . तत् तर्हि सङ्ख्याग्रहणम् कर्तव्यम् . न कर्तव्यम् . प्रकृतम् अनुवर्तते . क्व प्रकृतम् . सङ्ख्यायाः गुणस्य निमाने मयट् इति . एवम् तर्हि न इयम् वृत्तिः उपालभ्यते . किम् तर्हि . वृत्तिस्थानम् उपालभ्यते . वृत्तिः एव अत्र न प्राप्नोति . किम् कारणम् . प्रत्ययार्थाभावात् . न एषः दोषः . वचनात् स्वाऋथिकः भविष्यति . अथ वा पूर्वस्याः सङ्ख्यायाः परापेक्षायाः उत्पत्तिः वक्तव्या उत्तरा च साङ्ख्या आदेशः वक्तव्यः . अथ वा न्यूने अयम् कृत्स्नशब्दः द्रष्टव्यः : चतुर्षु पञ्चशब्दः . अथ वा सर्वे एव द्व्यादयः अन्योन्यम् अपेक्षन्ते . यदि एवम् द्वितीये अध्याये अष्टमः इति प्राप्नोति . भवति एव . प्रकृत्यर्थात् बहिः सर्वा वृत्तिः प्रायेण लक्ष्यते . पूरणे स्यात् कथम् वृत्तिः . वचनात् इति लक्ष्यताम् . तस्याः पूर्वा तु या सङ्ख्या तस्याः [R तस्याम् ] भवतु तद्धितः . आदेशः च ओत्तरा सङ्ख्या तथा न्याय्या भविष्यति . न्यूने वा कृत्स्नशब्दः अयम् पूर्वस्याम् उत्तराम् यदि सामर्थ्यम् च तया तस्याः तथा न्याय्या भविष्यति . अन्योन्यम् वा व्यपाश्रित्य सर्वस्मिन् द्व्यादयः यदि प्रवर्तन्ते तथा न्याय्या वृत्तिः भवति पूरणे . बहूनाम् वाचिका सङ्ख्या पूरणः च एकः इष्यते . अन्यत्वात् उभयोः न्याय्या वार्क्षी शाखा निदर्शनम् .
5.2.49 
P II.383.24 - 384.7 R IV.133 - 134 मडादिषु यस्य आदिः तन्निर्देर्देशः . मडादिषु यस्य आदिः क्रियते तन्निर्देर्देशः कर्तव्यः . अस्य आदिः भवति इति वक्तव्यम् . अकिर्यमाणे हि प्रत्ययाधिकारात् प्रत्ययः अयम् विज्ञायेत . तत्र कः दोषः . प्रत्ययान्तरे हि स्वरे दोषः . प्रत्ययान्तरे हि सति स्वरे दोषः स्यात् . विँशतित्मः . एषः स्वरः प्रसज्येत . विँशतितम्ः इति च इष्यते . सः तर्हि तथा निर्देशः कर्तव्यः . न कर्तव्यः . प्रकृतम् डड्ग्रहणम् अनुवर्तते . क्व प्रकृतम् . तस्य पूरणे डट् इति . तत् वै प्रथमानिर्दिष्टम् षष्ठीनिर्दिष्टेन च अर्थः . नान्तात् इति पञ्चमी डट् इति प्रथमायाः षष्ठीम् प्रकल्पयिष्यति . तस्मात् इति उत्तरस्य इति . प्रत्ययविधिः अयम् न च प्रत्ययविधौ पञ्चम्यः प्रकल्पिकाः भवन्ति . न अयम् प्रत्ययविधिः . विहितः प्रत्ययः प्रकृतः च अनुवर्तते .
5.2.51 
P II.384.9 -10 R IV.134 चतुरः छयतौ आद्यक्षरलोपः च . चतुरः छयतौ वक्तव्यौ आद्यक्षरलोपः च वक्तव्यः . तुरीयम् . तुर्यम् . (5.2.51.2) P II.384.11 - 17 R IV.134 - 135 अथ किमर्थम् थट्थुकौ पृथक् क्रियेते न सर्वम् थट् एव स्यात् थुक् एव वा . थट्थुकोः पृथक्करणम् पदान्तविधिप्रतिषेधाऋथम् . थट्थुकोः पृथक्करणम् क्रियते पदान्तविधिप्रतिषेधाऋथम् . पदान्तविध्यर्थम् पदान्तप्रतिषेधाऋथम् च . पदान्तविध्यर्थम् तावत् . पर्णमयानि पञ्चथानि भवन्ति . रथः सप्तथः . पदन्तस्य इति नलोपः यथा स्यात् . पदान्तप्रतिषेधाऋथम् . षष्ठः . पदान्तस्य इति जश्त्वम् मा भूत् . इह चतुर्थः इति पदान्तस्य इति विसर्जनीयः मा भूत् इति .
5.2.52 
P II.384.19 - 385.13 R IV.135 - 136 बहुकतिपयवतूनाम् लिङ्गविशिष्टात् उत्पत्तिः . बहुकतिपयवतूनाम् लिङ्गविशिष्टाद् उत्पत्तिः वक्तव्या . इह अपि यथा स्यात् . बह्वीनाम् पूरणी बहुतिथी . कतिपयानाम् पूरणी कतिपयथी . तावतीनाम् पूरणी तावतिथी . बहुकतिपयवतूनाम् लिङ्गविशिष्टाद् उत्पत्तिः सिद्धा . कथम् . प्रातिपदिकग्रहणे लिङ्गविशिष्टस्य अपि ग्रहणम् भवति इति . पुँवद्वचनम् च . पुँवद्भावः च वक्तव्यः . बह्वीनाम् पूरणी बहुतिथी . किमर्थम् न भस्य अढे तद्धिते पुँवत् भवति इति सिद्धम् . भस्य इति उच्यते . यजादौ च भम् भवति . न च अत्र यजादिम् पश्यामः . किम् कारणम् . तिथुका व्यविहितत्वात् न प्राप्नोति . इदम् इह सम्प्रधार्यम् . तिथुक् क्रियताम् पुँवद्भावः इति . किम् अत्र कर्तव्यम् . परत्वात् पुँवद्भावः . नित्यः तिथुक् . कृते अपि पुँवद्भावे प्राप्नोति अकृते अपि प्राप्नोति . तिथुक् अपि अनित्यः . अन्यस्य कृते पुँवद्भावे प्राप्नोति अन्यस्य अकृते . शब्दान्तरस्य च प्राप्नुवन् विधिः अनित्यः भवति . अन्तरङ्गः तर्हि तिथुक् . का अन्तरङ्गता . उत्पत्तिसन्नियोगेन तिथुक् उच्यते उत्पन्ने प्रत्यय्ते प्रकृतिप्रत्ययौ आश्रित्य पुँवद्भावः . पुँवद्भावः अपि अन्तरङ्गः . कथम् . उक्तम् एतत् सिद्धः च प्रत्ययविधौ इति . उभयोः अन्तरङ्गयोः परत्वात् पुँवद्भावः . पुँवद्भावे कृते पुनःप्रसङ्गविज्ञानात् तिथुक् सिद्धः : बहुतिथी .
5.2.58 
P II.385.15 - 20 R IV.136 - 137 असङ्ख्यादेः इति किमर्थम् . इह मा भूत् . एकषष्टः . द्विषष्टः . असङ्ख्यादेः इति शक्यम् अवक्तुम् . कस्मात् न भवति एकषष्टः . द्विषष्टः इति . षष्टिशब्दात् प्रत्ययः विधीयते . कः प्रसङ्गः यत् एकषष्टिशब्दात् स्यात् . न एव प्राप्नोति न अर्थः प्रतिषेधेन . तदन्तविधिना प्राप्नोति . ग्रहणवता प्रातिपदिकेन तदन्तविधिः प्रतिषिध्यते . एवम् तर्हि ज्ञापयति आचार्यः भवति इह तदन्तविधिः इति . किम् एतस्य ज्ञापने प्रयोजनम् . एकविँशतितमः . एतत् सिद्धम् भवति .
5.2.59 
P II.385.22 - 386.14 R IV.137 - 140 छप्रकरणे अनेकपदात् अपि . छप्रकरणे अनेकपदात् अपि इति वक्तव्यम् . इह अपि यथा स्यात् : अस्यवामीयम् , कयाशुभीयम् . किम् पुनः कारणम् न सिध्यति . अप्रातिपदिकत्वात् . सिद्धम् तु प्रातिपदिकविज्ञानात् . सिद्धम् एतत् . कथम् . प्रातिपदिकविज्ञानात् . कथम् प्रातिपदिकविज्ञानम् . स्वम् रूपम् शब्दस्य अशब्दसञ्ज्ञा इति वचनात् . स्वम् रूपम् शब्दस्य अशब्दसञ्ज्ञा भवति इति . एवम् यः असौ आम्नाये अस्यवामशब्दः पठ्यते सः अस्य पदार्थः . किम् पुनः अन्ये आम्नायशब्दाः अन्ये इमे . ओम् इति आह . कुतः एतत् . आम्नायशब्दानाम् अन्यभाव्यम् स्वरवर्णानुपूर्वीदेशकालनियतत्वात् . स्वरः नियतः आम्नाये अस्यवामशब्दस्य . वर्णानुपूर्वी खलु अपि आम्नाये नियता अस्यवामशब्दस्य . देशः खलु अपि आम्नाये नियतः . श्मशाने न अध्येयम् . चतुष्पथे न अध्येयम् इति . कालः खलु अपि आम्नाये नियतः . न अमावास्यायाम् न चतुर्दशायाम् इति . पदैकदेशसुबलोपदर्शनात् च . पदैकदेशः खलु अपि आम्नाये दृश्यते . अस्यवामीयम् . ननु च एषः सुब्लोपः स्यात् . सुबलोपदर्शनात् च . सुबलोपः खलु अपि दृश्यते . अस्यवामीयम् इति . यदि तर्हि अन्ये आम्नायशब्दाः अन्ये इमे मत्वर्थः न उपपद्यते . अस्यवामशब्दः अस्मिन् अस्ति इति . न सञ्ज्ञा सञ्ज्ञिनम् व्यभिचरति .
5.2.60 
P II.386.16 - 18 R IV.140 अध्यायानुवाकाभ्याम् वा लुक् . अध्यायानुवाकाभ्याम् वा लुक् वक्तव्यः . स्तम्भः . स्तम्भीयः . गर्दभाण्डः . गर्दभाण्डीयः . अनुकः . अनुकीयः .
5.2.65 
P II.386.20 - 387.3 R IV.140 - 141 धनहिरण्यात् कामाभिधाने . धनहिरण्यात् कामाभिधाने इति वक्तव्यम् . षष्थ्यर्थे हि अनिष्टप्रसङ्गः . षष्थ्यर्थे हि सति अनिष्टः प्राप्नोति . धने कामः अस्य इति . तत् तर्हि वक्तव्यम् . न वक्तव्यम् . कस्मात् न भवति धने कामः अस्य इति . अनभिधानात् .
5.2.72 
P II.387.5 - 8 R IV.141 किम् यः शीतम् करोति सः शीतकः यः वा उष्णम् करोति स उष्णकः . किम् च अतः . तुषारे आदित्ये च प्राप्नोति . एवम् तर्हि उत्तरपदलोपः अत्र द्रष्टव्यः . शीतम् इव शीतम् . उष्णम् इव उष्णम् . यः आशु कर्तव्यान् अर्थान् चिरेण करोति सः उच्यते शीतकः इति . यः पुनः आशु कर्तव्यान् अर्थान् आशु एव करोति सः उच्यते उष्णकः इति .
5.2.73 
P II.387.10 - 13 R IV.141 - 142 अधिकम् इति किम् निपात्यते . अद्यारूढस्य उत्तरपदलोपः च कन् च प्रत्ययः . अध्यारूढम् अधिकम् इति . भवेत् सिद्धम् अध्यारूढः द्रोणः खार्याम् अधिकः द्रोणः खार्याम् इति . इदम् तु न सिध्यति . अध्यारूढा द्रोणेन खारी . अधिका द्रोणेन खारी इति . गत्यर्थानाम् हि क्तः कर्तरि विधीयते . गत्यर्थानाम् वै क्तः कर्मणि अपि विधीयते .
5.2.75 
P II.387.15 - 17 R IV.142) किम् यः पार्श्वेन अन्विच्छति सः पार्व्श्वकः . किम् च अतः . राजपुरुषे प्राप्नोति . एवम् तर्हि उत्तरपदलोपः अत्र द्रष्टव्यः . पार्श्वम् इव पार्श्वम् . यः ऋजुना उपायेन अन्वेष्टव्यान् अर्थान् अनृजुना उपायेन अन्विच्छति सः उच्यते पार्श्वकः इति .
5.2.76 
P II.387.19 - 388.2 R IV.142 किम् यः अयःशुलेन अन्विच्छति सः आयःशूलिकः . किम् च अतः . शिवभागवते प्राप्नोति . एवम् तर्हि उत्तरपदलोपः अत्र द्रष्टव्यः . अयःशुलम् इव अयःशुलम् . यः मृदुना उपायेन अन्वेष्टव्यान् अर्थान् रभसेन उपायेन अन्विच्छति सः उच्यते आयःशूलिकः इति .
5.2.77 
P II.388.4 - 8 R IV.143 तावतिथम् ग्रहणम् इति लुक् वावचनानर्थक्यम् विभाषाप्रकरणात् . तावतिथम् ग्रहणम् इति लुक् वावचनम् अनर्थकम् . किम् कारणम् . विभाषाप्रकरणात् . प्रकृता महाविभाषा . तया एतत् सिद्धम् . तावतिथेन गृह्णाति इति लुक् च . तावतिथेन गृह्णाति इति उपसङ्ख्यानम् कर्तव्य लुक् च वक्तव्यः . षष्थेन गृह्णाति षट्कः .
5.2.79 
P II.388.10 - 17 R IV.143 - 144 शृङ्खलम् अस्य बन्धनम् करभे इति अनिर्देशः . शृङ्खलम् अस्य बन्धनम् करभे इति अनिर्देशः . अगमकः निर्देशः अनिर्देशः . न हि तस्य शृङ्खलबन्धनम् . शृङ्खलवत्या असौ रज्ज्वा बध्यते . सिद्धम् तु तद्वन्निर्देशात् लुक् च . सिद्धम् एतत् . कथम् . तद्वन्निर्देशः कर्तव्यः लुक् च वक्तव्यः . शृङ्खलवत् बन्धनम् इति . सः तर्हि तद्वन्निर्देशः कर्तव्यः . न कर्तव्यः . इह यत् न अन्तरेण यस्य प्रवृत्तिः भवति तत् तस्य निमित्तत्वाय कल्पते . न च अन्तरेण शृङ्खलम् बन्धनम् प्रवर्तते . अथ वा साहचर्यात् ताच्छब्द्यम् भविष्यति . शृङ्खलसहचरितम् बन्धनम् श्र्ङ्खलम् बन्धनम् इति .
5.2.82 
P II.388.19 - 20 R IV.144 प्राये सञ्ज्ञायाम् वटकेभ्यः इनिः . प्राये सञ्ज्ञायाम् वटकेभ्यः इनिः वक्तव्यः . वटकिनी पौर्णमासी .
5.2.84 
P II.389.2 - 7 R IV. 144 - 145 किम् निपात्यते . श्रोत्रियन् छन्दः अधीते इति वाक्यार्थे पदवचनम् . छन्दः अधीते इति अस्य वाक्यस्य अर्थे श्रोत्रियन् इति एतत् पदम् निपात्यते . छन्दसः वा श्र्तोत्रभावः तत् अधीते इति घन् च . छन्दसः वा श्र्तोत्रभावः निपात्यते तत् अधीते इति एतस्मिन् अर्थे घन् च प्रत्ययः . छन्दः अधीते शृओत्रियः .
5.2.85 
P II.389.9 -12 R IV.145 इनिठनोः समानकालग्रहणम् . इनिठनोः समानकालग्रहणम् कर्तव्यम् . अद्य भुक्ते श्रः श्राद्धिकः इति मा भूत् . उक्तम् वा . किम् उक्तम् . अनभिधानात् इति .
5.2.91 
P II.389.14 - 16 R IV.145 - 146 सञ्ज्ञायाम् इति किमर्थम् . त्रिभिः साक्षात् दृष्टम् भवति यः च ददाति यस्मै च दीयते यः च उपद्रष्टा . तत्र सर्वत्र प्रत्ययः प्राप्नोति . सञ्ज्ञाग्रहणसामर्थ्यात् धनिकान्तेवासिनोः न भवति .
5.2.92 
P II.389.18 - 390.6 किम् निपात्यते . क्षेत्रियः श्रोत्रियवत् . क्षेत्रियः श्रोत्रियवत् निपात्यते . परक्षेत्रे चिकित्स्यः इति एतस्य वाक्यस्य अर्थे क्षेत्रियच् इति एतत् पदम् निपात्यते . परक्षेत्रात् वा तत्र चिकित्स्यः इति परलोपः घच् च . परक्षेत्रात् वा तत्र चिकित्स्यः इति एतस्मिन् अर्थे परलोपः निपात्यते घच् च . परक्षेत्रे चिकित्स्यः क्षेत्रियः .
5.2.94 
P II.391.2 - 23 R IV.147 - 153 किमर्थम् इमौ अर्थौ उभौ निर्दिश्येते : अस्य अस्मिन् इति न यत् यस्य भवति तस्मिन् अपि तत् भवति यत् च यस्मिन् भवति तत् तस्य अपि भवति . न एतयोः आवश्यकः समावेशः . भवन्ति हि देवदत्तस्य गावः न च ताः तस्मिन् आधृताः भवन्ति . भवन्ति च पर्वते वृक्षाः न च ते तस्य भवन्ति . अथ अस्तिग्रहणम् किमर्थम् . सत्तायाम् अर्थे प्रत्ययः यथा स्यात् . न एतत् अस्ति प्रयोजनम् . न सत्ताम् पदार्थः व्यभिचरति . इदम् तर्हि प्रयोजनम् : सम्प्रतिसत्तायाम् यथा स्यात् , भूतभविष्यत्सत्तायाम् मा भूत् : गावः अस्य आसन् . गावः अस्य भवितारः इति . न तर्हि इदानीम् इदम् भवति : गोमान् आसीत् . गोमान् भविता इति . भवति न तु एतस्मिन् वाक्ये . यदि एतस्मिन् वाक्ये स्यात् यथा इह अस्तेः प्रयोगः न भवति गोमान् यवमान् इति एवम् इह अपि न स्यात् : गोमान् आसीत् . गोमान् भविता इति . सति अपि अस्तेः प्रयोगे यथा इह बहुवचनम् श्रूयते गावः अस्य आसन् गावः अस्य भवितारः एवम् इह अपि स्यात् . गोमान् आसीत् . गोमान् भविता इति . का तर्हि इयम् वाचोयुक्तिः . गोमान् आसीत् . गोमान् भविता इति . एषा एषा वाचोयुक्तिः . न एषा गवाम् सत्ता कथ्यते . किम् तर्हि . गोमत्सत्ता एषा कथ्यते . अस्ति अत्र वर्तमानकालः अस्तिः . कथम् तर्हि भूतभविष्यत्सत्ता गम्यते . धातुसम्बन्धे प्रत्ययाः इति . इदम् तर्हि प्रयोजनम् . अस्तियुक्तात् यथा स्यात् . अनन्तरादियुक्तात् मा भूत् इति . गावः अस्य अनन्तराः . गावः अस्य समीपे इति . अथ क्रियमाणे अपि अस्त्रिग्रहणे इह कस्मात् न भवति . गावः अस्य सन्ति अनन्तराः . गावः अस्य सन्ति समीपे इति . असामर्थ्यात् . कथम् असामर्थ्यम् . सापेक्षम् असर्मर्थम् भवति इति . यथा एव तर्हि क्रियमाणे अस्त्रिग्रहणे असामर्थ्यात् अनन्तरादिषु न भवन्ति एवम् अक्रियमाणे अपि न भविष्यति . अस्ति अत्र विशेषः . क्रियमाणे अस्त्रिग्रहणे न अन्तरेण तृतीयस्य पदस्य प्रयोगम् अन्तरादयः अर्थाः गम्यन्ते . अक्रियमाणे पुनः अस्त्रिग्रहणे अन्तरेण अपि तृतीयस्य पदस्य प्रयोगम् अन्तरादयः अर्थाः गम्यन्ते . मत्वर्थे प्रतिषेधः इति . सति हि तस्मिन् तेन एव सिद्धम् . सरूपः प्रत्ययः न इष्टः . सनन्तात् न सन् इष्यते . दर्शयति मतुपम् . यवमतीभिः अद्भिः यूपम् प्रोक्षति इति .
5.2.95 
P II.394.17 - 22 R IV.162 - 163 किमर्थम् इदम् उच्यते न तत् अस्य अस्ति अस्मिन् इति एव मतुप् सिद्धः . रसादिभ्यः पुनर्वचनम् अन्यनिर्वृत्त्यर्थम् . रसादिभ्यः पुनर्वचनम् क्रियते अन्येषाम् मत्वर्थीयानाम् प्रतिषेधार्थम् . मतुप् एव यथा स्यात् . ये अन्ये मत्वर्थीयाः प्राप्नुवन्ति ते मा भूवन् इति . न एतत् अस्ति प्रयोजनम् . दृश्यन्ते हि अन्ये रसादिभ्यः मत्वर्थीयाः . रसिकः नटः . उर्वशी वै रूपिणी अप्सरसाम् . स्पर्शिकः वायुः इति .
5.2.96 
P II.395.2 - 4 R IV.163 इह कस्मात् न भवति : चिकीर्षा अस्य अस्ति , जिहीर्षा अस्य अस्ति इति . प्राण्यङ्गात् इति वक्तव्यम् . तत् तर्हि वक्तव्यम् . न वक्तव्यम् . कस्मात् न भवति : चिकीर्षा अस्य अस्ति , जिहीर्षा अस्य अस्ति इति . अनभिधानात् .
5.2.97 
P II.395.6 - 396.5 R IV.163 - 165 सिध्मादिषु यानि अकारान्तानि तेभ्यः लचा मुक्ते इनिठनौ प्रप्नुतः इनिठनौ च न इष्येते . लच् अन्यतरस्याम् इति समुच्चयः . लच् अन्यतरस्याम् इति समुच्चयः अयम् न विभाषा . लच् च मतुप् च . कथम् पुनः एतत् ज्ञायते लच् अन्यतरस्याम् इति समुच्चयः अयम् न विभाषा इति . पिच्छादिभ्यः तुन्दादीनाम् नानायोगकरणम् ज्ञापकम् असमावेशस्य . यत् अयम् पिच्छादिभ्यः तुन्दादीनाम् नानायोगम् करोति तत् ज्ञापयति आचार्यः समुच्चयः अयम् न विभाषा इति . यदि विभाषा स्यात् नानायोगकरणम् अनर्थकम् स्यात् . तुन्दादीनि अपि पिच्छादिषु एव पठेत् . न एतत् अस्ति ज्ञापकम् . अस्ति हि अन्यत् नानायोगकरणे प्रयोजनम् . किम् . तुन्दादिषु यानि अनकारान्तानि तेभ्यः इनिठनौ यथा स्याताम् . यानि तर्हि अकारान्तानि तेषाम् पाठः किमर्थः . ज्ञापकार्थः एव . अपरः आह : पिच्छादिभ्यः तुन्दादीनाम् नानायोगकरणम् ज्ञापकम् असमावेशस्य . यत् अयम् तुन्दादिभ्यः पिच्छादीनाम् नानायोगम् करोति तत् ज्ञापयति आचार्यः समुच्चयः अयम् न विभाषा इति . यदि विभाषा स्यात् नानायोगकरणम् अनर्थकम् स्यात् . पिच्छादीनि अपि तुन्दादिषु एव पठेत् . न एतत् अस्ति ज्ञापकम् . अस्ति हि अन्यत् नानायोगकरणे प्रयोजनम् . किम् . पिच्छादिषु यानि अनकारान्तानि तेभ्यः इनिठनौ यथा स्याताम् . यानि तर्हि अकारान्तानि तेषाम् पाठः किमर्थः . ज्ञापकार्थः एव . वस्य च पुनर्वचनम् सर्वविभाषार्थम् . वस्य खलु अपि पुनर्वचनम् क्रियते सर्वविभाषार्थम् . केशात् वः अन्यतरस्याम् इति . एतत् एव ज्ञापयति आचार्यः समुच्चयः अयम् न विभाषा इति . द्युद्रुभ्याम् नित्यार्थम् एके अन्यतरस्याङ्ग्रहणम् इच्छन्ति . कथम् . विभाषामध्ये अयम् योगः क्रियते . विभाषामध्ये ये विधयः नित्याः ते भवन्ति इति .
5.2.100
P II.396.7 - 13 R IV.165 नप्रकरणे दद्र्वाः ह्रस्वत्वम् च . नप्रकरणे दद्र्वाः उपसङ्ख्यानम् कर्तव्यम् ह्रस्वत्वम् च नप्रकरणे दद्र्वाः ह्रस्वत्वम् च वक्तव्यम् . दद्रुणः . अत्यल्पम् इदम् उच्यते . शाकीपलालीदद्रूणाम् ह्रस्वत्वम् च इति वक्तव्यम् . शाकिनम् , पलालिनम् , दद्रुणम् . विष्वक् इति उत्तरपदलोपः च अकृतसन्धेः . विष्वक् इति उपसङ्ख्यानम् कर्तव्यम् उत्तरपदलोपः च अकृतसन्धेः वक्तव्यः . विष्वक् गतानि अस्य विषुणः .
5.2.101
P II.396.15 - 16 R IV.166 वृत्तेः च . वृत्तेः च इति वक्तव्यम् . वार्त्तम् .
5.2.102
P II.396.19 - 22 R IV.166 किमर्थम् तपःशब्दात् विन् विधीयते न असन्तात् इति एव सिद्धम् . तपसः विन्वचनम् अण्विधानात् . तपसः विन्वचनम् क्रियते . तपःशब्दात् अन् विधीयते . सः विशेषविहितः सामान्य्विहितम् विनम् बाधेत .
5.2.103
P II.396.19 - 22 R IV.166 किमर्थम् तपःशब्दात् विन् विधीयते न असन्तात् इति एव सिद्धम् . तपसः विन्वचनम् अण्विधानात् . तपसः विन्वचनम् क्रियते . तपःशब्दात् अन् विधीयते . सः विशेषविहितः सामान्य्विहितम् विनम् बाधेत .
5.2.107
P II.397.5 - 7 R IV.167 अयम् मधुशब्दः अस्ति एव द्रव्यपदार्थकः अस्ति रसवाची . आतः च रसवाची अपि . मधुनि एव हि मधु इदम् मधुरम् इति प्रसज्यते . तत् यः रसवाची तस्य इदम् ग्रहणम् . यदि हि द्रव्यपदार्थकस्य ग्रहणम् स्यात् इह अपि प्रसज्येत . मधु अस्मिन् घटे अस्ति .
5.2.109
P II.397.12 - 20 R IV.168 - 169 वप्रकरणे मणिहिरण्याभ्याम् उपसङ्ख्यानम् . वप्रकरणे मणिहिरण्याभ्याम् उपसङ्ख्यानम् वक्तव्यम् . मणिवः . हिरण्यवः . छन्दसि ईवनिपौ च . छन्दसि ईवनिपौ च वक्तव्यौ वः च मतुप् च . रथीः अभूत् मुद्गलनी ग्विष्टौ . सुमङ्गलीः इय्म् वधुः . ऋतवानम् . मघवानम् ईमहे . उत् वा च उद्वती च . मेधारथाभ्याम् इरनिरचौ . मेधारथाभ्याम् इरनिरचौ वक्तव्यौ . मेधिरः . रथिरः . अपरः आह : वाप्रकरणे अन्येभ्यः अपि दृश्यते इति वक्तव्यम् . बिम्बावम् . कुररावम् इष्टकावम् .
5.2.112
P II.397.22 - 24 R IV.169 वलच्प्रकरणे अन्येभ्यः अपि ड्र्श्यते . वलच्प्रकरणे अन्येभ्यः अपि ड्र्श्यते इति वक्तव्यम् . भ्रातृवलः . पुत्रवलः . उत्सङ्गवलः .
5.2.115
P II.398.2 - 11 R IV.169 - 170 इनिठनोः एकाक्षरात् प्रतिषेधः . इनिठनोः एकाक्षरात् प्रतिषेधः वक्तव्यः : स्ववान् , खवान् . अत्यल्पम् इदम् उच्यते . एकाक्षरात् कृतः जातेः सप्तम्याम् च न तौ स्मृतौ . एकाक्षरात् : स्ववान् , खवान् . कृतः : कारकवान् , हारकवान् . जातेः : वृक्षवान् , प्लक्षवान् , व्याघ्रवान् , सिँहवान् . सप्तम्याम् च न तौ . दण्डाः अस्याम् शालायाम् सन्ति इति . यदि कृतः न इति उच्यते कार्यी कार्यिकः इति न सिध्यति . तथा च यदि जातेः न इति उच्यते तुण्डली तुण्डलिकः इति न सिध्यति . एवम् तर्हि न अयम् समुच्चयः कृतः च जातेः च इति . किम् तर्हि . जातिविशेषणम् कृद्ग्रहणम् : कृत् या जातिः इति . कथम् कारकवान् , हारकवान् . अनभिधानात् न भविष्यति . यदि एवम् न अर्थः अनेन . कथम् स्ववान् , वृक्षवान् , सिँहवान् , व्याघ्रवान् दण्डाः अस्याम् शालायाम् सन्ति इति . अनभिधानात् न भविष्यति .
5.2.116
P II.398.13 - 17 R IV.170 शिखादिभ्यः इनिः वक्तव्यः इकन् यवखदादिषु . किम् प्रयोजनम् . नियमार्थम् . इनिः एव शिखादिभ्यः इकन् एव यव्खदादिभ्यः . शिखायवखदादिभ्यः नियमस्य अवचनम् निवर्तकत्वात् . शिखायवखदादिभ्यः नियमस्य अवचनम् . किम् कारणम् . निवर्तकत्वात् . किम् निवर्तकम् . अनभिधानम् .
5.2.118
P II.398.19 - 399.2 R IV.170 - 171 नित्यग्रहणम् किमर्थम् . विभाषा मा भूत् . न एतत् अस्ति प्रयोजनम् . पूर्वस्मिन् एव योगे विभाषाग्रहणम् निवृत्तम् . एवम् तर्हि सिद्धे सति यत् नित्यग्रहणम् करोति तत् ज्ञापयति आचार्यः प्राक् एतस्मात् योगात् विभाषा इति अनुवर्तते . अथ अतः इति अनुवर्तते उताहो न . किम् च अतः . यदि अनुवर्तते एकगविकः न सिध्यति . समासान्ते कृते भविष्यति . एवम् अपि गौशकटिकः न सिध्यति . अथ निवृत्तम् इह अपि प्राप्नोति . गोविँशतिः अस्य अस्ति इति . निवृत्तम् . कस्मात् न भवति : गोविँशतिः अस्य अस्ति इति . अनभिधानात् न भविष्यति .
5.2.120
P II.399.4 R IV.171 यप्प्रकरणे अन्येभ्यः अपि दृश्यते . यप्प्रकरणे अन्येभ्यः अपि दृश्यते इति वक्तव्यम्. हिम्याः पर्वताः . गुण्याः ब्राह्मणाः .
5.2.122
P II.399.7 - 400.8 R IV.171 - 172 छन्दोविन्प्रकरणे अष्टृआमेखलाद्वयोभयरुजाहृदयानाम् दीर्घः च . छन्दोविन्प्रकरणे अष्टृआमेखलाद्वयोभयरुजाहृदयानाम् दीर्घः च इति वक्तव्यम् . अष्ट्रावी . मेखलावी . द्वयावी . उभयावी . रुजावी . हृदयावी . मर्मणः च इति वक्तव्यम् . ममावी . सर्वत्र आमयस्य . सर्वत्र आमयस्य उपसङ्ख्यानम् कर्तव्यम् . आमयावी . शृङ्गवृन्दाभ्याम् आरकन् . शृङ्गवृन्दाभ्याम् आरकन् वक्तव्यः . शृङ्गारकः . वृदारकः . फलबर्हाभ्याम् इनच् . फलबर्हाभ्याम् इनच् वक्तव्यः . फलिनः . बर्हिणः . हृदयात् चालुः अन्यतरस्याम् . हृदयात् चालुः वक्तव्यः अन्यतरस्याम् . हृदयालुः . हृदयी . हृदयिकः . हृदयवान् . शीतोष्णतृप्रेभ्यः तत् न सहते . शीतोष्णतृप्रेभ्यः तत् न सहते इति चालुः वक्तव्यः . शीतालुः . उष्णालुः . तृप्रालुः . हिमात् चेलुः . हिमात् चेलुः वक्तव्यः तत् न सहते इति एतस्मिन् अर्थे . हिमेलुः . बलात् च ऊलः . बलात् च ऊलः वक्तव्यः तत् न सहते इति एतस्मिन् अर्थे . बलूलः . वातात् समूहे च . वातात् समूहे च तत् न सहते इति एतस्मिन् अर्थे ऊलः वक्तव्यः . वातूलः . पर्वमरुद्भ्याम् तप् . पर्वमरुद्भ्याम् तप् वक्तव्यः . पर्वतः . मरुत्तः . ददातिवृत्तम् वा . ददातिवृत्तम् वा पुनः एतत् भविष्यति . मरुद्भिः दत्तः मरुत्तः .
5.2.125
P II.400.10 - 11 R IV.173 कुत्सिते इति वक्तव्यम् . यः हि सम्यक् बहु भाषते वाग्मी इति एव सः भवति . तत् तर्हि वक्तव्यम् . न वक्तव्यम् . नानायोगकरणसामर्थ्यात् न भविष्यति .
5.2.126
P II.400.13 - 14 R IV.173 इह कस्मात् न भवति . स्वम् अस्य अस्ति इति . न एषः दोषः . न अयम् प्रत्ययार्थः . किम् तर्हि प्रकृतिविशेषणम् एतत् . स्वामिन् ऐश्वर्ये निपात्यते इति .
5.2.129
P II.400.16 R IV.174 पिशाचात् च इति वक्तव्यम् . पिशाचकी वैश्रवणः .
5.2.135
P II.400.18 - 401.10 R IV.174 - 176 इनिप्रकरणे बलात् बाहूरुपूर्वपदात् उपसङ्ख्यानम् . इनिप्रकरणे बलात् बाहूरुपूर्वपदात् उपसङ्ख्यानम् कर्तव्यम् . बाहुबली . ऊरुबली . सर्वादेः च . सर्वादेः च इनिः वक्तव्यः . सर्वधनी . सर्वबीजी . सर्वकेशी . अर्थात् च असन्निहिते . अर्थात् च असन्निहिते इनिः वक्तव्यः . अर्थी . असन्निहिते इति किमर्थम् . अर्थवान् . तदन्तात् च . तदन्तात् च इति वक्तव्यम् . धान्यार्थी . हिरण्यार्थी . किमर्थम् तदन्तात् इति उच्यते न तदन्तविधिना सिद्धम् . ग्रहणवता प्रातिपदिकेन तदन्तविधिः प्रतिषिध्यते . एवर्म् तर्हि इनन्तेन सह समासः भविष्यति . धान्येन अर्थी धान्यार्थी . सः हि समासः न प्राप्नोति . यदि पुनः अयम् अर्थयतेः णिनिः स्यात् . एवम् अपि क्रियाम् एव कुर्वाणे स्यात् . तूष्णीम् अपि आसीनः यः तत्समर्थानि आचरति सः अभिप्रायेण गम्यते अर्थ्यम् अनेन इति . एवम् तर्हि अयम् अर्थशब्दः अस्ति एव द्रव्यपदार्थकः . तत् यथा अर्थवान् अयम् देशः इति उच्यते यस्मिन् गावः सस्यानि च वर्तन्ते . अस्ति क्रियापदार्थकः भावसाधनः . अर्थनम् अर्थः इति . तत् यः क्रियापदार्थकः तस्य इदम् ग्रहणम् . एवम् च कृत्वा अर्थिकप्रत्यर्थिकौ अपि सिद्धौ भवतः .
5.3.1  
P II.402.2 - 13 R IV.177 - 178 विभक्तित्वे किम् प्रयोजनम् . विभक्तित्वे प्रयोजनम् इत्प्रतिषेधः . इदानीम् . न विभक्तौ तुस्माः इति इत्प्रतिषेधः सिद्धः भवति . यदि एवम् किमः अत् क्व प्रेप्स्यन् दीप्यसे क्व अर्धमासाः . अत्र अपि प्राप्नोति . तौ च उक्तम् . किम् उक्तम् . विभक्तौ तवर्गप्रतिषेधः अतद्धिते इति . इदमः विभक्तिस्वरः च . इदमः विभक्तिस्वरः च प्रयोजनम् . इतः . इह . इदमः तृतीयादिः विभक्तिः उदात्ता भवति इति एषः स्वरः भवति . त्यदादिविधयः च . त्यदादिविधयः च प्रयोजनम् . यतः . यत्र . विभक्तौ इति त्यदादिविधयः सिद्धाः भवन्ति .
5.3.2  
P II.402.15 -20 R IV.178 बहुग्रहणे सङ्ख्याग्रहणम् . बहुग्रहणे सङ्ख्याग्रहणम् कर्तव्यम् . इह मा भूत् . बहौ . बहोः इति . अथ किमर्थम् किमः उपसङ्ख्यानम् क्रियते न सर्वनाम्नः इति एव सिद्धम् . द्व्यातिप्रतिषेधात् किमः उपसङ्ख्यानम् . द्व्यातिप्रतिषेधात् किमः उपसङ्ख्यानम् क्रियते . अद्व्यादिभ्यः इति प्रतिषेधे प्राप्ते किमः उपसङ्ख्यानम् क्रियते .
5.3.5  
P II.403.2 - 15 R IV.178 - 179 क्व अयम् नकारः श्रूयते . न क्व चित् श्रूयते . लोपः अस्य भवति नलोपः प्रातिपदिकान्तस्य इति . यदि न क्व चित् श्रूयते किमर्थम् उच्चार्यते . अनेकाल्शित् सर्वस्य इति सर्वादेशः यथा स्यात् . क्रियमाणे अपि नकारे सर्वादेशः न प्राप्नोति . किम् कारणम् . नलोपे कृते एकाल्त्वात् . इदम् इह सम्प्रधार्यम् . नलोपः क्रियताम् सर्वादेशः इति . किम् अत्र कर्तव्यम् . परत्वात् नलोपः . असिद्धः नलोपः . तस्य असिद्धत्वात् सर्वादेशः भवति . परिगणितेषु कार्येषु नलोपः असिद्धः न च इदम् तत्र परिगण्यते . एवम् तर्हि आनुपूर्व्या सिद्धम् एतत् . न अकृते सर्वादेशे प्रातिपदिकसञ्ज्ञा प्राप्नोति न च अकृतायाम् प्रातिपदिकसञ्ज्ञायाम् नलोपः प्राप्नोति . तत् आनुपूर्व्या सिद्धम् . न एतत् अस्ति प्रयोजनम् . अलः अन्त्यस्य विधयः भवन्ति इति अकारस्य अकारवचने प्रयोजनम् न अस्ति इति कृत्वा अन्तरेण नकारम् सर्वादेशः भविष्यति . अस्ति अन्यत् अकारस्य अकारवचने प्रयोजनम् . किम् . ये अन्ये अकारादेशाः प्राप्नुवन्ति तद्बाधनार्थम् . तत् यथा मः राजि समः क्वौ इति मकारस्य मकारवचनसामर्थ्यात् अनुस्वारादयः न भवन्ति . तस्मात् नकारः कर्तव्यः . न कर्तव्यः . क्रियते न्यासे एव .प्रश्लिष्टनिर्देशः अयम् अ अ अ इति . सः अनेकाल्शित् सर्वस्य इति सर्वादेशः भविष्यति . तस्मिन् आदेशः स्यात् . इदमा थकारादिम् विशेषयिष्यामः . इदमः यः थकारादिः इति .
5.3.7  
P II.404.3 - 23 R IV.180 - 182 इदम् विचार्यते : इमे तसिलादयः विभक्त्यादेशः वा स्युः परे वा इति . कथम् च आदेशः स्युः कथम् वा परे . यदि पञ्चम्याः सप्तम्याः इति षष्ठी तदा आदेशाः . अथ पञ्चमी ततः परे . कुतः सन्देहः . समानः निर्देशः . कः च अत्र विशेषः . तसिलादयः विभक्त्यादेशाः चेत् सुब्लुक्स्वरगुणदीर्घैत्त्वौत्त्वस्मायादिविधिप्रतिषेधः . तसिलादयः विभक्त्यादेशाः चेत् सुब्लुक्स्वरगुणदीर्घैत्त्वौत्त्वस्मायादिविधिप्रतिषेधः वक्तव्यः . सुब्लुक् . ततस्त्यः . यतस्त्यः . तत्रत्यः . यत्रत्यः . सुपः धातुप्रातिपदिकयोः इति सुब्लुक् प्राप्नोति . सुब्लुक् . स्वर . यदा . तदा . अनुदात्तौ सुप्पितौ इति एषः स्वरः प्राप्नोति . स्वर . गुण . कस्मात् . कुतः . घेः ङिति इति गुणः प्राप्नोति . गुण . दीर्घ . तस्मिन् . तर्हि . अतः दीर्घः यञि सुपि च इति दीर्घत्वम् प्राप्नोति . दीर्घ . एत्त्व. तेषु . तत्र . बहुवचने झलि एत् इति एत्त्वम् प्राप्नोति . एत्त्व . औत्त्व . कस्मिन् . कुत्र . इदुद्भ्याम् औत् अत् च घेः इति औत्त्वम् प्राप्नोति . औत्त्व . स्मायादिविधिः . तस्मात् . ततः . तस्मिन् . तत्र . ङसिङ्योः स्मात्स्मिनौ इत् स्मादयः प्राप्नुवन्ति . पञ्चमीनिर्देशात् सिद्धम् . सन्तु परे . यदि परे समानशब्दानाम् प्रतिषेधः वक्तव्यः . तस्मात् तस्यति . यस्मात् तस्यति . पञ्चम्यन्तस्य तसेः तसिल् भवति इति तसिल् प्राप्नोति . अनादेशे स्वार्थविज्ञानात् समानशब्दाप्रतिषेधः . अनादेशे स्वार्थविज्ञानात् समानशब्दाप्रतिषेधः . अनर्थकः प्रतिषेधः अप्रतिषेधः . तसिल् कस्मात् न भवति . स्वार्थविज्ञानात् . पञ्चम्यन्तात् परस्य तसेः स्वार्थे वर्तमानस्य तसिला भवितव्यम् . न च अत्र पञ्चम्यन्तात् परः तसिः स्वार्थे वर्तते .
5.3.8  
P II.405.2 - 8 R IV.182 - 183 किमर्थम् तसेः तसिल् उच्यते . तसेः तसिल्वचनम् स्वरार्थम् . तसेः तसिल्वचनम् क्रियते स्वरार्थम् . लिति प्रत्ययात् पूर्वम् उदात्तम् भवति इति एषः स्वरः यथा स्यात् . ननु च अयम् तसिल् तसिम् बाधिष्यते . न सिध्यति . परत्वात् तसिः प्राप्नोति . तसिलः अवकाशः . ततः हीयते . ततः अवरोहति . तसेः अवकाशः . ग्रामतः आगच्छति . नगरतः आगच्छति . इह उभयम् प्राप्नोति . ततः आगच्छति . यतः आगच्छति . परत्वात् तसिः प्राप्नोति . तस्मात् सुष्थु उच्यते तसेः तसिल्वचनम् स्वरार्थम् इति .
5.3.9  
P II.405.10 - 12 R IV.183 पर्यभिभ्याम् च इति यत् उच्यते तत् सर्वोभयार्थे द्रष्टव्यम् . यावत् सर्वतः तावत् परितः . यावत् उभयतः तावत् अभितः .
5.3.10 
P II.404.3 - 23 R IV.180 - 182 इदम् विचार्यते : इमे तसिलादयः विभक्त्यादेशः वा स्युः परे वा इति . कथम् च आदेशः स्युः कथम् वा परे . यदि पञ्चम्याः सप्तम्याः इति षष्ठी तदा आदेशाः . अथ पञ्चमी ततः परे . कुतः सन्देहः . समानः निर्देशः . कः च अत्र विशेषः . तसिलादयः विभक्त्यादेशाः चेत् सुब्लुक्स्वरगुणदीर्घैत्त्वौत्त्वस्मायादिविधिप्रतिषेधः . तसिलादयः विभक्त्यादेशाः चेत् सुब्लुक्स्वरगुणदीर्घैत्त्वौत्त्वस्मायादिविधिप्रतिषेधः वक्तव्यः . सुब्लुक् . ततस्त्यः . यतस्त्यः . तत्रत्यः . यत्रत्यः . सुपः धातुप्रातिपदिकयोः इति सुब्लुक् प्राप्नोति . सुब्लुक् . स्वर . यदा . तदा . अनुदात्तौ सुप्पितौ इति एषः स्वरः प्राप्नोति . स्वर . गुण . कस्मात् . कुतः . घेः ङिति इति गुणः प्राप्नोति . गुण . दीर्घ . तस्मिन् . तर्हि . अतः दीर्घः यञि सुपि च इति दीर्घत्वम् प्राप्नोति . दीर्घ . एत्त्व. तेषु . तत्र . बहुवचने झलि एत् इति एत्त्वम् प्राप्नोति . एत्त्व . औत्त्व . कस्मिन् . कुत्र . इदुद्भ्याम् औत् अत् च घेः इति औत्त्वम् प्राप्नोति . औत्त्व . स्मायादिविधिः . तस्मात् . ततः . तस्मिन् . तत्र . ङसिङ्योः स्मात्स्मिनौ इत् स्मादयः प्राप्नुवन्ति . पञ्चमीनिर्देशात् सिद्धम् . सन्तु परे . यदि परे समानशब्दानाम् प्रतिषेधः वक्तव्यः . तस्मात् तस्यति . यस्मात् तस्यति . पञ्चम्यन्तस्य तसेः तसिल् भवति इति तसिल् प्राप्नोति . अनादेशे स्वार्थविज्ञानात् समानशब्दाप्रतिषेधः . अनादेशे स्वार्थविज्ञानात् समानशब्दाप्रतिषेधः . अनर्थकः प्रतिषेधः अप्रतिषेधः . तसिल् कस्मात् न भवति . स्वार्थविज्ञानात् . पञ्चम्यन्तात् परस्य तसेः स्वार्थे वर्तमानस्य तसिला भवितव्यम् . न च अत्र पञ्चम्यन्तात् परः तसिः स्वार्थे वर्तते .
5.3.14 
P II.405.14 - 22 R IV.183 इह कस्मात् न भवति . सः . तौ . ते . भवदादिभिः योगे इति वक्तव्यम् . के पुनः भवदादयः . भवान् . दीर्घायुः . देवानाम्प्रियः . आयुष्मान् इति . सः भवान् . तत्र भवान् . ततः भवान् . तम् भवन्तम् . तत्र भवन्तम् . ततः भवन्तम् . तेन भवता . तत्र भवता ततः भवता . तस्मै भवते . तत्र भवते . ततः भवते . तस्मात् भवतः . तत्र भवतः . ततः भवतः . तस्मिन् भवति . तत्र भवति . ततः भवति . सः दीर्घायुः . तत्र दीर्घायुः . ततः दीर्घायुः . तम् दीर्घायुषम् . तत्र दीर्घायुषम् . ततः दीर्घायुषम् . सः देवानाम्प्रियः . तत्र देवानाम्प्रियः . ततः देवानाम्प्रियः . तम् देवानाम्प्रियम् . तत्र देवानाम्प्रियम् . ततः देवानाम्प्रियम् . सः आयुष्मान् . तत्र आयुष्मान् . ततः आयुष्मान् . तम् आयुष्मन्तम् . तत्र आयुष्मन्तम् . ततः आयुष्मन्तम् .
5.3.17 
P II.406.2 - 3 R IV.184 अधुना इति किम् निपात्यते . इदमः अश्भावः धुना च प्रत्ययः इदमः वा लोपः अधुना च प्रत्ययः . अस्मिन् काले अधुन .
5.3.18 
P II.406.5 - 10 R IV.184 इदानीम् . इदमः तृतीयादिविभक्तिः उदात्ता भवति इति एषः स्वरः प्राप्नोति . दानीम् इति निपातनात् स्वरसिद्धिः . दानीम् इति निपातनात् स्वरसिद्धिः भविष्यति . आद्युदात्तनिपातनम् करिष्यते . सः निपातनस्वरः विभक्तिस्वरस्य बाधकः भविष्यति . उक्तम् वा . किम् उक्तम् . आदौ सिद्धम् इति .
5.3.19 
P II.406.12 - 14 R IV.184 तदः दावचनम् अनर्थकम् विहितत्वात् . तदः दावचनम् अनर्थकम् . किम् कारणम् . विहितत्वात् . विहितः अत्र प्रत्ययः सर्वैकान्यकिँयत्तदः काले दा इति .
5.3.20 
P II.406.16 - 18 R IV.184 तयोः इति प्रातिपदिकनिर्देशः . तयोः इति प्रातिपदिकनिर्देशः द्रष्टव्यः . द्वेष्यम् विजानीयात् :योगयोः वा प्रत्यययोः वा इति . तत् आचार्यः सुहृत् भूत्वा अन्वाचष्टे : तयोः इति प्रातिपदिकनिर्देशः इति .
5.3.22 
P II.407.2 - 408.2 R IV.185 - 186 सद्यः इति किम् निपात्यते . समानस्य सभावः द्यः च अहनि . समानस्य सभावः निपात्यते द्यः च प्रत्ययः अहनि अभिधेये . समाने अहनि सद्यः . परुत् परारि इति किम् निपात्यते . पूर्वपूर्वतयोः परभावः उदारी च सँवत्सरे . पूर्वपूर्वतयोः परभावः निपात्यते उदारी च प्रत्ययौ सँवत्सरे अभिधेये . पूर्वस्मिन् सँवत्सरे परुत् . पूर्वतरे सँवत्सरे परारि . ऐषमः इति किम् निपात्यते . इदमः समसण् . इदमः समसण् प्रत्ययः निपात्यते सँवत्सरे अभिधेये . अस्मिन् सँवत्सरे ऐषमः . परेद्यवि इति किम् निपात्यते . परस्मात् एद्यवि अहनि . परस्मात् एद्यवि प्रत्ययः निपात्यते अहनि अभिधेये . परस्मिन् अहनि परेद्यवि . अद्य इति किम् निपात्यते . इदमः अश्भावः द्यः च . इदमः अश्भावः निपात्यते द्यः च प्रत्ययः अहनि अभिधेये . अस्मिन् अहनि अद्य . पूर्वेद्युः अन्येद्युः अन्यतरेद्युः इतरेद्युः अपरेद्युः अधरेद्युः उभयेद्युः उत्तरेद्युः इति किम् निपात्यते . पूर्वान्यान्यतरेरापराधरोभयोत्तरेभ्यः एद्युसुच् . पूर्वान्यान्यतरेरापराधरोभयोत्तरेभ्यः एद्युसुच् प्रत्ययः निपात्यते अहनि अभिधेये . पूर्वस्मिन् अहनि पूर्वेद्युः . अन्यस्मिन् अहनि अन्येद्युः . अन्यतरस्मिन् अहनि अन्यतरेद्युः . इतरस्मिन् अहनि इतरेद्युः . अपरस्मिन् अहनि अपरेद्युः . अधरस्मिन् अहनि अधरेद्युः . उभयोः अह्नोः उभयेद्युः . उत्तरस्मिन् अहनि उत्तरेद्युः . द्युः च उभयात् . उभयशब्दात् द्युः च वक्तव्यः . तस्मात् मनुष्येभ्यः उभयद्युः .
5.3.27 
P II.408.5 R IV.187 इह कस्मात् न भवति . पूर्वस्मिन् देशे वसति इति . न एषः देशः . देशविशेषणम् एतत् .
5.3.28 
P II.408.7 - 22 R IV.188 -190 किमर्थम् अतसुच् क्रियते न तसुच् एव क्रियते . तत्र अयम् अपि अर्थः . स्वरार्थः चकारः न कर्तव्यः भवति . प्रत्ययस्वरेण एव सिद्धम् . का रूपसिद्धिः : दक्षिणतः ग्रामस्य . उत्तरतः ग्रामस्य . दक्षिणोत्तरशब्दौ अकारान्तौ . तसुशब्दः प्रत्ययः . भवेत् सिद्धम् यदा अकारान्तौ . यतु तु खलु आकारान्तौ तदा न सिध्यति . तदा अपि सिद्धम् . कथम् . पुँवद्भावेन . कथम् पुँवद्भावः . तसिलादिषु आ कृत्वसुचः इति . न सिध्यति . भाषितपुँस्कस्य पुँवद्भावः न च एतौ भाषितपुँस्कौ . ननु च भो दक्षिणशब्दः उत्तरशब्दः च पुँसि भाष्येते . समानायाम् आकृतौ यत् भाषितपुँस्कम् इति उच्यते आकृत्यन्तरे च एतौ भाषितपुँस्कौ . दक्षिणा उत्तरा इति दिक्शब्दौ . दक्षिणः उत्तरः इति व्यवस्थाशब्दौ . यदि पुनः दिक्शब्दाः अपि व्यवस्थाशब्दाः स्युः . कथम् यानि दिगपदिष्टानि कार्याणि . दिशः यदा व्यवस्थाम् वक्ष्यन्ति . यदि तरि यः यः दिशि वर्तते सः सः दिक्शब्दः रमणीयादिषु अतिप्रसङ्गः भवति . रमणीया दिक् शोभना दिक् इति . अथ मतम् एतत् दिशि दृष्टः दिग्दृष्टः दिग्दृष्टः शब्दः दिक्शब्दः दिशम् यः न व्यभिचरति इति रमणीयादिषु अतिप्रसङ्गः न भवति . udf
प.ु.0भावः तु प्राप्नोति . एवम् तर्हि सर्वनाम्नः वृत्तिमात्रे udf
प.ु.0भावः वक्तव्यः दक्षिणोत्तरपूर्वाणाम् इति एवमर्थम् . विशेषणार्थम् तर्हि . क्व विशेषणार्थेन अर्थः . षष्ठी अतसर्थप्रत्ययेन इति . षष्ठी तसर्थप्रत्ययेने इति उच्यमाने इह अपि स्यात् . ततः ग्रामात् . यतः ग्रामात् इति .
5.3.31 
P II.409.2 - 4 R IV.191 उपरि उपरिष्टात् इति किम् निपात्यते . ऊर्ध्वस्य उपभावः रिलिष्टातिलौ च . ऊर्ध्वस्य उपभावः रिलिष्टातिलौ च प्रत्ययौ निपात्येते . उपरि उपरिष्तात् .
5.3.32 
P II.409.6 - 16 R IV.191 पश्चात् इति किम् निपात्यते . अपरस्य पश्चभावः आतिः च प्रतययः . अपरस्य पश्चभावः निपात्यते आतिः च प्रतययः . पश्चात् . दिक्पूर्वपदस्य च . दिक्पूर्वपदस्य च अपरस्य पश्चभावः वक्तव्यः आतिः च प्रतययः . दक्षिणपश्चात् . उत्तरपश्चात् . अर्धोत्तरपदस्य च समासे . अर्धोत्तरपदस्य च समासे अपरस्य पश्चभावः वक्तव्यः . दक्षिणपश्चार्धः . उत्तरपश्चार्धः . अर्धे च . अर्धे च परतः अपरस्य पश्चभावः वक्तव्यः . पश्चार्धः .
5.3.35 
P II.409.18 - 20 R IV.191 अपञ्चम्याः इति प्राक् असः . अपञ्चम्याः इति यत् उच्यते प्राक् असः तत् द्रष्टव्यम् . द्वेष्यम् विजानीयात् : अविशेषेण उत्तरम् अपञ्चम्याः इति . तत् आचार्यः सुहृत् भूत्वा अन्वाचष्टे : अपञ्चम्याः इति प्राक् असः इति .
5.3.36 
P II.410.2 - 5 R IV.191 किमर्थः चकारः . स्वरार्थः . चितः अन्तः उदात्तः भवति इति अन्तोदात्तत्वम् यथा स्यात् . न एतत् अस्ति प्रयोजनम् . एकाच् अयम् . तत्र न अर्थः स्वरार्थेन चकारेण अनुबन्धेन . प्रत्ययस्वरेण एव सिद्धम् . विशेषणार्थः तर्हि . क्व विशेषणार्थेन अर्थः . अन्यारादितरर्तेदिक्शब्दाञ्चूऊत्तरपदाजाहियुक्ते .
5.3.42 
P II.410.7 - 15 R IV.192 - 193 विधार्थे इति उच्यते . कः विधार्थः नाम . विधायाः अर्थः विधार्थः . यदि एवम् एका गोविधा . एका हस्तिविधा . अत्र अपि प्राप्नोति . एवम् तर्हि धाविधानम् धात्वर्थपृथग्भावे . धाविधानम् धात्वर्थपृथग्भावे इति वक्तव्यम् . कः पुनः धात्वर्थपृथग्भावः . किम् यत् तत् देवदत्तः कँसपात्र्याम् पाणिना ओदनम् भुङ्क्ते इति . न इति आह . कारकपृथक्त्वम् एतत् . यत् तर्हि तत् काल्ये भुङ्के सायम् भुङ्क्ते इति . न इति आह . कालपृथक्त्वम् एतत् . यत् तर्हि शीतम् भुङ्क्ते उष्णम् भुङ्क्ते इति . न इति आह . गुणपृथक्त्वम् एतत् . कः तर्हि धात्वर्थपृथग्भावः . कारकाणाम् प्रवृत्तिविशेषः क्रिया . यदि एवम् क्रियाप्रकारे अयम् भवति . विधयुक्तगताः च प्रकारे भवन्ति . एवँविधम् . एवँयुक्तम् . एवङ्गतम् . एवम्प्रकारम् इति .
5.3.44 
P II.410.17 - 20 R IV.194 सहभावे ध्यमुञ् . सहभावे ध्यमुञ् वक्तव्यः . एइकध्यम् राशिम् कुरु . सः तर्हि वक्तव्यः . न वक्तव्यः . अधिकरणविचाले इति उच्यते न च सः एव अधिकरणविचालः यत् एकम् अनेकम् क्रियते . यत् अपि अनेकम् एकम् क्रियते सः अपि अधिकरणविचालः .
5.3.45 
P II.411.2 - 3 R IV.194 - 195 धमुञन्तात् स्वार्थे डदर्शनम् . धमुञन्तात् स्वार्थे डः दृश्यते सः च विधेयः . पथि द्वैधानि . सँशये द्वैधानि .
5.3.47 
P II.411.5 - 10 R IV.195 पाशपि कुत्सितग्रहणम् . पाशपि कुत्सितग्रहणम् कर्तव्यम् . वैयाकरणपाशः . याज्ञिकपाशः . यः हि यापयितव्यः याप्यः तत्र मा भूत् इति . अथ वैयाकरणः शरीरेण कृशः व्याकरणेन च शोभनः कर्तव्यः वैयाकरणपाशः इति . न कर्तव्यः . कथम् . यस्य भावात् द्रव्ये शब्दनिवेशः तदभिधाने तद्गुणे वक्तव्ये प्रत्ययेन भवितव्यम् . न च कार्श्यस्य भावात् द्रव्ये वैयाकरणशब्दः .
5.3.48 
P II.411.12 - 15 R IV.195 पूरणग्रहणम् शक्यम् अकर्तुम् . न हि अपूरणः तीयशब्दः अस्ति यत्र दोषः स्यात् . ननु च अयम् अस्ति मुखतीयः पार्श्वतीयः इति . अर्थवद्ग्रहणे न अनर्थकस्य इति एवम् अस्य न भविष्यति . उत्तरार्थम् तर्हि पूरणग्रहणम् कर्तव्यम् . प्राक् एकादशभ्यः अच्छन्दसि इति पूरणात् यथा स्यात् .
5.3.52 
P II.411.17 - 412.10 R IV.19196 - 197 एकात् आकिनिचि द्विबह्वर्थे प्रत्ययविधानम् . एकात् आकिनिचि द्विबह्वर्थे प्रत्ययः विधेयः . एकाकिनौ . एकाकिनः इति . किम् पुनः कारणम् न सिध्यति . एकशब्दः अयम् सङ्ख्यापदम् सङ्ख्यायाः च सङ्ख्येयम् अर्थः . सिद्धम् तु सङ्ख्यादेशवचनात् . सिद्धम् एतत् . कथम् . द्विबह्वर्थायाः सङ्ख्यायाः एकशब्दः आदेशः वक्तव्यः . असहायस्य वा . असहायस्य वा एकशब्दः आदेशः वक्तव्यः . असहायः एकाकी . असहायौ एकाकिनौ . असहायाः एकाकिनः . सिध्यति . सूत्रम् तर्हि भिद्यते . यथान्यासम् एव अस्तु . ननु च उक्तम् एकात् आकिनिचि द्विबह्वर्थे प्रत्ययविधानम् इति . न एषः दोषः . अयम् एकशब्दः अस्ति एव सङ्ख्यापदम् . तत् यथा एकः द्वौ बहवः इति . अस्ति अन्यार्थे वर्तते . तत् यथा सधमादः द्युम्नः एकाः ताः . अन्याः इति अर्थः . अस्ति असहायवाची . तत् यथा . एकाग्नयः . एकहलानि . एकाकिभिः क्षुद्रकैः जितम् इति . तत् यः असहायवाची तस्य एषः प्रयोगः .
5.3.55 
P II.413.2 - 414.14 R IV.197 - 205 अतिशायने इति उच्यते . किम् इदम् अतिशायने इति . देश्याः सूत्रनिबन्धाः क्रियन्ते . यावत् ब्रूयात् प्रकर्षे अतिशये इति तावत् अतिशायने इति . कस्य पुनः प्रकर्षे प्रत्ययः उत्पद्यते . ङ्याप्प्रातिपदिकात् इति वर्तते . ङ्याप्प्रातिपदिकस्य प्रकर्षे . ङ्याप्प्रातिपदिकम् वै शब्दः न च शब्दस्य प्रकर्षापकर्षौ स्तः . शब्दे असम्भवात् अर्थे कार्यम् विज्ञास्यते . कः पुनः ङ्याप्प्रातिपदिकार्थः . द्रव्यम् . न वै द्रव्यसय प्रकर्षे इष्यते . एवम् तर्हि गुणः . एवम् अपि गुणग्रहणम् कर्तव्यम् . द्रव्यम् अपि ङ्याप्प्रातिपदिकार्थः गुणः अपि . तत्र कुतः एतत् गुणस्य प्रकर्षे भविष्यति न पुनः द्रव्यस्य प्रकर्षे इति . क्रियमाणे च अपि गुणग्रहणे समानगुणग्रहणम् कर्तव्यम् शुक्लात् कृष्णे मा भूत् इति . न तर्हि इदानीम् इदम् भवति : अध्वर्युः वै श्रेयान् . पापीयान् प्रतिप्रस्थाता . अन्धानाम् काणतमः इति . समानगुणे एषा स्पर्धा भवति . अध्वर्युः वै श्रेयान् अन्येभ्यः प्रशस्येभ्यः . पापीयान् प्रतिप्रस्थाता अन्येभ्यः पापेभ्यः . अन्धानाम् काणतमः इति कणिः अयम् सौक्ष्म्ये वर्तते . सर्वे इमे किम् चित् पश्यन्ति . अयम् एषाम् काणतमः इति . अदूरविप्रकर्षे इति वक्तव्यम् . इह मा भूत् . महान् सर्षपः . महान् हिमवान् इति . जातेः न इति वक्तव्यम् . इह मा भूत् : वृक्षः अयम् प्लक्षः अयम् इति . न तर्हि इदानीम् इदम् भवति : गोतरः . गोतरा . अश्वतरः इति . न एषः जातेः प्रकर्षः . कस्य तर्हि . गुणस्य . गौः अयम् शकटम् वहति . गोतरर्ः अयम् यः शकटम् वहति सीरम् च . गौः इयम् या समाम् समाम् विजायते . गोतरा इयम् या समाम् समाम् विजायते स्त्रीवत्सा च . अश्वः अयम् यः चत्वारि योजनानि गच्छति . अश्वतरः अयम् यः अष्टौ योजनानि गच्छति . तथा तिङः च इति अत्र क्रियाग्रहणम् कर्तव्यम् साधनप्रकर्षे मा भूत् . न एषः दोषः . यत् तावत् उच्यते गुणग्रहणम् कर्तव्यम् इति . न कर्तव्यम् . यस्य प्रकर्षः अस्ति तस्य प्रकर्षे भविष्यति . गुणस्य च एव प्रकर्षः न द्रव्यस्य . कथम् ज्ञायते . एवम् हि दृश्यते लोके . इह समाने आयामे विस्तारे पटस्य अन्यः अर्घः भवति काशिकस्य अन्यः माथुरस्य . गुणान्तरम् खलु अपि शिल्पिनः उत्पादयमानाः द्रव्यान्तरेण प्रक्षालयन्ति . अन्येन शुद्धम् धौतकम् कुर्वन्ति अन्येन शैफालिकम् अन्येन माध्यमिकम् . यत् अपि उच्यते क्रियमाणे च अपि गुणग्रहणे समानगुणग्रहणम् कर्तव्यम् शुक्लात् कृष्णे मा भूत् इति . न कर्तव्यम् . समानगुणे एव स्पर्धा भवति . नहि आढ्याभिरूपौ स्पर्धेते . वाचकेन खलु अपि उत्पत्तव्यम् न च शुक्लात् कृष्णे प्रत्ययः उत्पद्यमानः वाचकः स्यात् . यत् अपि उच्यते अदूरविप्रकर्षे इति वक्तव्यम् इति . न वक्तव्यम् . अदूरविप्रकर्षे एव स्पर्धा भवति . न हि निष्कधनः शतनिष्कधनेन स्पर्धते . यत् अपि उच्यते जातेः न इति वक्तव्यम् इति . न वक्तव्यम् . जननेन या प्राप्यते सा जातिः न च एतस्य अर्थस्य प्रकर्षापकर्षौ स्तः . यत् अपि उच्यते तिङः च इति अत्र क्रियाग्रहणम् कर्तव्यम् साधनप्रकर्षे मा भूत् इति . न कर्तव्यम् . साधनम् वै द्रव्यम् न च द्रव्यस्य प्रकर्षापकर्षौ स्तः . किम् पुनः एकम् शौक्ल्यम् आहोस्वित् नाना . किम् च अतः . यदि एकम् प्रकर्षः न उपपद्यते . न हि तेन एव तस्य प्रकर्षः भवति . अथ नाना समानगुणग्रहणम् कर्तव्यम् शुक्लात् कृष्णे मा भूत् इति . अस्ति एकम् शौक्ल्यम् तत् तु विशेषवत् . किङ्कृतः विशेषः . अल्पत्वमहत्त्वकृतः . अथ वा पुनः अस्तु एकम् निर्विशेषम् च . ननु च उक्तम् प्रकर्षः न उपपद्यते . न हि तेन एव तस्य प्रकर्षः भवति इति . गुणान्तरेण प्रच्छादात् प्रकर्षः भविष्यति . अथ वा पुनः अस्तु नाना . ननु च उक्तम् समानगुणग्रहणम् कर्तव्यम् शुक्लात् कृष्णे मा भूत् इति . न कर्तव्यम् . समानगुणे एव स्पर्धा भवति . नहि आढ्याभिरूपौ स्पर्धेते . वाचकेन खलु अपि उत्पत्तव्यम् न च शुक्लात् कृष्णे प्रत्ययः उत्पद्यमानः वाचकः स्यात् . कारितार्थः भविष्यति . नृपे . अस्तु वा अपि तरः तस्मात् . न अपशब्दः भविष्यति . वाचकः चेत् प्रयोक्तव्यः वाचकः चेत् प्रयुज्यताम् .
5.3.57 
P II.416.17 - 417.7 R IV.212 - 215 द्विवचने इति उच्यते . तत्र इदम् न सिध्यति . दन्तोष्ठस्य दन्ताः स्निग्धतराः . पाणिपादस्य पादौ सुकुमारतरौ . अस्माकम् च देवदत्तस्य च देवदत्तः अभिरूपतरः इति . यदि पुनः द्व्यर्थोपपदे इति उच्येत . तत्र अयम् अपि अर्थः . विभज्योपपदग्रहणम् न कर्तव्यम् . इह अपि शङ्काश्यकेभ्यः पाटलिपुत्रकाः अभिरूपतराः इति द्व्यर्थोपपदे इति एव सिद्धम् . न एवञ्जातीयका द्व्यर्थता शक्या विज्ञातुम् . इह अपि प्रस्ज्येत . शङ्काश्यकानाम् पाटलिपुत्रकाणाम् च पाटलिपुत्रकाः अभिरूपतमाः इति . अवश्यम् खलु अपि विभज्योपपदग्रहणम् कर्तव्यम् यः हि बहूनाम् विभागः तदर्थम् . शङ्काश्यकेभ्यः च पाटलिपुत्रकेभ्यः च माथुराः अभिरूपतराः इति . तत् तर्हि द्व्यर्थोपपदे इति वक्तव्यम् . न वक्तव्यम् . न इदम् पारिभाषिकस्य द्विवचनस्य ग्रहणम् . किम् तर्हि अन्वर्थग्रहणम् . उच्यते वचनम् . द्वयोः अर्थयोः वचनम् द्विवचनम् इति . एवम् अपि तरबीयसुनोः एकद्रव्यस्य उत्कर्षापकर्षयोः उपसङ्ख्यानम् . तरबीयसुनोः एकद्रव्यस्य उत्कर्षापकर्षयोः उपसङ्ख्यानम् वक्तव्यम् . परुत् भवान् पटुः आसीत् . पटुतरः च ऐषमः इति . सिद्धम् तु गुणप्रधानत्वात् . सिद्धम् एतत् . कथम् . गुणप्रधानत्वात् . गुणप्रधानः अयम् निर्देशः क्रियते . गुणान्तरयोगात् च अन्यत्वम् भवति . तत् यथा तम् एव गुणान्तरयुक्तम् वक्तारः भवन्ति अन्यः भवान् सँवृत्तः इति .
5.3.58 
P II.417.9 - 12 R IV.215 एवकारः किमर्थः . नियमार्थः . न एतत् अस्ति प्रयोजनम् . सिद्धे विधिः आरभ्यमाणः अन्तरेण एवकारम् नियमार्थः भविष्यति . इष्टतः अवधारणार्थः तर्हि . यथा एवम् विज्ञायेत . अजादी गुणवचनात् एव इति . मा एवम् विज्ञायि . अजादी एव गुणवचनात् इति . किम् च स्यात् न व्यञ्जनादी गुणवचनात् स्याताम् . सत् अर्थात् सप्तमीनिर्दिष्टम् भविष्यति .
5.3.66 
P II.418.6 - 25 R IV.217 - 220 स्त्रीलिङ्गेन निर्देशः क्रियते एकवचनान्तेन च . तेन स्त्रीलिङ्गात् एव उत्पत्तिः स्यात् एकवचनान्तात् च . पुन्नपुँसकलिङ्गात् द्विवचनबहुवचनान्तात् च न स्यात् . न एषः दोषः . न अयम् प्रत्ययार्थः . किम् तर्हि . प्रकृत्यर्थविशेषणम् एतत् . प्रशँसायाम् यत् प्रातिपदिकम् वर्तते तस्मात् रूपप् भवति . कस्मिन् अर्थे . स्वार्थे इति . स्वार्थिकाः च प्रकृतितः लिङ्गवचनानि अनुवर्तन्ते . प्रकृतेः लिङ्गवचनाभावात् तिङ्प्रकृतेः अम्भाववचनम् . प्रकृतेः लिङ्गवचनाभावात् तिङ्प्रकृतेः रूपपः अम्भावः वक्तव्यः . पचतिरूपम् . पचतोरूपम् . पचन्तिरूपम् इति . सिद्धम् तु क्रियाप्रधानत्वात् . सिद्धम् एतत् . कथम् . क्रियाप्रधानत्वात् . क्रियाप्रधानम् आख्यातम् एका च क्रिया . द्रव्यप्रधानम् नाम . कथम् पुनः ज्ञयते क्रियाप्रधानम् आख्यातम् भवति द्रव्यप्रधानम् नाम इति . यत् क्रियाम् पृष्टः तिङा आचष्टे . किम् देवदत्तः करोति . पचति इति . द्रव्यम् पृष्टः कृता आचष्टे . कतरः देवदत्तः . यः कारकः हारकः इति . यदि तर्हि एका क्रिया द्विवचनबहुवचनानि न सिद्यन्ति . पचतः . पचन्ति इति . न एतानि क्रियापेक्षाणि . किम् तर्हि साधनापेक्षाणि . इह अपि तर्हि प्राप्नुवन्ति . पचतिरूपम् . पचतोरूपम् . पचन्तिरूपम् इति . तिङा उक्तत्वात् तस्य अभिसम्बन्धस्य न भविष्यति . एकवचनम् अपि तर्हि न प्राप्नोति . समयात् भविष्यति . द्विवचनबहुवचनानि अपि तर्हि समयात् प्राप्नुवन्ति . एवम् तर्हि एकवचनम् उत्सर्गः करिष्यते . तस्य द्विबह्वोः द्विवचनबहुवचने अपवावौ भविष्यतः . एवम् अपि नपुँसकत्वम् वक्तव्यम् . न वक्तव्यम् . लिङ्गम् अशिष्यम् लोकाश्रयत्वात् लिङ्गस्य . पिबेत् .
5.3.67 
P II.419.8 - 420.17 R IV.222 - 226 ईषदसमाप्तौक्रियाप्रधानत्वात् लिङ्गवचनानुपपत्तिः . ईषदसमाप्तौ क्रियाप्रधानत्वात् लिङ्गवचनयोः अनुपपत्तिः . पटुकल्पः . पटुकल्पौ . पटुकल्पाः इति . एकः अयम् अर्थः ईषदसमाप्तिः नाम . तस्य एकत्वात् एकवचनम् प्राप्नोति . प्रकृत्यर्थविशेषणत्वाद् सिद्धम् . सिद्धम् एतत् . कथम् . न अयम् प्रत्ययार्थः . किम् तर्हि प्रकृत्यर्थविशेषणम् एतत् . ईषदसमाप्तौ यत् प्रातिपदिकम् वर्तते तस्मात् कल्पबादयः भवन्ति . कस्मिन् अर्थे . स्वार्थे इति . स्वार्थिकाः च प्रकृतितः लिङ्गवचनानि अनुवर्तन्ते . प्रकृत्यर्थे चेत् लिङ्गवचनानुपपत्तिः . प्रकृत्यर्थे चेत् लिङ्गवचनयोः अनुपपत्तिः . गुडकल्पा द्राक्षा . तैलकल्पा प्रसन्ना . पयस्कल्पा यवागूः इति . सिद्धम् तु तत्सम्बन्धे उत्तरपदार्थे प्रत्ययवचनात् . सिद्धम् एतत् . कथम् . तत्सम्बन्धे ईषदसमाप्तिसम्बन्ध् ए उत्तरपदार्थे प्रत्ययः भवति इति वक्तव्यम् . सिध्यति . सूत्रम् तर्हि भिद्यते . यथान्यासम् एव अस्तु . ननु च उक्तम् ईषदसमाप्तौक्रियाप्रधानत् वात् लिङ्गवचनानुपपत्तिः इति . परिहृतम् एतत् प्रकृत्यर्थविशेषणत्वाद् सिद्धम् इति . ननु च उक्तम् प्रकृत्यर्थे चेत् लिङ्गवचनानुपपत्तिः इति . न एषः दोषः . आचार्यप्रवृत्तिः ज्ञापयति स्वार्थिकाः अतिवर्तन्ते अपि लिङ्गवचनानि इति यत् अयम् णचः स्त्रियाम् अञ् इति स्त्रीग्रहणम् करोति . यदि एतत् ज्ञाप्यते बहुगुडः द्राक्षा . बहुतैलम् प्रसन्ना . बहुपयः यवागूः इति अत्र अपि प्राप्नोति . न अपि अतिवर्तन्ते . किम् पुनः इह उदाहरणम् . पटुकल्पः . मृदुकल्पः इति . न एतत् अस्ति . निर्ज्ञातस्य अर्थस्य समाप्तिः वा भवति विसमाप्तिः वा गुणः च अनिर्ज्ञातः . इदम् तर्हि . गुडकल्पा द्राक्षा . तैलकल्पा प्रसन्ना . पयस्कल्पा यवागूः इति . द्रव्यम् अपि अनिर्ज्ञातम् . इदम् तर्हि . कृतकल्पम् . भुक्तकल्पम् . पीतकल्पम् इति . क्तान्तात् प्रत्ययविधानानुपपत्तिः क्तस्य भूतकाललक्षणत्वात् कल्पादीनाम् च असमाप्तिवचनात् . क्तान्तात् प्रत्ययविधानेः अनुपपत्तिः . किम् कारणम् . क्तस्य भूतकाललक्षणत्वात् . भूतकाललक्षणः क्तः . कल्पादीनाम् च असमाप्तिवचनात् . विसमाप्तिवचनाः च कल्पादयः . न च अस्ति सम्भवः यत् भूतकालः च स्यात् असमाप्तिः च इति . सिद्धम् तु आशँसायाम् भूतवद्वचनात् . सिद्धम् एतत् . कथम् . आशँसायाम् भूतवत् च इति एवम् अत्र क्तः भविष्यति . इदम् च अपि उदाहरणम् पटुकल्पः . मृदुकल्पः इति . ननु च उक्तम् निर्ज्ञातस्य अर्थस्य समाप्तिः वा भवति विसमाप्तिः वा गुणः च अनिर्ज्ञातः इति . लोकतः व्यवहारम् दृष्ट्वा गुणस्य निर्ज्ञानम् . तत् यथा पटुः अयम् ब्राह्मणः इति उच्यते यः लघुना उपायेन अथान् साधयति . पटुकल्पः अयम् इति उच्यति यः न तथा साधयति . इदम् च अपि उदाहरणम् गुडकल्पा द्राक्षा . तैलकल्पा प्रसन्ना . पयस्कल्पा यवागूः इति . ननु च उक्तम् द्रव्यम् अपि अनिर्ज्ञातम् इति . लोकतः द्रव्यम् अपि निर्ज्ञातम् .
5.3.68 
P II.420.19 - 422.4 R IV.226 - 229 विभाषाग्रहणम् किमर्थम् . विभाषा बहुच् यथा स्यात् . बहुचा मुक्ते वाक्यम् अपि यथा स्यात् . न एतत् अस्ति प्रयोजनम् . प्रकृता महाविभाषा . तया वाक्यम् भविष्यति . इदम् तर्हि प्रयोजनम् . कल्पादयः अपि यथा स्युः इति . एतत् अपि न अस्ति प्रयोजनम् . बहुच् उच्यते कल्पादयः अपि . तत् उभयम् वचनात् भविष्यति . न एवम् शक्यम् . अक्रियमाणे हि विभाषाग्रहणे अनवकाशः बहुच् कल्पादीन् बाधेत . कल्पादयः अपि अनवकाशाः . ते वचनात् भविष्यन्ति . सावकाशाः कल्पादयः . कः अवकाशः . तिङन्तानि अवकाशः . अथ सुब्ग्रहणम् किमर्थम् . सुबन्तात् उत्पत्तिः यथा स्यात् . प्रातिपदिकात् मा भूत् इति . न एतत् अस्ति प्रयोजनम् . न अस्ति अत्र विशेषः सुबन्तात् उत्पत्तौ सत्याम् प्रातिपदिकात् वा . यदि एवम् इह अपि न अर्थः सुब्ग्रहणेन . सुपः आत्मनः क्यच् इति . इह अपि न अस्ति अत्र विशेषः सुबन्तात् उत्पत्तौ सत्याम् प्रातिपदिकात् वा . अयम् अस्ति विशेषः . सुबन्तात् उत्पत्तौ सत्याम् पदसञ्ज्ञा सिद्धा भवति . प्रातिपदिकात् उत्पत्तौ सत्याम् पदसञ्ज्ञा न प्राप्नोति . ननु च प्रातिपदिकात् अपि उत्पत्तौ सत्याम् पदसञ्ज्ञा सिद्धा . कथम् . आरभ्यते नः क्ये इति . तत् च अवश्यम् कर्तव्यम् सुबन्तात् उत्पत्तौ नियमार्थम् . तत् एव प्रातिपदिकात् उत्पत्तौ सत्याम् विध्यर्थम् भविष्यति . इदम् तर्हि प्रयोजनम् . सुबन्तात् उत्पत्तिः यथा स्यात् . तिङन्तात् मा भूत् इति . एतत् अपि न अस्ति प्रयोजनम् . ङ्याप्प्रातिपदिकात् इति वर्तते . अतः उत्तरम् पठति . बहुचि सुब्ग्रहणात् पूर्वत्र तिङः विधानम् . बहुचि सुब्ग्रहणम् क्रियते पूर्वत्र तिङः विधिः यथा विज्ञायेत . न एतत् अस्ति प्रयोजनम् . प्रकृतम् तिङ्ग्रहणम् अनुवर्तते . क्व प्रकृतम् . अतिशायने तमबिष्ठनौ . तिङः च इति . एवम् तर्हि बहुचि सुब्ग्रहणम् पूर्वत्र तिङः विधानात् . बहुचि सुब्ग्रहणम् क्रियते . किम् कारणम् . पूर्वत्र तिङः विधानात् . पूर्वत्र तिङः च इति अनुवर्तते . तत् इह अपि प्राप्नोति . ननु च तिङ्ग्रहणम् निवर्तेत . अवश्यम् उत्तरार्थम् अनुवर्त्यम् अव्ययसर्वनाम्नाम् अकच् प्राक् टेः इति पचतकि जल्पतकि इति एवमर्थम् . यदि सुब्ग्रहणम् क्रियते स्वरः न सिध्यति . बहुपटव्ः एवम् स्वरः प्रसज्येत बहुपट्वः इति च इष्यते . पठिष्यति हि आचार्यः चितः सप्रकृतेः बह्वकजर्थम् इति . स्वरः कथम् . स्वरः प्रातिपदिकत्वात् . सुब्लुकि कृते प्रातिपदिकत्वात् स्वरः भविष्यति . अथ तुग्रहणम् किमर्थम् . तुग्रहणम् नित्यपूर्वार्थम् . तुग्रहणम् क्रियते नित्यम् पूर्वः यथा स्यात् . विभाषा मा भूत् इति . न एतत् अस्ति प्रयोजनम् . न विभाषाग्रहणेन पूर्वम् अभिसम्बध्यते . किम् तर्हि . बहुच् अभिसम्बध्यते : विभाषा बहुच् भवति इति . यदा च भवति तदा पूर्वः भवति . इदम् तर्हि प्रयोजनम् . प्राक् उत्पत्तेः यत् लिङ्गम् वचनम् च तत् उत्पन्ने अपि प्रत्यये यथा स्यात् . बहुगुडः द्राक्षा . बहुतैलम् प्रसन्ना . बहुपयः यवागूः इति . एतत् अपि न अस्ति प्रयोजनम् . स्वाऋथिकः अयम् स्वार्थिकाः च प्रकृतितः लिङ्गवचनानि अनुवर्तन्ते . एवम् तर्हि सिद्धे सति यत् तुग्रहणम् करोति तत् ज्ञापयति आचार्यः स्वार्थिकाः अतिवर्तन्ते अपि लिङ्गवचनानि इति . किम् एतस्य ज्ञापने प्रयोजनम् . गुडकल्पा द्राक्षा , तैलकल्पा प्रसन्ना , पयस्कल्पा यवागूः इति एतत् सिद्धम् भवति . अपि भवति . अस्य प्रकर्षः अस्ति . तस्य प्रकर्षे भविष्यति . कस्य च प्रकर्षः अस्ति. प्रकृतेः एव .
5.3.71 
P II.422.16 - 21 R IV.230 किम् अयम् सुबन्तस्य प्राक् टेः भवति आहोस्वित् ङ्याप्प्रातिपदिकस्य . कुतः सन्देहः . उभयम् प्रकृतम् . अन्यतरत् शक्यम् विशेषयितुम् . किम् च अतः . यदि सुबन्तस्य युष्मकाभिः अस्मकाभिः युष्मकासु अस्मकासु युवकयोः आवकयोः इति न सिध्यति . अथ प्रातिपदिकस्य त्वयका मयका त्वयकि मयकि इति अत्र अपि प्राप्नोति . अस्तु सुबन्तस्य . कथम् युष्मकाभिः अस्मकाभिः युष्मकासु अस्मकासु युवकयोः आवकयोः इति . अनोकारसकारभकारादौ इति वक्तव्यम् . (5.3.71 - 72.2) P II.422.22 - 423.2 R IV.230 - 231 अकच्प्रकरणे तूष्णीमः काम् . अकच्प्रकरणे तूष्णीमः काम् वक्तव्यः . आसितव्यम् किल तूष्णीकाम् एतत् पश्यतः चिन्तितम् . शीले कः मलोपः च . शीले कः मलोपः च वक्तव्यः . तूष्णीशीलः . तूष्णीकः . (5.3.71 - 72.3) P II.423.3 - 8 R IV.231 इह भिनत्ति छिनत्ति इति शनमि कृते शप् प्राप्नोति . बहुकृतम् बहुभुक्तम् बहुपीतम् इति बहुचि कृते कल्पादयः प्राप्नुवन्ति . उच्चकैः नीचकैः अकचि कृते कादयः प्राप्नुवन्ति . ननु च श्नम्बहुजकचः अपवादाः ते बाधकाः भविष्यन्ति . श्नम्बहुजकक्षु नानादेशत्वात् उत्सर्गप्रतिषेधः . श्नम्बहुजकक्षु नानादेशत्वात् उत्सर्गप्रतिषेधः वक्तव्यः . समानदेशैः अपवादैः उत्सर्गाणाम् बाधनम् भवति . नानादेशत्वात् न प्राप्नोति . भवति पूर्वविप्रतिषेधेन . प्लक्षकन्यग्रोदकौ . प्लक्षन्यग्रोधकौ इति .
5.3.72 
P II.422.16 - 21 R IV.230 किम् अयम् सुबन्तस्य प्राक् टेः भवति आहोस्वित् ङ्याप्प्रातिपदिकस्य . कुतः सन्देहः . उभयम् प्रकृतम् . अन्यतरत् शक्यम् विशेषयितुम् . किम् च अतः . यदि सुबन्तस्य युष्मकाभिः अस्मकाभिः युष्मकासु अस्मकासु युवकयोः आवकयोः इति न सिध्यति . अथ प्रातिपदिकस्य त्वयका मयका त्वयकि मयकि इति अत्र अपि प्राप्नोति . अस्तु सुबन्तस्य . कथम् युष्मकाभिः अस्मकाभिः युष्मकासु अस्मकासु युवकयोः आवकयोः इति . अनोकारसकारभकारादौ इति वक्तव्यम् . (5.3.71 - 72.2) P II.422.22 - 423.2 R IV.230 - 231 अकच्प्रकरणे तूष्णीमः काम् . अकच्प्रकरणे तूष्णीमः काम् वक्तव्यः . आसितव्यम् किल तूष्णीकाम् एतत् पश्यतः चिन्तितम् . शीले कः मलोपः च . शीले कः मलोपः च वक्तव्यः . तूष्णीशीलः . तूष्णीकः . (5.3.71 - 72.3) P II.423.3 - 8 R IV.231 इह भिनत्ति छिनत्ति इति शनमि कृते शप् प्राप्नोति . बहुकृतम् बहुभुक्तम् बहुपीतम् इति बहुचि कृते कल्पादयः प्राप्नुवन्ति . उच्चकैः नीचकैः अकचि कृते कादयः प्राप्नुवन्ति . ननु च श्नम्बहुजकचः अपवादाः ते बाधकाः भविष्यन्ति . श्नम्बहुजकक्षु नानादेशत्वात् उत्सर्गप्रतिषेधः . श्नम्बहुजकक्षु नानादेशत्वात् उत्सर्गप्रतिषेधः वक्तव्यः . समानदेशैः अपवादैः उत्सर्गाणाम् बाधनम् भवति . नानादेशत्वात् न प्राप्नोति . भवति पूर्वविप्रतिषेधेन . प्लक्षकन्यग्रोदकौ . प्लक्षन्यग्रोधकौ इति .
5.3.74 
P II.424.2 - 24 R IV.232 - 237 इह कुत्सितकः अनुकम्पितकः इति स्वशब्देन उक्तत्वात् तस्य अर्थस्य प्रत्ययः न प्राप्नोति . न एषः दोषः . कुत्सितस्य अनुकम्पायाम् भविष्यति अनुकम्पितस्य कुत्सायाम् . अथ वा स्वार्थम् अभिधायः शब्दः निरपेक्षः द्रव्यम् आह समवेतम् . समवेतस्य च वचने लिङ्गम् वचनम् विभक्तिम् च . अभिधाय तान् विशेषान् अपेक्षमाणः च कृत्स्नमात्मानम् प्रियकुत्सनादिषु पुनः प्रवर्तते असौ विभक्त्यन्तः . कथम् पुनः इदम् विज्ञायते : कुत्सितादीनाम् अर्थे इति आहोस्वित् कुत्सितादिसमानाधिकरणात् इति . कः च अत्र विशेषः . कुत्सिदादीनाम् अर्थे चेत् लिङ्गवचनानुपपत्तिः . कुत्सिदादीनाम् अर्थे चेत् लिङ्गवचनयोः अनुपपत्तिः . पटुकम् . पटुका . पटुकः . पटुकौ . पटुकाः इति . एकः अयम् अर्थः कुत्सितम् नाम . तस्य एकत्वात् एकवचनम् एव प्राप्नोति . अस्ति तर्हि कुत्सितादिसमानाधिकरण् आत् इति . कुत्सिदादिसमानाधिकरणात् इति चेत् अतिप्रसङ्गः यथा टाबादिषु . कुत्सिदादिसमानाधिकरणात् इति चेत् अतिप्रसङ्गः भवति यथा टाबादिषु . कथम् च टाबादिषु . उक्तम् तत्र स्त्रीसमानाधिकरणात् इति चेत् भूतादिषु अतिप्रसङ्गः इति . एवम् इह अपि कुत्सिदादिसमानाधिकरणात् इति चेत् अतिप्रसङ्गः भवति . इदम् घृतकम् . इदम् तैलकम् . इदम्शब्दात् अपि प्राप्नोति . सिद्धम् तु येन कुत्सितादिवचनम् तद्युक्तात् स्वार्थे प्रत्ययविधानात् . सिद्धम् एतत् . कथम् . येन कुत्सितादयः अर्थाः गम्यन्ते तद्युक्तात् स्वार्थे प्रत्ययः भवति इति वक्तव्यम् . सिध्यति . सूत्रम् तर्हि भिद्यते . यथान्यासम् एव अस्तु . ननु च उक्तम् कुत्सिदादीनाम् अर्थे चेत् लिङ्गवचनानुपपत्तिः इति . न एषः दोषः . न अयम् प्रत्ययार्थः . किम् तर्हि प्रकृत्यर्थविशेषणम् एतत् . कुत्सितादिषु यत् प्रातिपदिकम् वर्तते तस्मात् कादयः भवन्ति . कस्मिन् अर्थे . स्वार्थे . स्वाऋथिकाः च प्रकृतितः लिङ्गवचनानि अनुवर्तन्ते .
5.3.83 
P II.425.2 - 12 R IV.237 चतुर्थ्यात् . चतुर्थ्यात् लोपः वक्तव्यः . बृहस्पतिदत्तकः . बृहस्पतिकः . प्रजापतिदत्तकः . प्रजापतिकः . अनजादौ च . अनजादौ च लोपः वक्तव्यः . देवदत्तकः . देवकः . यज्ञदत्तकः . यज्ञकः . लोपः पूर्वपदस्य च . पूर्वपदस्य च लोपः वक्तव्यः . देवदत्तकः . दत्तकः . यज्ञदत्तकः . दत्तकः . अप्रत्यये तथा एव इष्टः . देवदत्तः . दत्तः . यज्ञदत्तः . दत्तः . उवर्णात् लः इलस्य च . उवर्णात् इलस्य च लोपः वक्तव्यः . भानुदत्तकः . भानुलः . वसुदत्तकः . वसुलः . (5.3.83.2) P II.425.13 - 22 R IV.237 - 238 अथ ठग्ग्रहणम् किमर्थम् न इके कृते अजादौ इति एव सिद्धम् . ठग्ग्रहणम् उकः द्वितीयत्वे कविधानार्थम् . ठग्ग्रहणम् क्रियते उकः द्वितीयत्वे कविधिः यथा स्यात् . वायुदत्तकः . वायुकः . पितृदत्तकः . पितृकः . अजादिलक्षणे हि माथिकादिवत् प्रसङ्गः . अजादिलक्षणे हि माथिकादिवत् प्रसज्येत . तत् यथ मथितम् पण्यम् अस्य माथितिकः इति अकारलोपे कृते तान्तात् इति कादेशः न भवति एवम् इह अपि न स्यात् . द्वितीयात् अचः लोपे सन्ध्यक्षरद्वितीयत्वे तदादेः लोपवचनम् . द्वितीयात् अचः लोपे कर्तव्ये सन्ध्यक्षरद्वितीयत्वे तदादेः लोपः वक्तव्यः . लहोडः . लहिकः . कहोडः . कहिकः .
5.3.84 
P II.426.2 - 15 R IV.238 - 240 वरुणादीनाम् च तृतीयात् सः च अकृतसन्धीनाम् . वरुणादीनाम् च तृतीयात् लोपः उच्यते . सः च अकृतसन्धीनाम् वक्तव्यः . सुपर्याशीर्दत्तः . सुपरिकः , सुपरियः , सुपरिलः . इह षडङ्गुलिः षडिकः इति अजादिलोपे कृते पदसञ्ज्ञा न प्राप्नोति . तत्र कः दोषः . जश्त्वम् न स्यात् . षडिके जश्त्वे उक्तम् . किम् उक्तम् . सिद्धम् अचः स्थानिवत्वात् इति . यदि एवम् वाचिकादिषु पदवृत्तप्रतिषेधः . वाचिकादिषु पदवृत्तस्य प्रतिषेधः वक्तव्यः . सिद्धम् एकाक्षरपूर्वपदानाम् उत्तरपदलोपवचनात् . सिद्धम् एतत् . कथम् . एकाक्षरपूर्वपदानाम् उत्तरपदस्य लोपः वक्तव्यः . इह अपि तर्हि प्राप्नोति . षडङ्गुलिः . षडिकः इति . षषः ठाजादिवचनात् सिद्धम् . षषः ठाजादिवचनात् सिद्धम् एतत् .
5.3.85 
P II.426.18 - 21 R IV.340 किमर्थम् इमौ उभौ अर्थौ निर्दिश्येते न यत् अल्पम् ह्रस्वम् अपि तत् भवति यत् च ह्रस्वम् अल्पम् अपि तत् भवति . न एतयोः आवश्यकः समावेशः . अल्पम् घृतम् . अल्पम् तैलम् इति उच्यते . न कः चित् आह ह्रस्वम् घृतम् . ह्रस्वम् तैलम् इति . तथा ह्रस्वः पटः . ह्रस्वः शाटकः इति उच्यते . न कः चित् आह अल्पः पटः . अल्पः शाटकः इति .5.3.86 
P II.426.18 - 21 R IV.340 किमर्थम् इमौ उभौ अर्थौ निर्दिश्येते न यत् अल्पम् ह्रस्वम् अपि तत् भवति यत् च ह्रस्वम् अल्पम् अपि तत् भवति . न एतयोः आवश्यकः समावेशः . अल्पम् घृतम् . अल्पम् तैलम् इति उच्यते . न कः चित् आह ह्रस्वम् घृतम् . ह्रस्वम् तैलम् इति . तथा ह्रस्वः पटः . ह्रस्वः शाटकः इति उच्यते . न कः चित् आह अल्पः पटः . अल्पः शाटकः इति .
5.3.88 
P II.427.2 - 7 R IV.241 कुटीशमीशुण्डाभ्यः प्रत्ययसन्नियोगेन पुँवद्भावः . कुटीशमीशुण्डाभ्यः प्रत्ययसन्नियोगेन पुँवद्भावः वक्तव्यः . कुटी . कुटीरः . शमी . शमीरः . शुण्डा . शुण्डारः इति . किम् पुनः कारणम् न सिध्यति . स्वार्थिकः अयम् स्वार्थिकाः च प्रकृतितः लिङ्गवचनानि अनुवर्तन्ते . उक्तम् वा . किम् उक्तम् . स्वाऋथिकाः अतिवर्तन्ते अपि लिङ्गवचनानि इति .
5.3.91 
P II.427.9 - 13 R IV.241 वत्सादिभ्यः तनुत्वे कार्श्ये प्रतिषेधः . वत्सादिभ्यः तनुत्वे कार्श्ये प्रतिषेधः वक्तव्यः . कृशः वत्सः वत्सतरः इति मा भूत् इति . सः तर्हि प्रतिषेधः वक्तव्यः . न वक्तव्यः . यस्य गुणस्य हि भावात् द्रव्ये शब्दनिवेशः तदभिधाने तस्मिन् गुणे वक्तव्ये प्रत्ययेन भवितव्यम् . न च कार्श्यस्य सद्भावात् द्रव्ये वत्सशब्दः .
5.3.92 
P II.427.16 - 428.4 R IV. 242 किमादीनाम् द्विबह्वर्थे प्रत्ययविधानात् उपाध्यानर्थक्यम् . किमादीनाम् द्विबह्वर्थे प्रत्ययविधानात् उपाधिग्रहणम् अनर्थकम् . किम् कारणम् . बहिर्धारणम् निर्धारणम् . यावता द्वयोः एकस्य एव बहिर्धारणम् भवति . अपरः आह : बहूनाम् जतिपरिप्रश्ने डतमच् इति अत्र बहुग्रहणम् अनर्थकम् . किम् कारणम् . किम् इति एतत् परिप्रश्ने वर्तते परिप्रश्नः च अनिर्ज्ञाते अनिर्ज्ञातम् च बहुषु . द्व्येकयोः पुनः निर्ज्ञातम् . निर्ज्ञातत्वात् द्व्येकयोः परिप्रश्नः न . परिप्रश्नाभावात् किम् एव न अस्ति . कुतः प्रत्ययः .
5.3.94 
P II.428.6 - 9 R IV.242 - 243 प्राग्वचनम् किमर्थम् . विभाषा यथा स्यात् . प्राग्वचनानर्थक्यम् च विभाषाप्रकरणात् . प्राग्वचनम् अनर्थकम् . किम् कारणम् . प्रकृता महाविभाषा . तय एव सिद्धम् .
5.3.95 
P II.428.11 - 15 R IV.243 अवक्षेपणे कन् विधीयते कुत्सिते कः . कः एतयोः अर्थयोः विशेषः . अवक्षेपणम् करणम् कुत्सितम् कर्म . अवक्षेपणम् वै कुत्सितम् करणम् . तेन यत् कुत्य्स्यते तत् अपि कुत्सितम् भवति . तत्र कुत्सितम् इति एव सिद्धम् भवति . एवम् तर्हि यत् परस्य कुत्सार्थम् उपादीयते तत् इह उदाहरणम् . व्याकरणकेन नाम अयम् गर्वितः . याज्ञिक्येन नाम अयम् गर्वितः . यत् स्वकुत्सार्थम् कुत्सार्थम् उपादीयते तत् तत्र उदाहरणम् . देवदत्तकः . यज्ञदत्तकः .
5.3.98 
P II.428.17 - 20 R IV.243 किमर्थम् मनुष्ये लुप् उच्यते न लुक् एव उच्येत . लिङ्गसिद्ध्यर्थम् लुप् मनुष्ये . लिङ्गसिद्ध्यर्थम् मनुष्ये लुप् उच्यते . चञ्चा इव चञ्चा . वध्रिका इव वध्रिका . खरकुटी इव खरकुटी . किमर्थम् मनुष्ये लुप् उच्यते न लुक् एव उच्येत: 1.1.72.5
5.3.99 
P II.429.2 - 4 R IV.244 अपण्ये इति उच्यते . तत्र इदम् न सिध्यति . शिवः . स्कन्दः . विशाखः इति . किम् कारणम् . मौर्यैः हिरण्याऋथिभिः अर्चाः प्रकल्पिताः . भवेत् तासु न स्यात् . याः तु एताः सम्प्रतिपूजार्थाः तासु भविष्यति .
5.3.106
P II.429.6 - 9 R IV.244 - 245 तत् इति अनेन किम् प्रतिनिर्दिश्यते . छः . कथम् पुनः समासः नाम छविषयः स्यात् . एवम् तर्हि इवार्थः . यदि तर्हि समासः अपि इवार्थे प्रत्ययः अपि समासेनोक्तत्वात् प्रत्ययः न प्राप्नोति . एवम् तर्हि द्वौ इवार्थौ . कथम् . काकागमनम् इव तालपतनम् इव काकतालम् . काकतालम् इव काकतालीयम् .
5.3.118
P II.429.12 - 16 R IV.245 - 246 अणः गोत्रात् गोत्रवचनम् . अणः गोत्रात् गोत्रग्रहणम् कर्तव्यम् . गोत्रात् इति वक्तव्यम् . इह मा भूत् . आभिजितः मुहूर्तः . आभिजितः स्थालीपाकः इति . गोत्रम् इति च वक्तव्यम् . किम् प्रयोजनम् . आभिजितकः . गोत्राश्रयः वुञ् यथा स्यात् . गोत्रम् इति शक्यम् अकर्तुम् . कथम् आभिजितकः . गोत्रात् अयम् स्वार्थिकः गोत्रम् एव भवति .
5.4.1  
P II.430.2 - 4 R IV.247 पादशतग्रहणम् अनर्थकम् अन्यत्र अपि दर्शनात् . पादशतग्रहणम् अनर्थकम् . किम् कारणम् . अन्यत्र अपि दर्शनात् . अन्यत्र अपि हि वुन् दृश्यते . द्विमोदिकाम् ददाति .
5.4.3  
P II.430.6 - 7 R IV.247 कन्प्रकरणे चञ्चद्ब्र्हतोः उपसङ्ख्यानम् . कन्प्रकरणे चञ्चद्ब्र्हतोः उपसङ्ख्यानम् कर्तव्यम् . चचत्कः . बृहत्कः .
5.4.4  
P II.430.9 - 16 R IV.247 - 248 अनत्यन्तगतौ क्तान्तात् तमादयः पूर्वविप्रतिषिद्धम् . अनत्यन्तगतौ क्तान्तात् तमादयः भवन्ति पूर्वविप्रतिषेधेन . अनत्यन्तगतौ क्तान्तात् कन् भवति इति अस्य अवकाशः अनत्यन्तगतेः वचनम् प्रकर्षस्य अवचनम् . भिन्नकम् . छिन्नकम् . तमादीनाम् अवकाशः प्रकर्षस्य वचनम् अनत्यन्तगतेः अवचनम् . पटुतरः . पटुतमः . उभयवचने उभयम् प्राप्नोति . भिन्नतरकम् . छिन्नतरकम् . तमादयः भवन्ति पूर्वविप्रतिषेधेन . तदन्तात् च स्वार्थे कन्वचनम् . तदन्तात् च स्वार्थे कन् वक्तव्यः . भिन्नतरकम् .
5.4.5  
P II.431.2 - 4 R IV.248 सामिवचने प्रतिषेधानर्थक्यम् प्रकृत्यभिहितत्वात् . सामिवचने प्रतिषेधः अनर्थकः . किम् कारणम् . प्रकृत्यभिहितत्वात् . प्रकृत्यभिहितः सः अर्थः इति कृत्वा कन् न भविष्यति .
5.4.7  
P II.431.6 - 23 R IV.248 - 251 अध्युत्तरपदात् प्रत्ययविधानानुपपत्तिः विग्रहाभावात् . अध्युत्तरपदात् प्रत्ययविधेः अनुपपत्तिः . किम् कारणम् . विग्रहाभावात् . विग्रहपूर्विका तद्धितोत्पत्तिः . न च अध्युत्तरपदेन विग्रहः दृश्यते . तस्मात् तत्र इदम् इति सधीनर् . तस्मात् तत्र इदम् इति सधीनर् प्रत्ययः वक्तव्यः . राजनि इदम् राजाधीनम् . यदि सधीनर् क्रियते सकारस्य इत्सञ्ज्ञा न प्राप्नोति . इह च श्र्यधीनः भ्र्वधीनः इति अङ्गस्य इति इयङुवङौ स्याताम् . सूत्रम् च भिद्यते . यथान्यासम् एव अस्तु . ननु च उक्तम् अध्युत्तरपदात् प्रत्ययविधानानुपपत्तिः विग्रहाभावात् इति . न एषः दोषः . अस्ति कारणम् येन अत्र विग्रहः न भवति . किम् कारणम् . नित्यप्रत्ययः अयम् . के पुनः नित्यप्रत्ययाः . तमादयः प्राक् कनः ञ्यादयः प्राक् वुनः आमादयः प्राक् मयटः बृहतीजात्यन्ताः समासान्ताः च इति . एवम् तर्हि न अयम् प्रत्ययविधिः उपालभ्यते . किम् तर्हि . प्रकृतिः उपालभ्यते . अध्युत्तरपदा प्रकृतिः न अस्ति . किम् कारणम् . विग्रहाभावात् . विग्रहपूर्विका समासवृत्तिः . न च अधिना विग्रहः दृश्यते . एवम् तर्हि बहुव्रीहिः भविष्यति . किम् कृतम् भवति . भवति वै कः चित् अस्वपदविग्रहः अपि बहुव्रीहिः . तत् यथा शोभनम् मुखम् अस्याः सुमुखी इति . न एवम् शक्यम् . इह हि महदधीनम् इति आत्त्वकपौ प्रसज्येयाताम् . एवम् तर्हि अव्ययीभावः भविष्यति . एवम् अपि अधेः पूर्वनिपातः प्राप्नोति . राजदन्तादिषु पाठः करिष्यते . अथ वा सप्तमीसमासः अयम् . अधिः शौण्डादिषु पठ्यते .
5.4.8  
P II.432.2 - 5 R IV.251 दिग्ग्रहणम् किमर्थम् . अस्त्रियाम् इति इयति उच्यमाने प्राचीना ब्राह्मणी अवाचीना शिखा इति अत्र अपि प्रसज्येत . दिग्ग्रहणे पुनः क्रियमाणे न दोषः भवति . अथ स्त्रीग्रहणम् किमर्थम् यावता दिक्शब्दः स्त्रीविषयः एव . भवति वै कः चित् दिक्शब्दः अस्त्रीविषयः अपि . तत् यथा प्राक् प्राचीनम् . प्रत्यक् प्रतीचीनम् . उचक् उदीचीनम् .
5.4.14 
P II.432.7 - 10 R IV.252 स्त्रीग्रहणम् किमर्थम् न स्वार्थिकः अयम् स्वार्थिकाः च प्रकृतितः लिङ्गवचनानि अनुवर्तन्ते . एवम् तर्हि सिद्धे सति यत् स्त्रीग्रहणम् करोति तत् ज्ञापयति आचार्यः स्वार्थिकाः अतिवर्तन्ते अपि लिङ्गवचनानि . किम् एतस्य ज्ञापने प्रयोजनम् . गुडकल्पा द्राक्षा . तैलकल्पा प्रसन्ना पयस्कल्पा यवागूः इति एतत् सिद्धम् भवति .
5.4.19 
P II.432.12 - 433.10 R IV.252 - 256 सकृदादेशे अभ्यावृत्तिग्रहणम् निवर्त्यम् . किम् प्रयोजनम् . पुनः पुनः आवृत्तिः अभ्यावृत्तिः . न च एकस्य पुनः पुनः आवृत्तिः भवति . अथ क्रियाग्रहणम् अनुवर्तते आहोस्वित् न . किम् च अर्थः अनुवृत्त्या . बाढम् अर्थः . इह मा भूत् : एकः भुङ्क्ते इति . अथ अनुवर्तमाने अपि क्रियाग्रहणे इह कस्मात् न भवति . एकः पाकः इति . पूर्वयोः च योगयोः कस्मात् न भवति . द्वौ पाकौ. त्रयः पाकाः . चत्वारः पाकाः . पञ्च पाकाः . दश पाकाः इति . न एतत् क्रियागणनम् . किम् तर्हि . द्रव्यगणनम् एतत् . कथम् . कृदभिहितः भावः द्रव्यवत् भवति इति . इह अपि तर्हि द्रव्यगणनात् न प्राप्नोति . सकृत् भुक्त्वा . सकृत् भोक्तुम् इति . पूर्वयोः च योगयोः द्विः भुक्त्वा द्विः बोक्तुम् त्रिः भुक्त्वा त्रिः भोक्तुम् पञ्चकृत्वा भुक्त्वा पञ्चकृत्वा भोक्तुम् दशकृत्वा भुक्त्वा दशकृत्वा भोक्तुम् इति द्रव्यगणनान् न प्राप्नोति . यदि खलु अपि पुनः पुनः आवृत्तिः अभ्यावृत्तिः द्विः आवृत्ते सकृत् इति स्यात् त्रिः आवृत्ते द्विः इति . एवम् तर्हि अनुवर्तते अभ्यावृत्तिग्रहणम् न तु पुनः पुनः आवृत्तिः अभ्यावृत्तिः . किम् तर्हि अभिमुक्ःई प्रवृत्तिः अभ्यावृत्तिः . पूर्वा च परे प्रति अभिमुक्ःई परे च पूर्वाम् प्रति अभिमुख्यौ . यत् अपि उच्यते अनुवर्तमाने अपि क्रियाग्रहणे इह कस्मात् न भवति . एकः पाकः इति . पूर्वयोः च योगयोः कस्मात् न भवति . द्वौ पाकौ. त्रयः पाकाः . चत्वारः पाकाः . पञ्च पाकाः . दश पाकाः इति परिहृतम् एतत् . न एतत् क्रियागणनम् . किम् तर्हि . द्रव्यगणनम् एतत् . कथम् . कृदभिहितः भावः द्रव्यवत् भवति इति . ननु च उक्तम् इह अपि तर्हि द्रव्यगणनात् न प्राप्नोति . सकृत् भुक्त्वा . सकृत् भोक्तुम् इति . पूर्वयोः च योगयोः द्विः भुक्त्वा द्विः बोक्तुम् त्रिः भुक्त्वा त्रिः भोक्तुम् पञ्चकृत्वा भुक्त्वा पञ्चकृत्वा भोक्तुम् दशकृत्वा भुक्त्वा दशकृत्वा भोक्तुम् इति द्रव्यगणनान् न प्राप्नोति . न एषः दोषः . क्रियागणनात् भविष्यति . कथम् . कृदभिहितः भावः द्रव्यवत् अपि क्रियावत् अपि भवति .
5.4.24 
P II.433.12 - 14 R IV.256 देवतान्तात् इति उच्यते . तत इदम् न सिध्यति . पितृदेवत्यम् इति . किम् कारणम् . न हि ल्पितरः देवता . न एषः दोषः . दिवेः ऐश्वर्यकर्मणः देवः . तस्मात् स्वार्थे तल् . एवम् च कृत्वा देवदेवत्यम् अपि सिद्धम् भवति .
5.4.27 
P II.433.16 - 20 R IV.256 तलि स्त्रीलिङ्गवचनम् . तलि स्त्रीलिङ्गम् वक्तव्यम् . देवता . किम् पुनः कारणम् न सिध्यति . देवशब्दः अयम् पुँलिङ्गः स्वार्थिकः च अयम् . स्वार्थिकाः च प्रकृतितः लिङ्गवचनानि अनुवर्तन्ते . उक्तम् वा . किम् उक्तम् . स्वार्थिकाः अतिवर्तन्ते अपि लिङ्गवचनानि इति .
5.4.30 
P II.433.22 - 435.3 R IV.257 - 259 लोहितात् लिङ्गबाधनम् वा . लोहितात् लिङ्गबाधनम् वा इति वक्तव्यम् . लोहितिक . लोहिनिका . अक्षरसमूहे छन्दसः उपसङ्ख्यानम् . अक्षरसमूहे छन्दसः उपसङ्ख्यानम् कर्तव्यम् . ओ श्रावय इति चतुरक्षरम् . अस्तु श्रौषट् इति चतुरक्षरम् . ये यजामहे इति पञ्चाक्षरम् . यज इति द्व्यक्षरम् . द्व्यक्षरः वषट्कारः . एषः वै सप्तदशाक्षरः छन्दस्यः प्रज्ञापतिः यज्ञम् अनु विहितः . छन्दसि बहुभिर्वसव्यैरुपसङ्ख्यानम् . छन्दसि बहुभिर्वसव्यैरुपसङ्ख्यानम् . हस्तौ पृणस्व बहुविः वसव्यैः . अग्निरीशेवसव्यस्य . अग्निरीशेवसव्यस्य उपसङ्ख्यानम् कर्तव्यम् . उक्तम् वा . किम् उक्तम् . स्वार्थविज्ञानात् सिद्धम् इति . अपस्यः वसानाः . अपः वसानाः . स्वे ओक्ये . स्वे ओके . कव्यः असि हव्यसूदन . कविः असि . रौद्रेण अनीकेन कव्यतायै . कवितयै . आमुष्यायणस्य . अमुष्यपुत्रस्य . क्षेम्यस्य ईशे . क्षेमस्य ईशे . क्षेम्यम् अध्यवस्यति . क्षेमम् अध्यवस्यति . आयुः वर्चस्यम् . वर्चः एव वर्चस्यम् . निष्केवल्यम् . निष्केवलम् . उक्थ्यम् . उक्थम् . जन्यम् ताभिः सजन्यम् ताभिः . जनम् ताभिः udf
स.ज.0ाभिः . स्तोमैः जनयामि नव्यम् . नवम् . प्र नः नव्येभिः . नवैः . ब्रह्म पूर्व्यम् . पाथः पूर्व्यम् . तनुषु पूर्व्यम् . पूर्वम् . पूर्व्याहः . पूर्वाहः . पूर्व्याः विशः . पूर्वाः विशः . पूर्व्यासः . पूर्वासः . सः प्र पूर्व्यः . सः प्र पूर्वः . अग्निम् वै पूर्व्यम् . पूर्वम् . तम् जुषस्व यविष्ठ्य . यविष्ठ . होत्रवाहम् यविष्ठ्यम् . यविष्ठम् . त्वम् ह यत् यविष्ठ्य . यविष्ठ . समावत् वसति समावत् गृह्णाति . समम् वसति समम् गृह्णाति . समावत् देवयज्ञे हस्तौ . समम् . समावत् वीर्यावहानि . समानि . समावत् व्Iर्याणि करोति . समानि . उ ईवते उ लोकम् . यः ईवते ब्रह्मणे . यः इयते . नवस्य नूत्नप्तनखाः च . नवस्य नू इति अयम् आदेशः वक्तव्यः त्नप्तनखाः च प्रत्ययाः वक्तव्याः . नूत्नम् . नूतनम् . नवीनम् . नः च पुराणे प्रात् . नः च पुराणे प्रात् वक्तव्यः त्नप्तनखाः च प्रत्ययाः वक्तव्याः . प्रणम् . प्रत्नम् . प्रतनम् . प्रीणम् .
5.4.36 
P II.435.5 - 436.4 R IV.259 - 260 तत् इति अनेन किम् प्रतिनिर्दिश्यते . वाक् एव . यत् एव वाचा व्यवहिर्यते तत् कर्मणा क्रियते . अण्प्रकरणे कुलालवरुडनिषादचण्डालामित्रेभ्यः छन्दसि . अण्प्रकरणे कुलालवरुडनिषादचण्डालामित्रेभ्यः छन्दसि उपसङ्ख्यानम् कर्तव्यम् . कौलालः . वाऋउडः . नैषादः . चाण्डालः . आमित्रः . भागरूपनामभ्यः धेयः . भागरूपनामभ्यः धेयः वक्तव्यः . भागधेयम् . रूपधेयम् . नामधेयम् . मित्रात् छन्दसि . मित्रात् छन्दसि धेयः वक्तव्यः . मित्रध्ये यतस्व . अण् अमित्रात् च . अण् अमित्रात् च इति वक्तव्यम् . मैत्रः . आमित्रः . सान्नाय्यानुजावरानुषूकचातुष्प्राश्यराक्षोघ्नवैयातवैकृतवारिवस्कृताग्रायणाग्रहायणसान्तपनानि निपात्न्यन्ते . सान्नाय्यम् . आनुजावरः . आनुषूकः . चातुष्प्राश्यः . राक्षोघ्नः . वैयातः . वैकृतः . वारिवस्कृतः . आग्रायणः . आग्रहायणः . सान्तपनः . अग्नीध्रसाधारणात् अञ् . अग्नीध्रसाधारणात् अञ् वक्तव्यः . आग्नीध्रम् . साधारणम् . अयवसमरुद्भ्याम् छन्दसि . अयवसमरुद्भ्याम् छन्दसि अञ् वक्तव्यः . आयवसे वर्धन्ते . मारुतम् शर्धः . नवसूरमर्तयविष्ठेभ्यः यत् . नवसूरमर्तयविष्ठेभ्यः यत् वक्तव्यः . नव्यः . सूर्यः . मर्त्यः . यविष्थ्यः . क्षेमात् यः . क्षेमात् यः वक्तव्यः . क्षेम्यः तिष्ठन् प्रतरणः सुवीरः .
5.4.42 
P II.436.6 - 9 R IV.260 - 261 बह्वल्पार्थात् मङ्गलवचनम् [R: मङ्गलामङ्गलवचनम्] . बह्वल्पार्थात् मङ्गलवचनम् [मङ्गलामङ्गलवचनम् ] कर्तव्यम् . बहुशः देहि . अनिष्टेषु श्राद्धादिषु मा भूत् . इष्टेषु प्राशित्रादिषु यथा स्यात् . अल्पशः देहि . इष्टेषु प्राशित्रादिषु मा भूत् . अनिष्टेषु श्राद्धादिषु यथा स्यात् .
5.4.44 
P II.436.11 - 12 R IV. 261 तसिप्रकरणे आद्यादिभ्यः उपसङ्ख्यानम् . तसिप्रकरणे आद्यादिभ्यः उपसङ्ख्यानम् कर्तव्यम् . आदितः . मध्यतः . अन्ततः .
5.4.50 
P II.436.14 - 437.3 R IV.261 - 262 च्विविधौ अभूततद्भावग्रहणम् . च्विविधौ अभूततद्भावग्रहणम् कर्तव्यम् . इह मा भूत् . सम्पद्यन्ते यवाः . सम्पद्यन्ते शालयः इति . अथ क्रियमाणे अपि वा अभूततद्भावग्रहणे इह कस्मात् न भवति . सम्पद्यन्ते अस्मिन् क्षेत्र शालयः इति . प्रकृतिविवक्षाग्रहणम् च . प्रकृतिविवक्षाग्रहणम् च कर्तव्यम् . समीपादिभ्यः उपसङ्ख्यानम् . समीपादिभ्यः उपसङ्ख्यानम् कर्तव्यम् . समीपी भवति . अभ्याशी भवति . अन्तिकी भवति . किम् पुनः कारणम् न सिध्यति . न हि असमीपम् समीपम् भवति . किम् तर्हि . असमीपस्थम् समीपस्थम् भवति . तत् तर्हि वक्तव्यम् . न वक्तव्यम् . तात्स्थ्यात् ताच्छब्द्यम् भविष्यति .
5.4.57 
P II.437.5 - 12 R IV.262 - 263 किमर्थः चकारः . स्वरार्थः . चितः अन्तः उदात्तत्ः भवति इति उदात्तत्वम् यथा स्यात् . न एतत् अस्ति प्रयोजनम् . एकाच् अयम् . तत्र न अर्थः स्वरार्थेन चकारेण अनुबन्धेन . प्रत्ययस्वरेण एव सिद्धम् . अतः उत्तरम् पठति . डाचि चित्करणम् विशेषणार्थम् . डाचि चित्करणम् क्रियते विशेषणार्थम् . क्व विशेषणाऋथेन अर्थः . लोहितादिडाज्भ्यः क्यष् इति . डा इति हि उच्यमाने इडा अतः अपि प्रसज्येत . अर्थवद्ग्रहणे न अनर्थकस्य इति एवम् एतस्य न भविष्यति . इह तर्हि प्राप्नोति . नाभा पृथिव्याः निहितः दविद्युतत् . तस्मात् चकारः कर्तव्यः .
5.4.67 
P II.437.14 R IV.263 भद्रात् च इति वक्तव्यम् . भद्रा करोति .
5.4.68 
P II.437.16 - 438.21 R IV.263 - 265 अन्तग्रहणम् किमर्थम् . अन्तः यथा स्यात् . न एअतत् अस्ति प्रयोजनम् . प्रत्यय्परत्वेन अपि एतत् सिद्धम् . इदम् तर्हि प्रयोजनम् . तद्ग्रहणेन ग्रहणम् यथा स्यात् . कानि पुनः तद्ग्रहणस्य प्रयोजनानि . प्रयोजनम् अव्ययीभावद्विगुद्वन्द्व् अतत्पुरुषबहुव्रीहिसञ्ज्ञाः . अव्ययीभावः प्रयोजनम् . प्रतिराजम् . उपराजम् . अव्ययीभावः च समासः नपुँसकलिङ्गः भवति इति नपुँसकलिङ्गता यथा स्यात् . न एतत् अस्ति प्रयोजनम् . लिङ्गम् अशिष्यम् लोकाश्रयत्वात् लिङ्गस्य . इदम् तर्हि प्रयोजनम् . न अव्ययीभावात् अतः अम् तु अपञ्चम्याः इति एषः विधिः यथा स्यात् . अव्ययीभाव . द्विगु . द्विगुसञ्ज्ञा च प्रयोजनम् . पञ्चगवम् . दशगवम् . द्विगुः च समासः नपुँसकलिङ्गः भवति इति नपुँसकलिङ्गता यथा स्यात् . न एतत् अस्ति प्रयोजनम् . लिङ्गम् अशिष्यम् लोकाश्रयत्वात् लिङ्गस्य . इदम् तर्हि प्रयोजनम् . द्विपुरी . त्रिपुरी . द्विगोः अकारान्तात् इति ईकारः यथा स्यात् . एतत् अपि न अस्ति प्रयोजनम् . पुरशब्दः अयम् अकारान्तः . तेन समासः भविष्यति . आतः च अकारान्तः इति आह . क्षेमे सुभिक्षे कृतसञ्चयानि पुराणि विनयन्ति कोपम् इति . इदम् तर्हि प्रयोजनम् . द्विधुरी त्रिधुरी . द्विगोः अकारान्तात् इति ङीप् यथा स्यात् . द्विगु . द्वन्द्व . द्वन्द्वसञ्ज्ञा च प्रयोजनम् . वाक्त्वचम् . स्रक्त्वचम् . द्वन्द्वः च समासः नपुँसकलिङ्गः भवति इति नपुँसकलिङ्गता यथा स्यात् . न एतत् अस्ति प्रयोजनम् . लिङ्गम् अशिष्यम् लोकाश्रयत्वात् लिङ्गस्य . इदम् तर्हि प्रयोजनम् . इदम् तर्हि प्रयोजनम् . कोशः च निषत् च कोशनिषदम् . कोशनिषदिनी . द्वन्द्वोपतापगर्ह्यात् प्राणिस्थात् इनिः इति इनिः यथा स्यात् . द्वन्द्व . तत्पुरुष . तत्पुरुषसञ्ज्ञा च प्रयोजनम् . परमधुरा उत्तमधुरा . परवत् लिङ्गम् द्वन्द्वतत्पुरुषयोः इति परवल्लिङ्गता यथा स्यात् . न एतत् अस्ति प्रय्जोनम् . उत्तरपदार्थप्रधानः तत्पुरुषः . इदम् तर्हि प्रयोजनम् . अर्धधुरा . एतत् अपि न अस्ति प्रयोजनम् . लिङ्गम् अशिष्यम् लोकाश्रयत्वात् लिङ्गस्य . इदम् तर्हि प्रयोजनम् . इदम् तर्हि . निर्धुरः . अव्ययम् तत्पुरुषे प्रकृतिस्वरम् भवति इति एषः स्वरः यथा स्यात् . तत्पुरुष . बहुव्रीहि . बहुव्रीहिसञ्ज्ञा च प्रयोजनम् . उच्चधुरः . नीचधुरः . बहुव्रीहौ प्रकृत्या पूर्वपदम् भवति इति एषः स्वरः यथा स्यात् .
5.4.69 
P II.438.23 - 26 R II.265 इदम् विप्रतिषिद्धम् . कः प्रतिषेधः . परिगणिताभ्यः प्रकृतिभ्यः समासान्तः विधीयते न च तत्र का चित् पूजनान्ता प्रकृतिः निर्दिश्यते . न एतत् विप्रतिषिद्धम् . न एवम् विज्ञायते . याभ्यः प्रकृतिभ्यः समासान्तः विधीयते न चेत् ताः पूजनान्ताः भवन्ति इति . कथम् तर्हि . न चेत् ताः पूजनात् पराः भवन्ति इति .
5.4.70 
P II.439.7 - 8 R IV.266 क्षेपे इति किमर्थम् . कस्य राजा किँराजा . क्षेपे इति शक्यम् अकर्तुम् . कस्मात् न भवति कस्य राजा किँराजा इति . लक्षणप्रतिपदोक्तयोः प्रतिपदोक्तस्य एव इति . क्षेपे इति शक्यम् अकर्तुम्: 1.1.55 कस्मात् न भवति कस्य राजा किँराजा इति . लक्षणप्रतिपदोक्तयोः प्रतिपदोक्तस्य एव इति: 1.1.13
5.4.73 
P II.439.10 - 17 R IV.266 डच्प्रकरणे सङ्ख्यायाः तत्पुरुषस्य उपसङ्ख्यानम् निस्त्रिँशाद्यर्थम् . डच्प्रकरणे सङ्ख्यायाः तत्पुरुषस्य उपसङ्ख्यानम् कर्तव्यम् . किम् प्रयोजनम् . निस्त्रिँशाद्यर्थम् . निस्त्रिँशानि वर्षाणि . निश्चत्वारिँशानि वर्षाणि . अन्यत्र अधिकलोपात् . अन्यत्र अधिकलोपात् इति वक्तव्यम् . इह मा भूत् . एकाधिका विँशतिः एकविँशतिः . द्व्यधिका विँशतिः द्वाविँशतिः . अव्ययादेः इति वक्तव्यम् . इह मा भूत् . गोत्रिँशत् . गोचत्वारिँशत् इति . तत् तर्हि वक्तव्यम् . यदि अपि एतत् उच्यते अथ वा एतर्हि अन्यत्र अधिकलोपात् इति एतत् न क्रियते .
5.4.74 
P II.439.19 - 440.5 R IV.266 - 267 अनक्षे इति कथम् इदम् विज्ञायते . न चेत् अक्षधूरन्तः समासः इति आहोस्वित् न चेत् अक्षः समासार्थः इति . किम् च अतः . यदि विज्ञायते न चेत् अक्षधूरन्तः समासः इति सिद्धम् अक्षस्य धूः अक्षधूः इति . इदम् तु न सिध्यति . दृढधूः अयम् अक्षः . अस्तु तर्हि न चेत् अक्षः समासार्थः इति . सिद्धम् दृढधूः अक्षः इति . इदम् तु न सिध्यति . अक्षस्य धूः अक्षधूः इति . एवम् तर्हि न एवम् विज्ञायते न चेत् अक्षधूरन्तः समासः इति न अपि न चेत् अक्षः समासार्थः इति . कथम् तर्हि . न चेत् अक्षस्य ध्ः इति . एवम् च कृत्वा न अपि न चेत् अक्षधूरन्तः समासः इति विज्ञायते न अपि न चेत् अक्षः समासार्थः इति . अथ च उभयोः न भवति .
5.4.76 
P II.440.7 - 8 R IV.267 अदर्शनात् इति उच्यते . तत्र इदम् न सिध्यति . कवराक्षम् . अदर्शनात् इति शक्यम् अकर्तुम् . कथम् ब्राह्मणक्षि क्षत्रियाक्षि . अप्राण्यङ्गात् इति वक्तव्यम् .
5.4.77 P II.440.13 - 23 R IV.268 आद्याः त्रयः बहुव्रीहयः . अद्रष्टा चतुर्णाम् अचतुरः . विद्रष्टा चतुर्णाम् विचतुरः . सुद्रष्टा चतुर्णाम् सुचतुरः . ततः परे एकादश द्वन्द्वाः . स्त्रीपुँस धेन्वनडुह ऋक्साम वाङ्मनस अक्षिभ्रुव दारगव ऊर्वष्ठीव पदष्ठीव नक्तन्दिव रात्रिन्दिव अहर्दिव . ततः अव्ययीभावः . सह रजसा सरजसम् . ततः तत्पुरुषः . निश्रितम् श्रेयः निःश्रेयसम् . ततः षष्ठीसमासः . पुरुषस्य आयुः पुरुषायुषम् . ततः द्विगू . द्वे आयुषी द्व्यायुषम् . त्रीणि आयूँषि त्र्यायुषम् . ततः द्वन्द्वः . ऋक् च यजुः च र्ग्यजुषम् . जातादयः उक्षान्ताः समानाधिकरणाः . जातः उक्षा जातोक्षः . महान् उक्षा महोक्षः . वृद्धः उक्षा वृद्धोक्षः . ततः अव्ययीभावः . शुनः समीपम् उपशुनम् . ततः सप्तमीसमासः गोष्ठे श्वा गोष्ठश्वः . चतुरः अच्प्रकरणे त्र्युपाभ्याम् उपसङ्ख्यानम् . चतुरः अच्प्रकरणे त्र्युपाभ्याम् उपसङ्ख्यानम् कर्तव्यम् . त्रिचतुराः . उपचतुराः .
5.4.78 
P II.441.2 R IV.268 पल्यराजभ्याम् च इति वक्तव्यम् . पल्यवर्चसम् . राजवर्चसम् .
5.4.87 
P II.441.4 - 6 R IV.268 अहर्ग्रहणम् द्वन्द्वार्थम् . अहर्ग्रहणम् द्वन्द्वार्थम् द्रष्टव्यम् . किम् उच्यते द्वन्द्वार्थम् इति न पुनः तत्पुरुषार्थम् अपि स्यात् . तत्पुरुषाभावात् . न हि रात्र्यन्तः अहरादिः तत्पुरुषः अस्ति .
5.4.88 
P II.441.8 - 10 R IV.269 अह्नः अह्नवचनानर्थक्यम् च अह्नः टखोः नियमवचनात् . अह्नः अह्नवचनम् अनर्थकम् . किम् कारणम् . अह्नः टखोः नियमवचनात् . अह्नः टखोः एव इति एतत् नियमार्थम् भविष्यति .
5.4.103
P II.441.12 - 13 R IV.268 अनसन्तात् नपुँसकात् छन्दसि वा इति वक्तव्यम् . ब्रह्मसामम् . ब्रह्मसाम . देवच्छन्दसम् . देवच्छन्दः .
5.4.113
P II.441.15 - 442.3 R IV.269 - 270 किमर्थम् षच् प्रत्ययान्तरम् विधीयते न टच् प्रकृतः सः अनुवर्तिष्यते . अतः उत्तरम् पठति . षचि प्रत्ययान्तरकरणम् अनन्तोदात्तार्थम् . षचि प्रत्ययान्तरम् क्रियते . किम् प्रयोजनम् . अनन्तोदात्तार्थम् . अनन्तोदात्ताः प्रयोजयन्ति . चक्रसक्थम् . चक्रसक्थी .
5.4.115
P II.442.5 - 7 R IV.270 किमर्थम् मूर्ध्नः ष प्रत्ययान्तरम् विधीयते न षच् प्रकृतः सः अनुवर्तिष्यते . मूर्ध्नः च षवचनम् . किम् . अनन्तोदात्तार्थम् इति एव . द्विमूर्धः . त्रिमूर्धः .
5.4.116
P II.442.9 - 20 R IV.271 अपि प्रधानपूरणीग्रहणम् . अपि प्रधानपूरणीग्रहणम् कर्तव्यम् . प्रधानम् या पूरणी इति वक्तव्यम् . इह मा भूत् . कल्याणी पञ्चमी अस्य पक्षस्य कल्याणपञ्चमीकः पक्षः . अथ इह कथम् भवितव्यम् . कल्याणी पञ्चमी असाम् रात्रीणाम् इति . कल्याणीपञ्चमाः रात्रयः इति भवितव्यम् . रत्रयः अत्र प्रधानम् . नेतुः नक्षत्रे उपसङ्ख्यानम् . नेतुः नक्षत्रे उपसङ्ख्यानम् कर्तव्यम् . पुष्यनेत्राः . मृगनेत्राः . छन्दसि च . छन्दसि च नेतुः उपसङ्ख्यानम् कर्तव्यम् . बृहस्पतिनेत्राः . सोमनेत्राः . मासात् भृतिप्रत्ययपूर्वपदात् ठज्विधिः . मासात् भृतिप्रत्ययपूर्वपदात् ठच् विधेयः . पञ्चकमासिकः . षट्कमासिकः . दशकमासिकः .
5.4.118
P II.443.2 - 3 R IV.272 खरखुराभ्याम् च नस् वक्तव्यः . खरणाः . खुरणाः . शितिनाः अर्चनाः अहिनाः इति नैगमाः . शितिनाः अर्चनाः अहिनाः .
5.4.119
P II.443.5 R IV.272 वेः ग्रः वक्तव्यः . विग्रः .
5.4.131
P II.443.7 - 8 R IV.272 ऊधसः अनङि स्त्रीग्रहणम् . ऊधसः अनङि स्त्रीग्रहणम् कर्तव्यम् इह मा भूत् . महोधाः पर्जन्यः इति .
5.4.135
P II.443.10 - 13 R IV.272 - 273 गन्धस्य इत्त्वे तदेकान्तग्रहणम् . गन्धस्य इत्त्वे तदेकान्तग्रहणम् कर्तव्यम् इह मा भूत् . शोभनाः गन्धाः अस्य सुगन्धः आपणिकः इति . अथ अनुलिप्ते कथम् भवितव्यम् . यदि तावत् यत् अनुगतम् तत् अभिसमीक्षितम् सुगन्धिः इति भवितव्यम् . अथ यत् प्रविशीर्णम् सुगन्धः इति भवितव्यम् .
5.4.151
P II.443.7 - 8 R IV.272 ऊधसः अनङि स्त्रीग्रहणम् . ऊधसः अनङि स्त्रीग्रहणम् कर्तव्यम् इह मा भूत् . महोधाः पर्जन्यः इति .
5.4.154
P II.443.14 - 444.11 R IV.273 - 275 शेषात् इति उच्यते . कः शेषः नाम . याभ्यः प्रकृतिभ्यः समासान्तः नि विधीयते सः शेषः . किमर्थम् पुनः शेषग्रहणम् क्रियते . याभ्यः प्रकृतिभ्यः समासान्तः विधीयते ताभ्यः मा भूत् इति . न एतत् अस्ति प्रयोजनम् . ये प्रतिपदम् विधीयन्ते ते तत्र बाधकाः भविष्यन्ति . अनवकाशाः हि विधयः बाधकाः भवन्ति सावकाशाः च समासान्ताः . कः अवकाशः . विभाषा कप् . यदा न कप् सः अवकाशः . कपः प्रसङ्गे उभयम् प्राप्नोति . परत्वात् कप् प्राप्नोति . तस्मात् शेषग्रहणम् कर्तव्यम् . किम् पुनः इदम् शेषग्रहणम् कबपेक्षम् यस्मात् बहुव्रीहेः कप् इति आहोस्वित् समासान्तापेक्षम् यस्मात् बहुव्रीहेः समासान्तः न विहितः इति . किम् च अतः . यदि विज्ञायते कबपेक्षम् अनृचः बह्वृचः इति अत्र अपि प्राप्नोति . अथ समासान्तापेक्षम् अनृक्कम् बह्वृक्कम् सूक्तम् इति न सिध्यति . अस्तु कबपेक्षम् . कथम् अनृचः बह्वृचः इति . विशेषे एतत् वक्तव्यम् . अनृचः माणवे बह्वृचः चरणशाखायाम् इति . इदम् तर्हि ऊधसः अनङि स्त्रीग्रहणम् चोदितम् . तस्मिन् क्रियमाणे अपि प्राप्नोति . एवम् तर्हि न एव कबपेक्षम् शेषग्रहणम् न अपि समासान्तापेक्षम् . किम् तर्हि अनन्तरः यः बहुव्रीह्यधिकारः सः अपेक्ष्यते . अनन्तरे बहुव्रीह्यधिकारे यस्मात् बहुव्रीहेः समासान्तः न विहितः इति . कथम् अनृचः बह्वृचः इति . वक्तव्यम् एव अनृचः माणवे बह्वृचः चरणशाखायाम् इति . अस्य बहुश्रेयसी . विद्यमानश्रेयसी . पुँवद्वचनात् सिद्धम् . पुँवद्भावः अत्र भवति ईयसः बहुव्रीहौ पुँवद्वचनम् इति .
