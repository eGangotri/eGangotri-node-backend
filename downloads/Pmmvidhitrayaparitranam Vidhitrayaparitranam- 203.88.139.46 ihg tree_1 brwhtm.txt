श्री वेङ्कटेश्वर स्वामी, श्री गणपति स्वामी, श्री सरस्वति देवि,
श्रीवेङ्कटेश्वरप्राच्यग्रन्थावली सं. 44.
       
        सम्पादक:--- श्री प. वें. रामानुजस्वामीए एम.ए.                                             
                                           श्रीवेङ्कटेश्वरप्राच्यपरिशोधनालयाध्यक्ष:
                            अरशाणिपालै वेङ्कटाध्वरीति प्रसिद्धै:
                                  श्रीवेङ्कटाचार्यदीक्षितै:     
                                        विरचितं
                                    विधित्रयपरित्राणम्
                                        ->ooo<-
                              श्री वेङ्कटेश्वरप्राच्यमहाविद्यालयन्यायमीमांसाध्यापकेन                                   
                                 न्यायमीमांसोभयशिरोमणिना     
                                    शब्दवङ्गीशवंश्येन 
                                    को. शठकोपाचार्येण  
                                    परिशोध्य परिष्कृतम्   
                                         ->o<-            
                         श्रीतिरुमल-तिरुपति देवस्थानमुद्रणालये मुद्रितम्
                                         तिरुपति
                                          1954 
                                           INTRODUCTION                                    
       I am glad to introduce to the public the present work of Vidhitrayaparitranam written by the famous Venkatadhvarin who was a versatile scholar and is reputed to have written more than one hundred works in different sciences, although a major number of them is lost to us and only about twenty are now extant. It is a critical review of the views expressed by Appaya Diksita in his Vidhirasayanam in which the latter criticised the views expressed by Kumarila Bhatta in his famous Tantravartikam on the commentary on Mimamsasutras by Sabarasvamin. Venkatadhvarin examined the views of Appaya Diksita and proved that his criticism of Kumarila's views cannot hold water scholars like Khandadeva, Sankarbhatta, Narayanasastrin have likewise criticised the views of Appaya Diksita but the present author, being posterior to them, could write is a more comprehensive and unassailable manner than his predecessors.
       The present edition is based upon two manuscripts found in the Library of the Institute, one of which is complete while the other is incomplete, with loss of some leaves in the middle. The complete manuscripts is partly in Telugu and partly in Grantha characters. Two manuscripts of the work are found in the Adyar library and in the Government Oriental Manuscripts Library, Madras. The former is full of lacunae and the latter is incomplete, covering only a portion of the first chapter. Both these were of practically no use for the present edition. It is therefore practically based on the single manuscript found in the library of the Institute. This is a fairly correct 
manuscript but a few letters here and there are lost owing to the breaking of the ends of leaves. These have been made good by the Editor. The Editor has taken great pains to prepare the edition of the work and I think he has done his best to present an authentic edition of the work. He has added an historical and critical introduction to the work in which he tried to fix the place of our author among the critics of Appaya Diksita.
       The Editor Mr. K. Sathakopacharya was on the staff of the Institure as Library Pandit for several years and was subsequently appointed Lecturer in Mimamsa in the Oriental College. He is a double Siromani of the Madras University in the subjects of Nyaya and Mimamsa. By virtue of his qualifications and experience, he is eminently fitted to edit a work like this. It is left to the readers to judge how he has accomplished his task.  

S. V. O INSTUTURE }
       TIRUPATI           }                                                           P. V. RAMANUJASWAMI,
       5-3-1954.          }                                                                                      Director.

                                              श्री:
                                    श्री श्रीनिवासपरब्रह्मणे नम:।
                                            उपोद्घात:
                       वेदेषु काण्डद्वितयं यदीयमाराधनं बोधयतीति सद्भि:।
                       विचार्य निर्णीतमवेद्यरूपं तं श्रीनिवासं प्रणमाम्यजस्रम् ।।
                                                    
                            " यतस्सर्वार्थलाभो न: प्रज्ञावैराग्यवारिधे:।"
                              श्रीरङ्गलक्ष्मणाभिख्यां देवतां तामुपास्महे ।।                
       निश्चप्रचमेवेदं विश्वषामपि विमर्शकुशलानां यत् भारतभूमिरियं सर्वस्मादपि देशात् विशिष्टतमा वरीवर्तीति। अन्यैरपि सशिर: कम्पमिदमुद्धुष्यते तत्र
                    तत्रेति च। तत्र च निदानं, अपेक्षितसकलपुमर्थसाधनभूताया: परमपवित्राया: स्वत: 
       वेदमहिमा     प्रमाणभूताया: भगवत्या: श्रुते:, तदनुसारिणां                    
                    विद्यास्थानानां, तथा समकण्ठमङ्गीकृततत्प्रामाण्यानां
 मात्रयाप्यपरित्यक्ततदुपदिष्टमार्गाणां परमकारुणिकानाम् अतिमेधाविनां असम्भावितदोषगन्धानाम् आकलितसर्वतत्त्वस्वरूपाणां निर्णीतसारासारविषयाणां महतां तत्रभवतां वाल्मीकिवसिष्ठपराशख्यासजैमिनिपाणिनिप्रभृतीनां महर्षीणां चावतरणं अस्यामेव भारतभूमाविति।
       यद्यपि कुसुमाञ्जलिकारोक्तरीत्या अद्य सञ्जातो धर्मह्रास:, तथापि तादृशानां पञ्जषाणामपि वा यावदनुवर्तनं, न तावदपेयात् भारतभूमेर्गौरवम्। तेषामपि महनीयानां मान्यता वेदद्वारिकैवेति तादृशो वेद एव मान्यतमेष्वग्यं स्थानमलङ्करोति। स चातिगभीरो वेद: न सहसा स्वाशयमाविष्करोतीति दयापरवशा: परमर्षय: स्वयोगमहिम्ना साक्षात्कृतसर्वतत्त्वा: सर्वेषामनायासबोधार्थं वेदप्रतिपाद्येष्वेकैकमंशमादाय तद्विवरणार्थं तानि तानि विद्यास्थानानि व्यररचन्। अत: प्रतिनियतविषयाण्यपि तानिए विशिष्य तत्र तत्रोल्लिखितप्रमेयविशेषान् विनाए अन्येषु सर्वेषु प्रमेयेषु स्वेतरविद्यास्थानप्रतिपादितान् विषयानङ्गीकुर्वन्त्येव। स्वष्टं चेदं सर्वेषामपि विद्याव्यसनिनाम्।
       तादृशेषु धर्मविद्यास्थानेषु प्रधानभूतानां चतुर्णां वेदानामङ्गभूतान्यवशिष्टानीति विदितचरतम्। तत्र इतरापेक्षया जैमिनिव्यासाभ्यां प्रवर्तिता वाक्यशास्त्रमिति प्रसिद्वा मीमांसैव वेदोपकारविषये परां काष्ठां समधिगता। अत एवह्युक्तं भट्टपादै:---

          मीमांसाया:                "धर्मे प्रमीयमाणे हि वेदेन करणात्मना।
          वैलक्षण्यम्                  इतिकर्तव्यताभागं मीमांसा पूरयिष्यति।।" इति ।

न केवलं सा विधिमन्त्रनामधेयनिषेधार्थवादात्मकवेदवाक्यार्थपरिज्ञानायैव साधनभूता। अपितु सर्वेषामपि शास्त्राणांए किमुत लौकिकानामपि वाक्यानां यथावस्थितार्थनिर्णये बहुलमुपकरोतीत्यत्र तेषां मनांस्येव प्रमाणं, ये लेशातोऽपि वा मीमांसामधीयते।
       अथापि किञ्चिन्निरूपयाम:--- वेदस्य वाक्यरूपत्वात् तेषां वाक्यानां यथावस्थितार्थपरिज्ञाने सत्येव वेदहृदयमवगतं स्यात्। तच्च यथावस्थितज्ञानं तदैव स्यात्, यदा विचार्य  समीचीनैर्न्यायै: निर्णयेम। तादृशविचारमुखेन समीचीनन् न्यायानेव हि वदति मीमांसा। नहि उत्सर्गापवादन्यायस्य सामान्यविशेषन्यायस्य वा स्वरूपमजानता, व्याकरणे धर्मशास्त्रेषु अन्यत्र वा तन्त्रेषु वाक्यार्थो वर्णयितुं शक्यते। किं श्रुतिलिङ्गादीनां स्वरूपस्य, नावमिकस्य ऊहस्यए दाशमिकस्य बाधस्यए अन्येषां वा तत्तदध्यायप्रतिपाद्यानामर्थानां स्वरूपस्य चाज्ञाने व्युत्पत्ति:ए सुप्रतिष्ठिता भवेत्? किं बहुना ; तस्यां च मीमांसायां प्राय: प्रत्यधिकरणमतिरमणीयस्य कस्यचिल्लोकानुसारिणो न्यायस्य निष्पत्ते: तादृशन्यायानवलम्ब्य वाक्यार्थं वर्णयितु: गौरवमन्यादृशमेवेति नेदमपह्नवार्हम्। अत एव ह्युक्तं प्रकृतप्रबन्ध्रा विश्वगुणादर्शे ---
                   " नैयायिका वा ननु शाब्दिका वा त्रयीशिरस्सु श्रमशालिनो वा। 
                     वादाहवे बिभ्रति जैमिनीयन्यायोपरोधे सति मौनमुद्राम् ।। " इति। 
प्राचीना वा अर्वाचीना वा शास्त्रकारा वा काव्यकर्तारो वा सर्वेऽपि स्वकीयेषु प्रबन्धेषु प्रसक्तेषु स्थलेषु मीमांसानैपुणीं प्रदर्शयन्त एव ग्रन्थानारचयन्ति।
       एवं लौकिकेषु काव्यादिष्वपि यथावस्थितार्थविज्ञानसम्पत्तये सैव मीमांसा शरणीकरणीया। नहि उद्देश्य वधियविभागपरिज्ञानमुखेन निष्कृष्टवाक्यार्थेष्वज्ञातेषु कविहृदयमवगतं स्यात्, येन वयमास्वादितरसा भवेम।
       एवमस्या मीमांसाया: समीचीनानां यथावस्थितार्थनिर्णयसाधनभूतानां अनेकेषां न्यायानां बोधकत्वात् तादृशानां च न्यायानां वाक्यरूपैस्सर्वैरपि निबन्धैरपेक्ष्यमाणत्वात् अत एव च सर्वोपकारकत्वात् इतरापेक्षया वैलक्षण्यं प्रत्यपीपदाम।
       अधुना अन्यदप्यस्या वैलक्षण्यापादकं सर्वाभ्युपगतं प्रदर्शयाम:। यदनुष्ठानेन वयं स्वर्गादिकमभ्युदयं, ऐहिकं च पशुपुत्रादिकं परमपुरुषार्थभूतं निश्रेयसं च प्राप्नुयाम, यदनुष्ठानेन च महाप्राज्ञा महनीया जनकादय: सिद्धिमवापु:, यस्मिन् अनुष्ठिते च सर्वात्मा भगवान नितरां तुष्यति, तुष्टश्य वृणीते अनुष्ठातॄन्, तादृशो महामहिमा धर्म एव हि भगवत्या मीमांसया न्यायतो निर्णीयते। किमितोप्यन्यदसित आत्मक्षेमकाङ्क्षिभिरादरणीयम्
       यद्यपि कुत्रचिद्दर्शनेषु ग्रन्थारम्भे " अथातो धर्मं व्याख्यास्याम: " इति निबद्धं सुत्रं पश्यन्तो भ्रमाम:, इदमपि दर्शनं धर्मं प्रतिपादयतीति, तथापि तेषां ग्रन्थानामापादचूंड दर्शनेन निरर्थकानां सामान्यसमवायाभावपर माणुप्रभृतीनां पदार्थानां निष्प्रयोजने परीक्षाव्यापारे व्यापृततामवगच्छन्तो वयमनुपदमपनुदेमैवोपक्रमदर्शनजनितां भ्रान्तिम्।
        अत: सर्ववाक्यव्युत्पादकत्वात् वाक्यशास्त्रमिति, अतिरमणीयन्यायसहस्रबोधकत्वात् न्यायशास्त्रमिति, सर्वतन्त्रेषु विशिष्टत्वात् तन्त्रमिति, अतिपरित्रवेदार्थभूतधर्मविचारात्मकत्वात् धर्मशास्त्रं मीमांसाशास्त्रमिति च व्यवह्रियमाणमिदमेव मीमांसा ( न्याय ) शास्त्रं आत्मक्षेमकांक्षिभि:, ऐहिकामुष्मिकफलमपेक्षमाणै: इतरदर्शनान्यधिजिगांसुभि:, सभासु विजिगीषुभि:, सत्काव्यरसमनुबुभूषुभि:, अन्तत: लौकिकवाक्येषु 
व्युत्पित्सुभिरपि च प्रयत्नेनोपासनीयमितीयमुक्ति: न लेशतोप्यत्युक्तितामावहेदिति दृढं विश्वसिम:।
       जैमिनिव्यासाभ्यां प्रवर्तितेऽस्मिन् पूर्वोत्तरभागभिन्ने मीमांसाशास्त्रे पूर्वभागे जैमिनिर्महर्षि: सहस्रन्यायात्मकसूत्रबृन्देन वेदे कर्मकाण्डे विद्यमानानि यानि
                                विधिमन्त्रनामधेयनिषेधार्थवादात्मकानि वाक्यानि 
     वेदेषु विधिवाक्यानि           तदर्थविचारप्रवर्तनमुखेन साङ्गं धर्मस्वरूपं निरूपयामास। तत्र
                                विध्यादिषु पञ्चसु वेदभागेषु विधिरेव प्रधानम्, तच्छेषतयैवेतरेषां 
प्रामाण्यात्। स च विधि:, अपूर्व - नियम - परिसंख्या - भेदेन त्रिविध: इति, " विधिर्वा स्यादपूर्वत्वात् ", "नियमार्था वा पुन: श्रुति:", "परिसंख्ये" त्यादिसूत्रैरवगच्छाम:। एतस्य च सूत्रात्मकस्य मीमांसादर्शनस्य शबरस्वामी भाष्यमारचयामास। तस्य चातिगभीरस्य भाष्यस्य वार्तिकनाम्नीं व्याख्यां महामीमांसक: कुमारिलभट्टो निर्ममे।
                     तत्र च वार्तिके मन्त्राधिकरणे (1-2-4) पूर्वोक्तानां विधीनां
                          " विधिरत्यन्तमप्राप्ते नियम: पाक्षिके सति।
                            तत्र चान्यत्र च प्राप्ते परिसंख्येति गीयते ।।"
इत्येकया करिकया लक्षणानि शिक्षितानि। सा च कारिका तत्रैव विवव्रे।
                                                         " कस्तर्हि विधिनियमपरिसंख्यानां भेद:।
         वार्तिकोक्ताविधित्रय                             उच्यते। विधिरेव केनचिद्विशेषेणेवं भिद्यते।
             लक्षणानि                                  तत्र योऽत्यन्तमप्राप्तो न च प्राप्स्यति प्राग्वच-
                                                       नादित्यवगम्यते, तत्र नियोग: शुद्व एव विधि:।
यथा " व्रीहीन् प्रोक्षती " ति।
       यत्र तु प्राग्वचनात् पाक्षिकी प्राप्ति: संभाव्यते तत्राप्राप्तिपक्षं पूरयन् यो विधि: प्रवर्तते स नियन्तृत्वान्नियम इत्युच्यते। यथा " व्रीहीनवहन्ती " ति। तण्डुलनिष्पत्त्यर्थाक्षेपादेव तत्सिद्वे: न तत्प्राप्तिमात्रं विधे: फलं, किं तर्हि, अप्राप्तांशपूरणम्। तदप्राप्तिपक्षे च तण्ड्डलैरुपायान्तराण्यक्षिप्येरन्, पूरणे तु सति या तेषां निवृत्ति:, असावर्थात्, न वाक्यात्। न च तद्वारणं नियम:। परिसंख्या हि तथा स्यात्। प्रत्यासन्नां व। अवहन्तिनियततामुत्सृज्य नान्यनिवृत्तिफलकल्पनावसर:। तत्प्रसक्तिद्वारा त्ववहन्तेरनियतिरासीदिति नियमान्तर्गतैवार्थान्निवृत्तिर्गम्यते। न च प्राप्ते सति विधिरयं प्रवृत्त:, येनास्यान्यनिवृत्यर्थता कल्प्येत। प्रागेव तु प्रवर्तमानेनार्थस्य प्रापकशक्तिनिरोधान् अन्याप्राप्ति: कृता, सा चार्थलभ्येति न तयैव व्यपदिश्यते।
       य: पुन: प्राङ्नियोगान् तत्र चान्यत्र च प्राप्नुयादिति संभाव्यते, यत्र वा यच्चान्यच्च, सा परिसंख्या, यथा अत्रैवोदाहृते, यथा च गृहमेधीये पञ्चमे पक्षे। " इति।
       एवं वार्तिककारोक्तविधित्रयलक्षणेषु तदुदाहरणेषु च अव्याप्त्यतिव्याप्त्यादिदोषाणां, तथा अन्यासां च बह्वीनामनुपपत्तीनामापातत: प्रतीते:, तानि लक्षणान्युदाहरणानि चाक्षिप्य क्रीस्तो: पश्चात् षोडश्यां शताब्द्यां
                                             ( 1520 --- 1593 A.D. )स्थितै: सर्वतन्त्रनिष्णातै: सुप्रसिद्ववैदुष्यै: महा-
       अप्पयदीक्षिताविर-         मीमांसकै: अप्पयदीक्षितै:, विधिरसायननामक: स्रग्धरावृत्तपद्यमय: कश्चन
       चितं विधिरसायनम्        प्रबन्ध:, विधिरसायनसुखोपजीविनीनामकस्तव्द्याख्यानग्रन्थरश्च 
                               निरमायिषाताम्। तत्र च " विधिरत्यन्तमप्राप्त"
 इति पूर्वोक्तवार्तिकश्लोकोक्तलक्षणानि त्रीण्यपि प्रथमत: बहुत्र अव्याप्त्यतिव्यप्त्यादिदोषोद्भावनेन आक्षिप्तानि। तत: पूर्वोक्ताक्षेपाक्षेपव्याजेन कृत्स्नस्यापि शास्त्रस्य परस्परविरुद्धार्थत्वशङ्कावह: आक्षेप: चक्रे, यत्र चेमा: पड्कय: उपलभ्यन्ते---
                    " एवमपूर्वविध्यादिलक्षणोदाहरणगणमाक्षिप्य प्रदर्शितेष्वपि 
                 केचिदाक्षेपा: शास्त्रमर्यादामात्रमाश्रित्य प्रदर्शिता:। न तु न्याय-
                 माश्रित्य। न्यायान्वेषणे तु तेपि शिथिला इत्याक्षेपाक्षेपव्याजेन तत्त-
                 दाक्षेपोपजीव्यशास्त्रमर्यादाक्षेपं कृत्स्नस्यापि शास्त्रस्य परस्परविरुद्धा-
                 र्थत्वशङ्कावहं स्थालीपुलाकन्यायेन प्रदर्शयिष्यामीति प्रतिजपानीते "
                 इति---
एवमेकचत्वारिंशश्लोकपर्यन्तं सर्वमप्याक्षिप्य द्विचत्वारिंशे तदुपरितने च श्लोके "एवं प्राप्ते फणाम: " इत्यारभ्य विधित्रयलक्षणलक्ष्यव्यवस्थाप्रदर्शनपूर्वं, पूर्वोक्ताक्षेपाणां यथोचितं सङ्ग्रहेण परिहारा: प्रदर्शिता:। विधिरसायनग्रन्थ: सव्याख्य: काश्यां 1901 तमे वत्सरे मुद्रित: उपलभ्यते। तत्र च (43) त्रिचत्वारिंशश्लोकपर्यन्तमेवोपलभ्यते। तावत्पर्यन्ते ग्रन्थे विवक्षिता: विषयास्सर्वे न प्रतिपादिता:। अत: अवशिष्टो भाग: लुप्त इति भाति। मद्रनगरीयपुस्तकभाण्डागारे विद्यमानेषु तालकोशेष्वपि तावानेव भाग: उपलभ्यते। त्रिचत्वारिंशश्लोकव्याख्यानावसरे---
                     " तथासति क्वचिदंशे अपूर्वविधिरूपाणामंशतो नियमविधि-
                  रूपाणां परिसंख्याविधिरूपाणां च विधीनां नियमपरिसंख्या-
                  भिन्नत्वाभावेनासड्ग्रहप्रसङ्गात्। सन्ति हि तथाभूता विधय: प्रागु-
                  दाहृता:, ते चानुपदमेव विवेचयिष्यन्ते " इति,
       तथा--- " अन्यदिह वक्तव्यशेषं लक्षणत्रयसाधारणमग्र वक्ष्यते " इति च पङ्क्तय:, अत्र प्रतिज्ञातांशस्योपरि अदर्शनात् इत उपरि पुटद्वयस्यैवोपलम्भात् उपरितनभागस्य लुप्ततामवगमयन्ति।
       अप्पयदीक्षिता: कुमारिलभट्टोक्तलक्षणाक्षेपैदम्पर्येण नेमं ग्रन्थमारचयामासु:, किन्तु आक्षेपव्याजेन स्थूणानिखननन्यायेन तदुक्तमेवार्थं व्यवस्थापयितुमेवेति भाति। यतस्ते ग्रन्थारम्भे एवं प्रतिजानते ---
                   " विख्याता मुनिवर्यसूक्तिषु विधास्तिस्त्रो विधिस्त्रोतसां
                          आचार्यैविंशदं विविक्तविषयास्ताश्च व्यवस्थापिता:।
                     किं तत्रास्ति विचार्यमार्यमथिते मार्गे निसर्गोज्ज्वले
                          नानोदाहरणैस्तु ता: प्रविशदीशर्तुं प्रवर्तामहे।।
                     मुनिवर्यस्य भगवतो जैमिने: सूत्रेषु ....... त्रयो विधिप्रकारा:   
                  प्रसिद्धा:। अपूर्वविधि:, नियमविधि: परिसंख्याविधिश्चेति। ते च                                         
                  भट्टपादै: परस्परमसंकीर्णविषयतया। स्पष्टमेवोपपादिता:। तत्र स्वत
                  एव निरवद्ये ग्रन्थकारैश्च बहुभिर्निष्कर्षं प्रापिते अपूर्वधिव्यादिविभागे
                  नूतनं किञ्चिद्विचारणीयं नास्त्येव, यद्यप्येवं, तथाप्यपूर्वविध्यादीनां
                  द्वादशस्वप्यध्यायेषु विप्रकीर्णैरिहापूर्वविध्यादिलक्षणविचारव्याजेन
                  तत्रतत्र प्रदर्शनीयैरुदाहरर्णावशेषैस्तमेवार्थ प्रतिस्पष्टीकर्तुं प्रकरणमिद-
                  मारभ्यत इत्यर्थ: " इति।
       एवं स्थिते षोडशशताब्द्यां अप्पयदीक्षितसमकालं, तदनन्तरं सप्तदशादिशताब्दीषु च ये तावत्प्रसिद्धा: मीमांसका आसन् तेषु बहव: विधिरसायनग्रन्थखण्डने प्रवृत्ता दृश्यन्ते। केचन विधिरसायनोपरि आपादितदूषणोद्धारणे च प्रवृत्ता दृश्यन्ते। तथाहि---
       षोडशशताब्द्यां स्थित: खण्डदेव: स्वकीये मींमांसाकौस्तुभे, तथा भाट्टदीपिकायां च मन्त्राधिकरणे विधिरसायनोक्तानाक्षेपान् खण्डयति। कौस्तुभे तत्तद्वि-
                                            धीनां लक्षणानि तेषां विपुलमुपपादनं च द्रष्टव्यानि।                              
              खण्डदेव:                      अत्र तदीयानि कानिचन वाक्यान्युदाह्रियन्ते। ( 1-2-4)
                1575 - 1665                            " एतानि च लक्षणानि सुधीभिर्विधिरसायनोक्तोदाहरणेषु
                A.D                                  योज्यानि " इति, " अतश्चोक्तलक्षणानां तदुदाहरणानां च
वार्तिकाद्युक्तानां अनुपपत्त्यभावात् विधिरसायनेक्तलक्षणाक्षेप:, उदाहरणाक्षेपश्च न सङ्गच्छेते। आक्षेपाक्षेपप्रसङ्गेन न्यायशैथिल्यकरणं तु तत्तदधिकरणसप्रङ्गेन तत्र तत्र प्रायश: निराकारिष्यत इति
विधिरसायनोक्तदूषणानामनवकाश: "इति, कौस्तुभे" अत एव नियमपरिसंश्याऽतितिक्तफलकविधित्वमपूर्वविधित्वमिति तल्लक्षणमपि सुस्थम्। एतेषां चोपाधीनां क्वचिदुदाहरणे 
साङ्कर्येपि न दोष इति न विधिरसायनोक्तलक्षणदूषणावकाश:। विस्तरेण चैतत् अस्मत्कृते मीमांसाकौस्तुभे द्रष्टव्यम्" इति च भाट्टदीपिकायाम्।
       एवं ( 1600 A.D) काले स्थित: सोमानाथ: स्वकीये शास्त्रदीपिकाव्याख्यानेपि तत्र तत्र विधिरसायनोक्ताक्षेपान् प्रतिवदतीति तद्द्रष्टॄणां सुज्ञानम्।
                                    एवं षोडशशताब्द्यां स्थित: शङ्गरभट्टोपि विधिरसायनदूषणनामान
           शङ्गरभट्ट:                    विधिरसायनीयसर्वश्लोकखण्डनपरं नानिविस्तुतं ग्रन्थमार-
          1550 - 1620                   चयामास। यस्यादर्श: मद्रनगरराजकीयकोशागारे अडयार्
               A.D.                       कोशागारे च उपलभ्यते। तत्र चादौ अयं श्लोक: दृश्यत---
                       
                       " विध्यादित्रयलक्षणानि रचितान्याचार्थवर्यैर्निरा-
                            कुर्वन्तोऽप्पयदीक्षिता व्यरचयन् सिद्धान्तजाते क्वचित्।
                         आक्षेपं त्विह कुर्वते बहुमतिं ये तन्निरासाक्षमा:
                            तेषामेष कृते तु शङ्करबुधस्यारम्भ उज्जृम्भते ।। " इति।
अपूर्वविधिविचारावसाने दृश्यमाना पङ्क्तिरियम् ---
Colophon:--- 'इति श्रीमत्पदवाक्येत्यादि श्रीभट्टनारायणात्मजभट्टशङ्करकृतौ विधिरसायनदूषणे वार्तिकोक्तापूर्वविधिलक्षणदूषणोद्वार:।
                         विधिरसायनकीर्तिवार्तिकोदितजरद्विधिलक्षणदूषणे।
                         सुविहितं न विभावनया विना प्रतिविधानमनादरमर्हति "।। इति।
      एवं सुब्रह्मण्यसूरिसुतो रमेश्वरसूरि: विधिविवेकनामानं ग्रन्थ रचितवान्। यस्यादर्शोपि मद्रनग्ररकोशागारे रक्ष्यते। अस्य कोशस्य काल: 1780 शक: इति ज्ञायते। यत्र च एकविंशे पुटे (Page21) ---
                                          " एवमुक्तरीत्या अपूर्वविधिलक्षणे निर्दिष्टे
       रामेश्वरसूरि:                   संभवति सति विधिरसायने अप्पयदीक्षितचरणै: "विधिरत्यन्तमप्राप्त"
                                                    इति वार्तिकमुदाहृत्य 'इदं केषांचित्प्रसिद्धविधीनां स्वरूपकथनं, न तु
लक्षणं दोषग्रस्तत्वात्' इति भणितं, तदभिप्रायं न विद्म: " इति। ग्रन्थावसाने --- " एवंसति वार्तिकोपरि विधिरसायने यानि दूषणानि तेषां निरवकाशत्वेऽपि दीषितचरणैर्यल्लिखितं तत् शिष्यपरीक्षार्थमेवेति शिवम्। " 
इति च पङ्क्तय: दृश्यन्ते। एतद्गन्थकारलेखनशैलीपरिशीलने अप्पयदीक्षितेष्वयं मान्यताबुद्धिमुवाहेति ज्ञायते।
                   एवं रामचन्द्रसुत: मीनाक्षीवल्लभपौत्र: लक्ष्मणशिष्य: दक्षिणमथुरावास्तव्य: वेङ्कटनारायण: विधिभूषणनामकं विपुलं विधिविचारपरं ग्रन्थमारचयामास।
                                               यत्र च " विधिरत्यन्तमप्राप्ते" इति वार्तिंककारिकैव                                                         
        वेङ्कटनारायण:                         व्याख्यायते इति प्रतिज्ञायते "सेयं कारिका सोदाहरणा
          (भारद्वाज:)                                        संभावितानुपपत्तिनिरासपूर्वकं संक्षेपात् व्याख्यायते"
इति। अयमपि ग्रन्थ: अप्पयदीक्षितोक्तदूषणपरिहारपर इति तद्ग्रन्थपरिशीलने ज्ञातये। अयं च सप्तदशशतके स्यादिति विमर्शकानामभिप्राय:। अयमपि कोश: मद्रनगरकोशागारे विद्यते।
       तथा श्रीनिवासार्यसुतो नायनार्यनामा पण्डित: विधिचमत्कारचन्द्रिकानामानं ग्रन्थमारचयामास। अयमपि विधिरसायनदूषणपर एव। यत्र ग्रन्थारम्भे इयं पङ्क्तिर्दृश्यते --- " यत्तु विधिरसायने न्यगादि ' व्रीहीन्
                                            प्रोक्षति '  ' व्रीहीनवहन्ति ' इति विधी नापूर्वनियमविधी ;
       नायनार्य:                             तद्विधेययोर्मन्त्रवर्णत एव प्राप्तत्वादिति। तदापातचमत्कार-
                                            मात्रम् " इत्यादि। अत्र अपूर्वविधिविचारावसाने 
समाप्तिवाक्यं त्वित्थम् ---
Colophon:--- इति श्रीवत्सकुलतिलकसर्वलोकशरण्यार्यबिरुदाङ्कविराजमानचक्रवर्तिवंशपय: पारावारसुधाकिरणेन श्रीनिवासार्यपुत्रेण नायनार्येण विरचितायां विधिचमत्कारचन्द्रिकायां अपूर्वविध्याद्युदाहरणसमर्थनम्। इति।
       चोलसिंहपुरे अधुना केचन सर्वलोकशरण्यवंश्या: वर्तन्ते। तद्वंशीयोंयं वैष्णव: स्यादित्यस्ति मन्तुमवसर:। अयमपि ग्रन्थ: मद्रनगरकोशागारे वर्तते।
       तथा शास्त्रदीपिकाव्याख्यातु: सोमनाथस्य शिष्य: नारायणशास्त्री विधिविचारपरौ द्वौ ग्रन्थौ रचयामास। तत्र विधिविवेकनामक: प्रकृतासम्बद्व: केवलविध्यादिविचारपर इति भाति। यस्तु विधिदर्पणनामक:
                                     स: प्रकृतविधिरसायनदूषणपर:। विपुलविचारात्मक:। विधित्रय-                         
       कोल्लूरि                       लक्षणानि निष्कृष्टानि वदति। निरस्यति च विधिरसाय-
     नारायणशास्त्री                    नोक्तदूषणानि। अयमपि मद्रनगरकोशागारे रक्ष्यते। यत्रेयं
     1630 - 1700                           समाप्तिपङ्क्ति :--- " इति कोल्लूरिनारायणशास्त्रिविरचिते
         A.D.                                  विधिदर्पणे विधित्रयनिरूपणं सम्पूर्णम्।
       एवं गोपालभट्टनाम्ना अष्टादशशताब्दीस्थितेन पण्डितेन मीमांसांविधिभूषण नामक:  विधिरसायनदूषणपर: कश्चित् ग्रन्थ: कृतोऽस्तीति सूचीपत्रात्, कीत्पण्डितकृतकर्ममीमांसाग्रन्थाच्चावगम्यते। अस्य चादर्शो दुर्लभ:। एतावता विधिरसायननिरासका: प्रतिपादिता:। अथ विधिरसायनोपरि समापादितदूषणोद्धारपरौ द्वावधिकृत्य किञ्चिद्वदाम:। तत्र प्रथम: अप्पयदीक्षित :---
       अयं प्रसिद्धाप्पयदीक्षितज्येष्ठभ्रातु: आच्चादीक्षितस्य पौत्र:। अस्य पितापि अप्पयदीक्षितनामक एव। स:
रुक्मिणी परिणयालङ्कारतिलकादिकर्ता। अनेन दुरूहशिक्षापरनामक: विधिरसायनदूषणाद्धाराख्य: ग्रन्थ:         
                                 रचितोऽस्ति। अयं च ग्रन्थ: शङ्करभट्टकृतविधिरसायनदूषणनामकस्य
        अप्पयदीक्षित:              गन्थस्य खण्डनपर: इति बहवो लिखन्ति। परं तु ग्रन्थस्य साक्षात् 
        1650 A.D.                     दर्शने शङ्करभट्टीयग्रन्थस्थपङ्क्तीनां अनुवादस्य वा खण्डनस्य
                                  वाऽत्रादर्शनात् तत्खण्डनपर: न स्यादित्यालोच्यते। परं तु इत: पूर्व:
य: कोल्लूरिनारायणशास्त्रिकृतत्वेन निर्दिष्ट: विधिदर्पणाख्य:, तद्दूषणपर: स्यादित्यालोच्यते। यतस्तत्रत्या विषया अनूद्यात्र निरस्यन्ते, स्थाप्यन्ते च विधिरसायनप्रतिपादिता विषया:। एतद्ग्रन्थीयास्तर्वे विषया: अडयारपुस्तकालयीय (Catalogue of Mimamsa Vol. IX Adyar) सूचीपत्रे द्रष्टव्या:।
       ग्रन्थकार: ग्रन्थारम्भे अवसाने च स्ववंशपरम्परां तदुत्कर्षं च विस्तरेण प्रतिपादयति। तथाऽत्रारम्भे ---
                          " यद्रसायनसमीरितं विधौ क्षुद्रधी: परिजहार दूषणम्।
                            तन्निराकरणकौतुकी जन: सन्निधापयतु मामिकां कृतिम्।।
          
                            यद्यपि न विधिरसायनमास्कन्दति दूषणं गुरूक्तमपि।
                            तदपि तदाधुनिकानां मन्दविषन्यायतो निराकुर्म:।।

                            प्रायेण सिद्धवत्कृत्य पदार्थान् विलिखामि तान्।
                            कुतोपपादना ये स्यु: मूले विधिरसायने ।। "
" व्रीहीन् प्रोक्षतीति " विधि: नापूर्वविधि:, .............. इत्याक्षिप्तं विधिरसायने। तत्र केचित् परिहरन्ति "अयमपूर्वविधिरेव, एतद्विध्यभावे व्रीहिषु प्रोक्षणासिद्धे:। मन्त्रलिङ्गकल्प्यं प्रोक्षणं तु प्रस्तर एव स्यात्.............
इति। तदसारम्। मूल एव " दर्शपूर्णमासप्रकरणेन तदूपर्वार्थतयाऽवगतस्येति " उदाहरणाक्षेपप्रथमवाक्यं लिखितमस्ति किल ; तदर्थानालोचनमूलत्वात् "। इत्यादिपङ्क्तय:, अवसाने --- "तस्मात् ' विरुद्धं सकलमिव भवेत् दृश्यते येन तन्त्रं (?) इति यदुक्तं दीक्षितै: तत्तथैव वज्रलेपायते।
                      कथं बत निरुध्यतां कमलनालसूत्रेस्त्वया
                             मदत्रुटितश्रुङ्खलावलयबन्धन: सिन्धुर:।
                      कृतं विधिरसायने तदिह दूषणान्वेषणै:
                             वरं पुरहरे चिरं मन इदं सखे स्थाप्यताम्।।"
इति पङ्क्तयश्च दृश्यन्ते।
                        द्वितीय:--- श्रीनिवासदास:। अयं मद्रनगर समीपस्थितभूसारपुरापरनामक-
                                               तिरुमलिशैग्रामाभिजन: नृसिंहार्यतनूज: स्वज्येष्ठपितृ-
             श्रीनिवासदास:                      व्यात् लक्ष्मणार्यादधीतविद्य: वाधूलगोत्रश्चेति ग्रन्थान्त-
                                                विद्यमानवाक्यादवगम्यते। अस्यापि काल: न स्पष्टं 
ज्ञायते। अनेन विधिरत्नावलीनामक: ग्रन्थ: कृतोस्ति। अयमपि ग्रन्थ: मद्रनगरकोशागारे विद्यते। दुरूहशिक्षावत् अयमपि विधिदर्पणखण्डनात्मक:, विधिरसायनस्थापनपर: विपुलविचाररूप:। असम्पूर्ण:। अत्र चारम्भे ---     
                      " विधिरसायनविस्तृतयुक्तिभि: विविधतर्कविकर्कशवर्त्मभि:।
                        त्रिविधलक्षणलक्ष्यविधास्वसौ वितनुते विधिदर्पणदूषणम्।।
        
                               विधिरत्नावली सेयं विबुधानन्ददायिनी।
                               सुखोपजीविनीकण्डे भासतां भावुकार्पिता।।
 
                               भूसारपुरवाधूलवंशवारिधिसंभव:।
                               श्रीनिवासोऽधुनाऽऽनन्दं कर्तुमारभते सताम्।।"
इति श्लोका: उपलभ्यन्ते।
       विधिरसायनदूषणभूषणात्मकेषु एषु ग्रन्थेषु अपूर्वादिविधीनां कथं लक्षणानि निरुक्तानि, विधिरसायनोक्ताक्षेपाणां कया प्रक्रियया समाधानान्यवर्णिषत, इत्यादयो विषया: अत्र विस्तरमिया न प्रतिपादिता:। किञ्च तान् सर्वान् विधिविचारपरान् ग्रन्थान् सम्यक् परिशील्य परिशोध्य एकमालात्मना मुद्राप्य
तेषां प्रकाश: कर्तव्य इति अस्ति मनीषा। यत्र समये सर्वं सम्यक् स्फुटीभविष्यति। तादृशमालामुद्रणोपयोगिसाधनसम्पत्तिं भगवान् श्रीनिवास: अनुगृह्णात्विति प्रार्थयामहे। अथ प्रकृतप्रबन्धारमधिकृत्य किञ्चिदावेद्यते।
       सप्तदशशताब्द्यां स्थित: विश्वगुणादर्शादिनिर्माता वेङ्गटाध्वरीति प्रसिद्ध: अरशाणिपालै वेङ्कटाचार्यदीक्षितोपि विधिरसायनदूषणपरं विधित्रयपरित्राणनामकं प्रकृतग्रन्थमारचयामास। अत्र 
                                   
       वेङ्कटाध्वरी                  वक्तृवैलक्षण्यज्ञापनाय प्रकृतप्रबन्धुर्वंशावलीं पाण्डित्यादिकं चाधिकृत्य
     1590 - 1660                  किंचित् प्रस्तुम:। अयं काञ्चीमण्डले काञ्चीपुरसमीपे विद्यमाने      
          A.D.                               अरशाणिपालैनामके अग्रहारे अवततार। काञ्चीनगरे यथोक्तकारि-
देवालयसमीपे अवसदिति ज्ञायते। अद्यापि तद्वंशीयानां गृहादीनि तत्र वर्तन्ते। विश्वगुणदर्शसमाप्तिवाक्ये (Colophon) काञ्चीपुरवास्तव्यस्येति दृश्यमानं पदं, तथा अनेन कृत: यथोक्तकारिभाण इति ग्रन्थश्च अस्य काञ्च्यां यथोक्तकारिदेवालयसमीपे वास आसीदित्यत्र गमके भवितुमर्हत:। अयमात्रेयगोत्रोत्पन्न:, अप्पयदीक्षितापरनामकस्य श्रीनिवासदीक्षितस्य पौत्र:। श्लेषयमकचक्रवर्तिबिरूदभाजो रघुनाथदीक्षितस्य पुत्र:। माता सीतानाम्नी। अस्य पितामह: श्रीनिवासदीक्षित: सर्वपृष्ठाप्तोर्यामवाजपेयादीनां बहूनां क्रतूनामाहर्ता, अनेकाग्रहारप्रतिष्ठापयिता, दिगन्तविश्रान्तकीर्ते: कर्णाटभूभृद्गुरो: पञ्चमतभञ्जनताताचार्यस्य भागिनेय:। अनेनानुष्ठितक्रतुचिह्नभूता यूपस्तम्भादय: अद्यापि तद्वंश्यै: अरशाणिपालै-नल्लूर-प्रभृतिषु ग्रामेषु परिरक्ष्यमाणां वर्तन्ते। अयं च वेङ्कटाध्वरी तर्कव्याकरणमीमांसावेदान्तादिषु सर्वेष्वपि तन्त्रेषु निरुपमपाण्डित्यशाली।
कवितायामन्यादृशी परिपाटी अस्य। पितामहसकाशादधीतविद्य इति भाति। एवमत्र प्रतिपादिताविषयेषु विश्वगुणादर्शग्रन्थे विद्यमानानि वाक्यानि प्रमाणम्। यथा ---
                      " काञ्चीमण्डलमण्डनस्य मखिन: कर्णाटभूभृद्गुरो:
                               तातार्यस्य दिगन्तकान्तयशसो यं भागिनेयं विदु:।
                        अस्तोकाध्वरकर्तुरप्पयगुरोरस्यैष विद्वन्मणे:
                               पुत्र: श्रीरघुनाथदीक्षितकवि: पूर्णो गुणैरेधते।।
                        तत्सुतस्तर्कवेदान्ततन्त्रव्याकृतिचिन्तक:।
                        व्यक्तं विश्वगुणादर्शं विधत्ते वेङ्कटाध्वरी।।" ञ्
          
              " इति पञ्चमतभञ्जननिबन्धनविख्याततातयज्वभागिनेयवाजपेयसर्वपृष्ठाप्तोर्यामा-
            दियाज्यात्रेयवंशमौक्तिकीभवदप्पयार्यतनूभवश्लेषयमकचकवर्तिरघुनाथाचार्यतनय-
            स्य श्रीनिवासकृपातिशयसंविदितनयस्य सीताम्बागर्भसंभवस्य श्रीमत्काञ्चीनगर-
            वास्तव्यस्य वेङ्कटार्ययज्वन: कृतिषु विश्वगुणादर्श: सम्पूर्ण:।। " इति।
       
       प्रकृतविधित्रयपरित्राणग्रन्थे आरम्भे च ---
       
                    " प्रख्यात: प्रणतार्तिहृद्गुरुरिति श्रीभाष्यकर्तुर्मुने:
                         यो माहानसिक: तदुक्तिरसिक: श्रीमान् स यत्राभवत्।
                      वंशे तत्र हि वादिहंसजलदाचार्यादिभिर्भूषिते
                         यज्वाऽभूद्रघुनाथदेशिकमणि: श्रीश्रीनिवासेष्टिन:।।
         
                      तनूभव: कवेस्तस्य तनोत्यत्रिकुलोद्भव:।
                      विधित्रयपरित्राणं वेङ्कटाचार्यदीक्षित:।।"
       इति श्लोकाभ्यां स्ववंशमूलपुरुषं प्रणतार्तिहाराचार्यंए ततस्तत्रैव प्रसिद्धं वादिहंसाम्बुदाचार्यं, स्वपितामहं
श्रीनिवासदीक्षितं, पितरं रघुनाथदीक्षित च निर्दिशति। एतदीयपूर्णवंशावलीज्ञानाय मूलपूरुषात् प्रणतार्तिहराचार्यादारब्धां एतत्पर्यन्तां वंशपरम्परां तद्वंशीयेभ्य: सम्पादितामत्रोपहराम:---
                    ( अत्र निर्दिश्यमाना परम्परा पुत्रपौत्रादिरीत्यैव )  
                     प्रणतार्तिहराचार्य:---       अयं भगवद्रामानुजस्य श्रीभाष्यकर्तु:
                          ।                  माहानसिक: "वेदान्तोदयन:" इति
                          ।                  भाष्यकारैर्दत्तबिरुद:, "किडाम्बि आ-
                          ।                  च्चान्" इति साम्प्रदायिकव्यपदेशवान्।
                     रामानुजाचार्य:
                          ।                                                                              
                     श्रीरङ्गराजाचार्य:---       अस्य पद्मनाभाचार्य इति नामान्तरम्।
                          ।
                     रामानुजाचार्य:---          अस्य " वादिहंसाम्बुदाचार्य:" इति बिरु-
                          ।                   दनाम। "किडाम्बि अप्पुल्लार" इति
                          ।                   सम्प्रदायनाम। अयं श्रीमद्वेदान्तदेशि-
                          ।                   कस्य मातुल: आचार्यश्च। न्यायकुलि-
                          ।                   शादिप्रबन्धकर्ता। वात्स्यवरदाचार्यशिष्य:।
                     वरदाचार्य:
                          ।
                     वेङ्कटाचार्य:
                          ।
                     वेदान्ताचार्य:
                          ।
                     रामानुजाचार्य:
                          ।
                     रङ्गनाथाचार्य:
                          ।
                     रामचन्द्राचार्य:
                          ।
                     प्रणतार्तिहराचार्य:
                          ।
                     लक्ष्मणाचार्य:
                          ।
                     वेङ्कटाचार्य:
                          ।
                     श्रीरङ्गाचार्य:
                          ।
                     नरसिंहाचार्य:
                          ।
                     पद्मनाभाचार्य:
            __________।___________            
           ।             ।              ।
       सुन्दराचार्य:     वरदाचार्य:    इष्टि-गोपालाचार्य:
                           ।
                      श्रीनिवासाध्वरी---          अस्य अप्पयगुरुरिति नामान्तरम्।
                           ।                   अयमेव प्रकृतप्रबन्धृपितामह:।
                      रघुनाथदीक्षित:---          अस्य श्लेषयमकचक्रवर्तीति बिरुद-
                           ।                   नाम। (पिता)
                      वेङ्कटाध्वरी--- 
                                          -------
       अयं वेङ्कटाध्वरी तीर्थयात्राव्याजेन राजकीयसभासु शास्त्रार्थविचारव्याजेन च कृत्स्नां भारतभूमिं सञ्चारेतिए, तत्र तत्र राजभिर्बहुमानितश्चेति ज्ञायते। एनं अष्टोत्तरशतप्रबन्धनिर्मातेति बिरुदनाम्ना तंद्वशीया: व्यवहरन्ति। एतत्कृतेषु ग्रन्थेषु नामतोपि लुप्ता: बहव:। अवशिष्टाश्चेमे ---
               महाभाष्यस्फूर्ति: ---        व्याकरणम्    अधुना नोपलभ्यते।
               यङ्लुक्प्रकाशिका          व्याकरणम्     अधुना नोपलभ्यते। 
               मणिसारखण्डनम्          तर्क:          अधुना नोपलभ्यते।                          
               व्युत्पित्सुबोध: ---         अयं किंविषय इति न ज्ञायते। एते
                                       ग्रन्था अधुना अनुपलभ्यमाना अपि
                                       तद्वंशीयै: पठ्यमानायां तद्विरुदावल्यां
                                       हमे ग्रन्था अपि ग्रथिता इति तत्कृतत्वे
                                       न विवाद:।
               न्यायमकरन्द: ---         मीमांसा। भाट्टदीपिकावत् द्वादशस्व-
                                       प्यध्यायेषु सर्वाधिकरणनिरूपणपर:।
                                       तत्र तत्र भाट्टदीपिकाखण्डनमपि दृश्य-
                                       ते। अत्र विधित्रयपरित्राणेपि " अस्म-
                                       त्कृते नवममकरन्दे द्रष्टव्यमिति स्थल-
                                       द्वये इमं ग्रन्थमुदाहरति। (अमुद्रितम्)
               न्यायपद्मम् ---          मीमांसाप्रकरणग्रन्थ:।    (अमुद्रितम्) 
               विधत्रयपरित्राणम् ---     मीमांसा। प्रकृतप्रबन्ध:। 
               यतिप्रतिवन्दनखण्डनाम् --- धर्मशास्त्रम्।           (अमुद्रितम्) 
               रामायणव्याख्या वाल्मीकि_} इतिहास:। नोपलभ्यते।
                                  हृदयम् }
                     आचार्यपञ्चाशत् ---        वेदान्तदेशिकस्तोत्रम् (मुद्रितम्)
               लक्ष्मीसहस्रम् ---          स्तोत्रम्             (मुद्रितम्) 
               श्रीनिवाससहस्रम् ---       स्तोत्रम्            (अमुद्रितम्)
               श्रवणानन्द: ---            स्तोत्रम्            (मुद्रितम्)
               यादवराधवीयम्(सव्याख्यम)-- काव्यम्            (मुद्रितम्)
               सुभाषितकौस्तुभ: ---        सुभाषितम्         (मुदितम्)
               विश्वगुणादर्शचम्पू: ---       काव्यम्            (मुद्रितम्)
               उत्तरचम्पू: ---              रामायणोत्तरकाण्डप्रतिपाद्यकथासङ्गाहकं
                                         काव्यम्।           (मुद्रितम्)
               वरदाभ्युदयचम्पू: ---        हस्तिगिरिचम्पूरिति नामान्तरम्।
                                         देवाधिराजस्य (वरदस्य) अवतारप्रतिपादकं
                                         काव्यम्।           (मुद्रितम्)
               प्रद्युम्नानन्द: ---            नाटकम्। प्रद्युम्नरत्यो: परिणयप्रति-
                                         पादकम्।               (मुद्रितम्)
                     सुभद्रापरिणय: ---          अस्याङ्क्तद्वयमुपलभ्यते।
               शृङ्गारदीपिका ---         भाण:              नोपलभ्यते।
               मुकुन्दविलास: ---          भाण:              नोपलभ्यते।
               यथोक्तकारिभाण: ---        भाण:              नोपलभ्यते।
       एवमनेन तिरुवाय्मोलि नामकस्य श्रीशठकोपमुनिकृतस्य द्राविडभाषामयगाथासहस्रस्य संस्कृतभाषायां
विवर्तरूप: कश्चन प्रबन्धोपि कृतोऽस्तीति शृणुम:। तत्र ग्रन्थे स्थितमेकं पद्यमपि श्रुतमिति डाक्टर् एम् कृष्णमाचार्यै: M.A. स्वकीये संस्कृतग्रन्थजातचरिते (Classical Sanskrit literature) निर्दिष्टं विद्यते। तत्पद्यस्वरूपं त्वित्थम्् ---
                      "लोकं पुष्कलमेकनायकतया ये शासितारो नृपा:
                          श्यामाङ्गेन शुना प्रदष्टचरणा: ते भग्नभिक्षाघटा:।
                       अस्मिन् जन्मनि सार्वलौकिकतया भिक्षामटन्ति स्वयं
                         श्रीनारायणपादसेवनरता: भो भोस्समुज्जीवताम् [त?]।। " इति।
                       "                   Timil                           "
       अयं वेङ्कटाध्वरी नीलकण्ठविजयचम्प्वादिकर्तु: नीलकण्ठदीक्षितस्य समकालिक: तत्सहाध्यायी चेति वदन्ति। नीलकण्ठविजयचम्पूनिर्माणकालश्च तेनैव दीक्षितेन " 4738 कलिवर्षेषु गतेषु कृत:" इति स्पष्टमुक्ते: A.D. 1638 वर्ष एवेति निश्चेतुं शक्यम्। तदा अस्य वेङ्कटाध्वरिण: अष्टचत्वारिंशत् वत्सरा अतीता इति ज्ञायते।
       एतत्सम्बन्धि ऐतिह्यमपि श्रूयते किंचित्। तदित्थम् --- डिल्लीमहाराजेन स्वयोग्यतानुगुणं संभावनायामकृतायां तेन दत्तं स्वल्पमादाय प्रतिनिवर्तमानोयं  "शाकाय वा स्याल्लवणाय वा स्यात् " इतीदं वाक्यमुच्चरन्नेव बहिरागत:। तदानीं तत्रत्यै: कैश्चित् राजानमयं धिक्कारोतीति बोधितो राजा पुनरेनमाहूय किमुक्तं भवतेति पप्रच्छ। तदा ---
                       "डिल्लीश्वरो वा जगदीश्वरो वा मनोरथं पूरयितुं समर्थ:।
                        अन्येन केनापि नृपेण दत्तं शाकाय वा स्याल्लवणाय वा स्यात्।। "
इत्युक्तमित्यनेनोत्तरिते एतदीयं पाण्डित्यं दृष्ट्वा विस्मयमापन्नो राजा पुनरस्मै भूरिद्रविणं ददौ इति।
       एवं तत्रैवोत्तरदेशे वेङ्कटाव्वरिणा अज्ञातायां भाषायां द्वौ परस्परं विवदमानौ अन्तत: न्यायस्थलं प्रापितौ। विवादसमये सन्निहितोऽयं वेङ्कटाध्वरी साक्षित्वेन वृत: न्यायस्थलं गत्वा तस्यां भाषायामज्ञातायामपि, या या शब्दानुपूर्वी येन यथा प्रयुक्ता तां तामानुपूर्वीं तथैवान्यवादीत्। अहो अस्य पण्डितस्य भाषाज्ञानाभावेपि सकृच्छ्रवणेन तदानूपूर्वीधारणकौशलमिति न्यायाधिपति: परं विस्मयमापेदे इति च।
अथ प्रकृतग्रन्थमधिकृत्य किञ्चिद्वदाम:।
                       कुमारिलभट्टोक्तविधित्रयलक्षणान्युदाहरणानि च समीचीनान्येवेति प्रतिपादनाय प्रवृत्तोयं ग्रन्थ: स्वनामानुगुण त्रयाणामपि विधीनां निष्कृष्टानि 
          विथित्रय-                    लक्षणानि प्रदर्श्य तेषां लक्षणानां वार्तिककारिकातो लाभप्रकार-
          परित्राणम्                    मुपवर्ण्य विधिरसायनोक्तदूषणान्यनूद्य परिहरति। ग्रन्थ-
         (प्रकृतप्रबन्ध:)                  स्यानतिविपुलत्वेपि प्रधानतया वक्तव्या: सर्वे विषया:
प्रतिपादिता एव। अत्र नानावृत्ता: त्रिंशच्छ्लोका: सन्ति। तव्द्याख्यानरीत्यामपि विधिरसायनसरणिरेवानुस्रियते। परिच्छेदत्रयात्मकोऽयम्। एकैकस्मै विधये एकैक: परिच्छेद:। तत्र प्रतिपरिच्छेदं प्रथमत: विधिरसायनाक्ताक्षेपाननुवदति। तत: स्वसिद्धान्तं निरूपयति। आक्षिप्तांश: सर्वोपि क्रमेण समाधीयते। नातिकर्कशा शैली। प्रथमपरिच्छेदे अपूर्वविधिलक्षणाक्षेपाननूद्य क्रमश: सर्वान् परिहृत्य स्वाभिमतं अपूर्वविधिनिष्कृष्टलक्षणमुदाहरणेषु सङ्गमय्य, अनन्तरं विधिरसायने ग्रन्थान्ते लक्ष्यलक्षणव्यवस्थापूर्वं विधित्रयस्य यानि निष्कृष्टलक्षणान्युक्तानि तेषु सम्भावितानि दूषणान्यपि प्रतिपाद्य, अन्तत: अपूर्वविधे: लघुलक्षणमपि किंचिदुक्त्वा तत्परिच्छेदं समापयति। अत्र विधिरसायनोक्तनिष्कृष्टलक्षणदूषणात्पूर्वं प्रसङ्गात् खण्डदेवेन मीमांसाकौस्तुभे प्रतिपादितं अपूर्वविधिलक्षणमनूद्य तस्य लक्षणस्य "यदि सोमं न विन्दे" दिति नियमविधावति व्याप्तिवारणप्रकार: यस्तावत् तेन प्रतिपादित: स सर्वात्मना न सङ्गच्छते, अतिव्याप्तेस्तेन प्रकारेण दुष्परिहरत्वात्, एवं "हिरण्यगर्भस्समवर्तताग्र इत्याघारमाघारयती" त्यत्रापि मीमांसकमर्यादोल्लङ्घनपूर्वकं खण्डदेवकृतं समाधानं न विद्वद्भ्यो रोचेतेति सयुक्तिकं सम्यक् प्रतिपादयति। अत्र विद्यमानो गुणगण: साक्षादेतत्प्रबन्धद्रष्टॄणां स्वयमेव स्फुटीभविष्यतीति नेह वितन्यते।
       अस्य ग्रन्थस्य पञ्च आदर्शा: तालपत्रमया: अस्मदीये वेङ्कटेश्वरग्रन्थालये उपलभ्यन्ते। तेषु त्रय: प्रथमपरिच्छेदे ईषद्भागवन्त: अशुद्विभूयिष्ठाश्चेति
                                           प्रकृतमुद्रणे नोपायुज्यन्त। अवशिष्टयोर्द्वयोरेक: (No.733)
           मुद्रणम्                          आद्यान्तभागसहितोपि मध्ये बहूनां पत्राणां नष्टत्वात् पूर्ण-
                                           तया उपकारको नाभूत्। अवशिष्ट: (No.2839) एक एव
समग्र:। परं तु स: शिथिल:, अर्धभाग: ग्रन्थाक्षरेण अवशिष्टो भाग: आन्ध्राक्षरेण च लिखित:। तालपत्राणां तत्रतत्र अग्रभागेषु त्रुटितत्वात् कानिचन अक्षराणि तत्र लुप्तानि। अस्य ग्रन्थस्य पूर्ण आदर्श: मद्रनगरीयराजकीयकोशागारेपि नोपलभ्यते। तत्र विद्यमान: ईषद्भागात्मक एव। अडयार् कोशागारे काकदेषु
लिखित: ग्रन्थाक्षरमय: एक आदर्शोऽस्ति। सोपि बहुषु स्थलेषु ग्रन्थपातभूयिष्ठ:। केनाप्यव्युत्पन्नेन लिखितत्वात् तत्रादर्शे विद्यमाना अशुद्धय: वाचामगोचरा:।
       एवं चास्मदीयमेकमेवादर्शमवलम्ब्येदं मुद्रणकार्यं निर्वर्तनीयमासीत्। अत्रापि तत्र तत्र लेखकप्रमादजनिता अशुद्धयस्सन्त्येव। नेदं न जानन्ति प्राचीनग्रन्थमुद्रणे जातपरिचया: विद्वांस: ; यदेतादृशादेकस्मादादर्शात् इदंप्रथमतया ईदृशकठिनतमशासत्रग्रन्थमुद्रणे महान् श्रम: सञ्जायेतेति। एवं च महता परिश्रमेण तस्मात्तालकोशात् प्रथमत: कंचनादर्शं निर्माय अशुद्धिस्थलेषु यथामति संशोध्य लुप्तस्थलेषु ऊहितांशान् प्रक्षिप्य कथंचिन्मुद्रणार्हां दशामनीनयाम। तालपत्रे विद्यमान: अशुद्धत्वेनास्मकं भातोपि पाठ: अत्र दर्शित:। अस्मदभ्यूहित पाठश्च। [   ?] एवं चिह्नमध्ये निवेशित:। एवमभ्यूहितानि पदानि क्वचित्तालकोशे उपलभ्यमानपदप्रतिनिधितया स्यु:, क्वचिच्च अधिकतयापि स्यु:। उभयत्रापि पूर्वनिर्दिष्टमेव चिह्नं दीयते। यत्र तु प्रश्रचिह्नं विना केवलकुण्डलमात्रं विहितमस्ति तत्र, विधिरसायनादिषु अन्यत्र वा एवमभ्यूहितुमानुकूल्यमस्तीति ज्ञेयम्। अत्रान्ते आकरनिर्देशसहिता विधिवाक्यसूची काचित् पाठकसौकर्याय योजितास्ति।
       ग्रन्थेऽस्मिन् विधिरसायनोक्ताक्षेपानुवादस्थले क्वचित् शब्दतोप्यनुवाददर्शनात् तत्र स्थले सैव पङ्क्तिरुचितेति मत्वा अधस्तात् " विधिरसायने एवं पाठ:" इति दर्शितम्। विधिरसायनमिति निर्देश: अस्माभि: तत्र तत्र कृत: सुखोपजीविनीनामकतव्द्याख्याकटाक्षेणैव।
       एवमस्य शोधने एकसंवत्सरात्पूर्वमस्मदघ्यक्षै: नियुक्ता वयं तदैव ग्रन्थमिमं मुद्रणार्हमकार्ष्म। तदनु देवस्थानाधिकारिणामाज्ञानुरोधेन मुद्रणमारभ्यत। आरम्भानन्तरं मद्रनगरं गत्वा तत्रत्यराजकीयकोशागारे विद्यमानान् विधिविचारपरान् सर्वान् ग्रन्थान् सकृत् परिशील्य स्थूलत: तेषां गती: ज्ञात्वा इममुपोद्धातमलिखाम।
       अत्र यस्तावत् समग्र: अस्मदीय: कोश: स (2839) "क" इति निर्दिष्ट:। यश्च (733) बहुपत्रविहीन: स "ख" इति निर्दिष्ट:।
       अस्मभ्यं परमदयया न्यायमीमासादिसर्वशास्त्रोपदेष्टृणां तर्कार्णव पण्डितरत्न पूर्वोत्तरतन्त्रप्रदीपेत्याद्यनेकबिरुद भाजां विशिष्टेष्वपि तन्त्रेषु नैकविधप्रबन्ध-
                                  निर्मातॄणां श्री उ.वे. उत्तमूर-ति. वीरराघवाचार्याणां, तथा
        कृतज्ञतानुसन्धानम्          मीमांसाकेसरि - पूर्वोत्तरतन्त्रप्रदीप - पिण्डितराजेत्यादिबहु-
                                  बिरुदभाजां निखिलतन्त्रनिष्णाततामहिम्ना विरचितबहु-
प्रबन्धानां अस्मासु सुतनिर्विशेषं विहितप्रीतीनां श्री उ.व.डि .टि. ताताचार्याणां च अनुग्रहेणैव अस्माकमीदृशग्रन्थानां शोधने मुद्रणादिषु चाधिकार: संवृत्त इति तेषां विषये सञ्जातमाधमर्ण्यं कथमप्यपनेतुं न शक्यत इति तत्पादारविन्देषु प्रणामसहस्रं कथंचिदाश्वसिम:।
       तथा एतच्छोधनमुद्रणादिविषये अस्मान् नियुक्तवतां अस्मासु विशिष्टानुग्रहवतां एतदपेक्षितसकलसौकर्यसंविधायिनां अस्मत्कलाशालाध्यक्षाणां सद्गुणशेवधीनां श्री उ. वे. P.V.रामानुजस्वामि M.A. महोदयानां विषये अस्मदीयां कृतज्ञतां परस्सहस्रधन्यवादसमर्पणेन कथंचिन्निवेदयाम:। एवमस्य ग्रन्थस्य मुद्रणायानुमतिं दत्तवतां Sri C. Anna Rao, B.A. देवस्थानाधिकारिणां, विना विलम्बं मुद्रणकार्यं निर्वर्तितवतां मुद्रणालयाधिकारिणां श्री T.R. नरसिंहाचार्याणां च विषये भृशं कृतज्ञा भवाम:।
       एवं अस्य ग्रन्थस्य प्रथमत: शिथिलात् तालकोशात् एकमादर्शं यथामातृकं लिखितवतां, तथा अस्मच्छोधनानन्तरं मुद्रणोपयोगिपरिष्कृतमातृकां लिखितवतां चास्मत्प्रियसुहृदां श्री. उ. वे. T.A. कृष्णमाचार्याणां (न्यायाध्यापकानां) श्री S. वेङ्कटरमणभास्कररायाणां च (ग्रन्थागारसंस्कृतपण्डितानां) तथा
एतद्ग्रन्थकर्तृवंशावलीवितरणेनोपकृतवतां श्री उ. वे. नल्लूर श्रीनिवासाचार्याणां च विषये सर्वदा कृतज्ञैरस्माभि: भाव्यम्।
       एवं बह्ववधानेन शोधनकार्ये निर्वर्तितेपि भ्रान्ते: पुरुषधर्मत्वात् शोधनविषये नूतनपाठाभ्यूहनविषये टिप्पणीविषये वा यदि दोषा उपलभ्येरन्, तदा सहृदया विद्वांस: कृपया प्रतिबोधनेनास्माननुगृह्णीयुरिति प्रार्थयामहे। येनेदृशदोषा: पुनरवकांश न लभेरन्।
                       " श्रीवेङ्कटाद्रिनिलय: कमलाकामुक: पुमान्।
                         अभङ्गुरविभूतिर्नस्तरङ्गयतु मङ्गलम्।।"
    
                                       श्रीरस्तु।
                                                                     
                              
                                                                    इति,
       तिरुपति,                                                विद्वज्जनवशवद:
      12-2-54.                                           कोलियालम् - शठकोपाचार्य:,                  
                                                                 न्यायमीमांसाध्यापक:,
                                                                    श्रीवेङ्कटेश्वरप्राच्यकलाशाला.                                           

                                         विषयसूची
                                                            --->o<---                  
       मङ्गलाचरणम्                                     ....              ....          1              
       प्रतिज्ञा                                            ....              ....          2
       विधिरत्यन्तमिति वार्तिकविवरणम्                      ....              ....          3   
       विधिरसायनोक्तापूर्वविधिलक्षणाक्षेपानुवाद:               ....              ....          4
       तत्रैव आत्यन्तिकत्वस्यानिर्वाच्यत्वम्                    ....              ....         13
       अपूर्वविधिलक्षणाक्षेपपरिहार:                          ....              ....         17
       अपूर्वविधिनिष्कृष्टलक्षणम्                             ....              ....         17
       आत्यन्तिकत्वनिर्वचनम्                               ....              ....          24
       कौस्तुभोक्तापूर्वविधिलक्षणानुवाद:                      ....              ....          30
       तन्निरास:                                          ....              ....          31
       विधिरसायनोक्तनिष्कृष्टलक्ष्यलक्षणव्यवस्थानुवाद:         ....              ....          31
       विधिरसायनोक्तपरिसंख्याविधिलक्ष्यव्यवस्थादूषणम्        ....              ....          36 
       विधिरसायनोक्तापूर्वविधिनिष्कृष्टलक्षणदूषणम्            ....              ....          37
       विधिरसयानोक्तनियमविधिनिष्कृष्टलक्षणदूषणम्           ....              ....          40
       विधिरसायनोक्तपरिसंख्याविधिनिष्कृष्टलक्षणदूषणम्        ....              ....          44
       अपूर्वविधेर्लघुलक्षणम्                                 ....               ....         45
       विधिरसायनोक्तनियमविधिलक्षणाक्षेपानुवाद:              ....               ....         46
       तदाक्षेपपरिहार:                                     ....               ....         49
       नियमविधिनिष्कृष्टलक्षणम्                            ....               ....          49  
       विधिरसायनोक्तपरिसंख्याविधिलक्षणाक्षेपानुवाद:          ....               ....          58
       तदाक्षेपपरिहार:                                     ....               ....          64
       परिसंख्याविधिनिष्कृष्टलक्षणम्                        ....               ....          66
       विधित्रयपरित्राणश्लोकसूची                          ....               ....          71
       विधित्रयपरित्राणोदाहृतानां विधिवाक्यानां सूची          ....               ....          72
       शोधनिका                                         ....               ....          78

                                        ।। श्रीरस्तु ।।  
                                   श्री श्रीनिवासपरब्रह्मणे नम:
                               आत्रेय श्रीवेङ्कटाचार्यदीक्षितविरचितं
                                       विधित्रयपरित्राणम्
                                         --->o<---   
                              श्रुत्या ग्राह्ये जन्म यस्मिन्विधीनां
                                 सर्वे वर्णास्सिद्धिमन्तो यदङ्गे।
                              भक्त्या ध्येये तत्र नित्ये परस्मिन्
                                 देवे वेदेऽप्यापतन्ते धियो मे ।। 1 ।।

                              भद्रं तनोतु परमु परमेष्ठियज्ञे
                                 कप्तोदयं वरदनाम किमप्यपूर्वम्।
                              आत्मन्यवस्थितमिदं निजकीर्तनेन
                                 दत्ते स्थिरं फलमथापि यदव्यपायम् ।। 2 ।।

                              विदधानमनन्यलभ्यमर्थं
                                 नियमं चाभ्युदयाय निर्वहन्तम्।
                              परिक्लृप्त निवृत्तिधर्मबोधं
                                 प्रभुमान्यं [ द्यं? ] परिचिन्तये विधिं च ।। 3 ।।

                              जैमिनिमुनिस्स भगवान्
                                 जयति प्रज्ञानिधिर्जगत्पूज्य:।
                              अकृतकसरस्वतीनां
                                 मङ्गलसूत्राणि यस्य सूत्राणि ।। 4 ।।

                      प्रख्यात: प्रणतार्तिहृद्गुरुरिति श्रीभाष्यकर्तुर्मुने-
                           र्यो माहानसिकस्तदुक्तिरसिक: श्रीमान्स यत्राभवत्।
                      वंशे तत्र हि वादिहंसजलदाचार्यादिभिर्भूषिते
                           यज्वाऽभूद्रघुनाथदेशिकमणि: श्रीश्रीनिवासेष्टिन: ।। 5 ।।
        
                      तनूभव: कवेस्तस्य तनोत्यत्रिकुलोद्भव:।
                      विधित्रयपरित्राणं वेङ्कटाचार्यदीक्षित: ।। 6 ।।
                     
                      विधित्रितयलक्ष्मणां विधिरसायने दूषणं
                         न्यागादि तदुदाहृतिष्वपि निरूपिता दुष्टय: ।
                      परीक्षकमुदे रमापतिदयोदयोद्यद्बाला
                         प्रवप्क्ति मम तन्निराकरणमुत्तरं भारती ।। 7 ।।

                      सत्कारं विरचय्य वेङ्कटकवि: श्रद्धानिबद्धाञ्जलि:
                          साधून्वो विबुधास्समीहितमहं सप्रश्रयं प्रार्थये।
                      हर्षोदग्रमनुग्रहं मयि जडेऽप्याधाय मेधाविनो
                          युक्तीरत्र विमृश्य पश्यत ततो निन्देत नन्देत वा ।। 8 ।।
  
                      विस्तरो विधिरसायने कृतो नानुभाष्यत इहाखिलो मया।
                      तत्र क्लृप्तमुपपादनं बुधैर्वीक्ष्य दूषणसमाधिरीक्ष्यताम् ।। 9 ।।

                      अत्र यद्यपि पद्यानामभिप्रायो न दुर्ग्रह:।
                      तथापि बालबोधाय तन्वे तद्विवृतिं स्वयम् ।। 10 ।।
       
       इह खलु निखिलनिगमनिचयहृदयविशदविलोकनसाधननयनयनसहस्रप्रणयनसमुज्जीवितवैदिकलोकस्य
भगवतो जैमिनिमुनिसत्तमस्य सूत्राण्यधीयाना: श्रोत्रियधूर्वहा: अपूर्वविधि - नियमविधि परिसंख्याविध्यभिधानान् त्रिविधान्विधीनधीयते --- "विधिर्वा स्यादपूर्वत्वात्", "नियमार्था वा पुन:श्रुति:", "परिसंख्या" इत्येवमादिभि:।

                              अमीषां त्रिप्रकाराणां विधीनामवबुद्धये।
                              विस्पष्टं भट्टचरणा लक्षणान्याचचक्षिरे ।। 11 ।।
                             
                              "विधिरत्यन्तमप्राप्ते नियम: पाक्षिके सति।
                               तत्र चान्यत्र च प्राप्ते परिसंख्येति गीयते।। " इति।

       अस्यायमभिप्राय: ---" व्रीहीन्प्रोक्षती" त्यपूर्वविधि:। तदभावे दार्शपूर्णमासिकेषु व्रोहिषु प्रोक्षणस्य कुतोप्यप्राप्ते:। "व्रीहीनवहन्ती" ति नियमविधि:। तदभावे पुरोडाशार्थमुपात्तानां व्रीहीणां तुषविमोकसिद्ध्यर्थं लोकसिद्धतत्कारणताकेषु अवहनननखविदलनादिषु समानपक्षपातादाक्षेपादवघातस्यापि विदलनादिवत् पक्षत एव प्रापते:। " इमामगृभ्णन् रशनामृतस्येत्यश्वाभिधानीमादत्ते" इति परिसंख्याविधि:। तदभावे अगृभ्णन्रशनामित्यग्निचयनप्रकरणाम्नातस्य मन्त्रस्य तत्प्रकरणस्थाश्वरशनाग्रहण इव तथाभूतगर्दभरशनाग्रहणेऽपि लिङ्गाविशेषेण प्राप्ते:। मन्त्रस्य तत्र चान्यत्र च प्राप्तिसत्त्वात्। न चोक्तयोर्नियमपरिसंख्याविध्यो: प्रत्यक्षत्वादाक्षेपमन्त्रलिङ्गयोर्नावतार:; प्रत्यक्षविहितेनावघातेन तथाभूतेनाश्वरशनाग्रहणविनियोगेन च पुरोडाशार्थोपात्तानां व्रीहीणां मन्त्रस्य च निराकांक्षत्वादिति वाच्यम्। तर्कितायामेतद्विध्यप्रवृत्तौ आक्षेपलिङ्गावतारसम्भवात्। [ततश्च?] तयोर्नियमपरिसंख्याफलकत्वेनात्यन्ताप्राप्तार्थप्रप्तिफलकादपूर्वविधित: फलतो भेदो बा [बो?]ध्य:।
       न चैवमपि नियमपरिसंख्याविध्यो: फलतो न मिथो भेद: ; नियमविधौ नखविदलनादिनिवृत्ते: परिसंख्याविधौ गर्दभरशनानिवृत्तेश्च फलत्वेनेतरनिवृत्तिफलकत्वाविशेषादिति वाच्यम्। नियमविधावप्राप्तांशपूरणरूपस्य नियमस्यैव फलत्वम्; तस्योपायान्तरनिवृत्त्युपजीव्यत्वेन प्रथमोपस्थितत्वद्विधेयगतत्वेन प्रत्यासन्नत्वाच्च। न तूपायान्तरनिवृत्ते:; तस्याश्चरमोपस्थितत्वादविधेयगतत्वेन विप्रकृष्टत्वाच्च। परिसंख्याविधौ त्वितरनिवृत्तिरेव फलं, तत्र विधिविषयस्य नित्यप्राप्ततया स्वरूपप्राप्ते: नियमस्य च फलत्वायोगादित्याहु: (?) ।। 
                                    अपूर्वविधिलक्षणाक्षेपानुवाद:  
       
       अत्रापूर्वविधिलक्षणं तावदित्थं दूषितं विधिरसायने --- 'अप्राप्ते' इति किमेषा विषयेसप्तमी उत 'पाक्षिके सती' त्यत्रेव सतिसप्तमी?।  आद्येऽपि विधिविषयस्य किं स्वरूपेणाप्राप्तिर्विवक्षिता उद्देश्यसम्बन्धित्वेन वा। नाद्य:, "अथातोऽग्निमग्निष्टोमेनानुयजन्ति" , "यावज्जीवमग्निहोत्रं जुहोति" , "चित्रया यजेत पशुकाम:" ,
"अक्षैर्दीव्यती" त्यादिष्वपूर्वविधिष्वव्याप्ते: : तत्र विधिविषयाणामग्न्यग्निहोत्रप्राजापत्ययागाक्षदेवनादीनामेतद्विध्य-
प्रवृत्तावपि "य एवं विद्वानग्निंचिनुते", "अग्निहोत्रं जुहोति" "दधि मधु घृतमापो धाना: (उदकं) तण्डुलास्तत्संसृष्टं प्राजापत्य" मित्यादिवाक्यैर्लोकतश्च स्वरूपेण प्राप्तत्वात्। द्वितीये यद्यपि नोक्तस्थलेष्वव्याप्ति: ; स्वरूपेण प्राप्तानामप्यग्न्यादीनामुक्तविध्यभावे अग्निष्टोम - जीवनरूपनिमित्त - पशुलक्षणफल - राजसूयरूपोद्देश्यसंबन्धित्वेनाप्राप्ते:; तथापि "तं द्विरात्रेण तं त्रिरात्रेणे" त्यादिषु वैकृताग्निविधिषु "उक्थ्ये गृह्णीयाद्विश्वजिति ग्राह्या" इत्याद्यतिग्रह्यविधिषु चाव्याप्ति: स्यात्। वैकृताग्निविध्यभावेपि "अथातोऽग्निमग्निष्टोमेनानुयजन्ती" ति प्रकृतौ विहितस्याग्न्याधारस्थण्डिलरूपस्याग्नेश्चोदकत एव द्विरात्राद्युद्देश्यसंबन्धित्वेन प्राप्तिसंभवात्; "उपस्तम्भनं वा एतद्यज्ञस्य यदतिग्राह्या" इति प्रकृतौ विहितानामतिग्राह्यनामकानां ग्रहाणामपि चोदकत एवोक्थ्यादिरूपोद्देश्यसम्बन्धित्वेन प्राप्तेसंभवाच्च। न चैवं 'तं द्विरात्रेणे' त्यादे: 'उक्थ्ये गृह्णीया' दित्यादेश्चाप्राप्तप्रापकत्वाभावेनानुवादकत्वापत्त्या विधित्वस्यैवाभावात् तेष्वव्याप्त्युद्भावनमनुचितमिति वाच्यम्। वैकृताग्न्यतिग्राह्यविधीनामग्न्यतिग्राह्यप्राप्त्यर्थत्वाभावेऽपि तदाश्रितगुणकामप्राप्त्यर्थत्वेन विधित्वस्य सम्प्रतिपन्नत्वात्। तथाहि --- "श्येनचितं चिन्वीत स्वर्गकाम:" इत्यादयो ह्यग्न्याद्याश्रितगुणकामा: श्रूयन्ते। ते च चोदकात् द्विरात्रादिविकृतिषु न प्राप्नुवन्ति। अङ्गस्य सतश्चोदकात् कथंभावाकाङ्क्षाकल्प्यात् प्राप्ति:, न त्वङ्गश्रितानां फलार्थगुणानां; तथैव "गुणकामेष्वाश्रितत्वा" दित्यष्टमाध्यायाधिकरणे निर्णीतम्। एवं चाग्न्यतिग्राह्याणां प्रकृतौ कासुचिद्विकृतिषु चोपदेशेन तासां प्रकृतेश्च सामानविध्ये सति सदाश्रिता: फलार्थगुणा: प्रकृताविव तासु विकृतिष्वपि प्राप्नुवन्ति। ततश्चाग्न्यतिग्राह्यविधयो द्विरात्रादिविकृतिषु गुणकामप्राप्तिफलका:। व्यवस्थापितं चैवं "अग्न्यतिग्राह्यस्य विकृतावुपदेशादप्रवृत्ति"रिति दाशमिकाधिकरणे। ततश्चातिदेशप्राप्तविषये[यत्वे?]नाप्राप्तविषयत्वाभावात् तेषु लक्षणस्या व्याप्ति:। न चैते मा भूवन्नपूर्वविधय इति वाच्यम्। नियमेतरनिवृत्तिफलरहितानामप्राप्तगुणकामप्राप्तिफलकानामेतेषां नियमपरिसंख्याविध्यनन्तर्भावेणापूर्व-
विधावेवान्तर्भावनीयत्वात्। अन्यथा विधित्रैविध्यभङ्गापत्ते:।
       अस्तु तर्हि सतिसप्तमीति द्वितीय: पक्ष:; तथासति विधिविषये तदविषये वा लक्षणीयविध्युद्देश्यमप्राप्ते सति तत्प्राप्तिफलको विधिरपूर्वविधिरिति फलितम्। एवं च न वैकृताग्न्यतिग्राह्यविधिष्वव्याप्ति:; तदभावे फलार्थानां श्येनाकृत्यादिगुणानां द्विरात्रादिविकृतिष्वप्राप्ते:। न च तत्प्राप्तिफलकत्वपर्यन्तविवक्षां विनाप्युक्ताव्याप्तिनिरासे तद्विवक्षावैयर्थ्यमिति शङ्क्यम्। तद्विवक्षाविरहे 'व्रीहीनवहन्ती" ति नियमविधावतिव्याप्ते:। आज्यादिधर्मे विलापनादौ लक्षणीयविध्युद्देश्यभूतान् व्रीहीनप्राप्ते सत्येव लक्षणीयविधिप्रवृत्तेरिति चेन्न।
       एवं सति द्वादशाहिकत्र्यनीकान्तर्गतैन्द्रवायवाग्रताशुक्राग्रताविध्योख्याप्ति:। तत्र प्रायणीयोदयनीयदशमाहेतरेषां नवानाह्नां मध्ये प्रथमद्वितीययोरह्नो: रथन्तरबृहत्सामकत्वेन चोदकादेव रथन्तरबृहत्सामकत्वनिमित्तकयो: ऐन्द्रवायवाग्रत्वशुक्राग्रत्वयो: प्राप्तिसंभवात्; "यदि रथन्तरसामा सोम: स्यादैन्द्रवायवाग्रान् गृह्णीयात्, यदि बृहत्सामा शुक्राग्रा' निति प्रकृतौ ज्योतिष्टोमे श्रवणात्। न चैवमनयोर्वाक्ययोरप्राप्तप्रापकत्वाभावान्न तत्राव्याप्तिर्दोषायेति वाच्यम्। "ऐन्द्रवायवाग्रं प्रथममह: अथशुक्राग्र" मित्यनयोर्वाक्ययो: द्वादशाहेऽनैमित्तिकाग्रताद्वयप्राप्त्यर्थत्वात्। नचाग्रताद्वयस्यानैमित्तिकत्वं किमर्थमिति वाच्यम्। द्वादशाहे तस्य प्रयोजनाभावेपि तद्विकृतिषु रथन्तरबृहत्सामत्वाभावेऽप्यैन्द्रवायवाग्रत्वशुक्राग्रत्वसिद्धेस्तत्फलत्वात्।
गर्गत्रिरात्रे हि द्वितीयमहर्वामदेव्यपृष्ठं, तत्र बृहत्सामत्वाभावेऽप्यनैमित्तिकी शुक्राग्रता 
द्वादशाहतोऽतिदेशात्प्राप्नोति। तदिदं "त्र्यनीकायां न्यायोक्तेष्वम्नानं गुणार्थं स्यादि" ति दाशमिकाधिकरणे निरूपितम्। एवं च सत्यैन्द्रवायवशुक्रग्रतारूपे विधेये प्रकृतविध्युद्देश्यं द्वादशाहिकमाद्यमहर्द्वयमप्राप्ते सति तत्प्राप्त्यर्थे ऐन्द्रवायवशुक्राग्रताविध्यो: प्रवृत्तिर्न भवतीति अनिवार्या तयोरव्याप्ति:।
       तथा गवामयने आद्ययोरह्नोरैन्द्रवायवाग्रत्वविधी श्रेयेते; तयो रव्याप्ति:। गवामयने हि द्वादशाहवत् "ऐन्द्रवायवाग्रं प्रथममहरथशुक्राग्रमथाग्रयणाग्र" मित्यादिभि: त्र्यनीका समाम्नायते। तस्याश्च स्वस्थानविवृद्धिरूपाऽऽवृत्ति: "एकादशिनीवत् त्र्यनीकापरिवृत्ति: स्यात्" इति दाशमिकाधिकरणे सिद्धान्तितम् [ता?]। ततश्च पूर्वस्मिन् पक्षस्याद्यायामह्नां विंशतौ त्र्यनीकोपदेशात् ऐन्द्रवायवाग्रत्वसिद्ध्या प्रंथमद्वितीययोरप्यह्नोस्तत एव तत्प्राप्ते: पुनस्तत्रैन्द्रवायवाग्रत्वश्रवणं तत्तदहरपूर्वप्रयुक्तत्वसिद्ध्यर्थं; तत्फलं तद्विकारेष्वेकाहक्रतुषु रथन्तरसामत्वाभावेपि ऐन्द्रवायवाग्रत्वप्राप्तिरिति प्रतिपादितं तन्त्ररत्ने। तयोरप्यैन्द्रवायवाग्रत्वविध्योरनिवोर्यैवाव्याप्ति:।    
       नन्वत्रोद्देश्यतावच्छेदकावच्छिन्ने विधेयस्याप्राप्तिर्विवक्षिता; तथा च नोक्तस्थलेऽव्याप्ति:। द्वादशाहत्र्यनीकान्तर्गतयोराद्ययोरह्नो: [ रग्रतयो: ?] परमापूर्वसाधनत्वावच्छिन्ने आद्येऽहर्द्वये विधीयमानतया प्रकृतितस्तदवच्छिन्ने तयोरप्राप्ते:। एवं गावामयनिकैन्द्रवायवाग्रताद्वयविध्योरपि नाव्याप्ति:। त्र्यनीकोपदेशवलेन परमापूर्वसाधनत्वावच्छिन्नयोराद्ययोरह्नोस्तत्प्राप्तावपि अवान्तरापूर्वसाधनत्वरूपोद्देश्यतावच्छेदकावच्छिन्न्योस्तयो-
स्तदप्राप्तेरिति चेन्न। तथा सति 'व्रीहीनवहन्ती' त्योदिनियमविधावतिव्याप्ति:; तत्रापि विधिविषयस्यावघतस्यापूर्वसाधनत्वरूपोद्देश्यतावच्देदकावच्छिन्नेषु व्रीहिष्वत्यन्तमप्राप्ते:। किं च "खादिरो यूपो भवती" प्रकृतिद्रव्यनियमविधावतिव्याप्ति:। यूपत्वस्योद्देश्यतावच्छेदकस्यालौकिकत्वेन तदवच्छिन्ने खादिरलक्षणप्रकृतिद्रव्यस्य कदाचिदपि लोकत: प्राप्त्यभावात्। नन्वाहवनीयोद्देशेनाधानविधिवद्यूपोद्देशेन खादिरविधिरपि अपूर्वविधिरेवास्तु; यूपाहवनीययोरलौकिकत्वाविशेषात्; तथा च तस्य लक्ष्यत्वात्तत्रातिव्याप्तिर्न दोषायेति चेन्न। प्राकृतयूपोद्देशेन प्रकृतिद्रव्यविधिरपि हि नयिमविधिरेव। "खादिरो येपो भवती" त्येतदभावे तक्षणादिवाक््यपर्यालोचनया दारुमयत्वेनावगतस्य यूपस्य प्रकृत्याकांक्षायामनियतानेकद्रव्याक्षेपस्यानिवार्यत्वात्;
तक्षणाष्टाश्रीकरणादिविशिष्टे यूपस्य दृष्टरूपे खादिरादीनां प्रकृतित्वयोग्यताया: लोकतोऽवधारितत्वात्। आधानं
त्वाहवनीयादीनां दृष्टे ज्वलनाकारे न निष्पादकं; किन्तु तन्निष्ठापूर्वसंस्कार इति युक्तं तद्विधे: प्रोक्षणादिविधेरिवापूर्वविधित्वम्। तस्मात् 'खादिरो यूपो भवती' त्यत्रातिव्याप्तिरनिवार्या।
       अपि च रूपभेदविवक्षया उक्ताग्रताविधिचतुष्टयेऽव्याप्तिनिरासेऽपि "तावब्रूतामग्नीषोमावज्यस्यैव नावुपांशु पौर्णमास्यां यजन्नि" त्यपूर्वविधो तद्विवक्षायामप्यव्याप्तिरनिवार्या। तथाहि --- अस्मिन् हि वाक्ये पौर्णमासीकाले उपांशुयाजो विधीयते। तत्र पौर्णमासीत्वरूपोद्देश्यतावच्छेदकावच्छिन्ने काले उपांशुपाज: "उपांशुयाजमन्तरा यजती" त्युत्पत्तिवाक्यादेव प्राप्त:, आग्नेयग्नोषामीयपुरोडाशद्वयान्तरालकालस्योत्पत्तिवाक्ये
श्रुतस्य पौर्णमासीरूपत्वादुद्देश्यतावच्छेकावच्छिन्ने विधिविषयस्य प्राप्तत्वात्तत्राव्याप्ति: स्यादेव। न चैवमस्य विधेर्वैफल्यं स्यादिति वाच्यम्; आग्नेयादेरिवोपांशुयाजस्यापि प्रत्यक्षश्रुतपौर्णमासीकालतामापा। तद्द्वादेणाधिकारवाक्यस्थपूर्णमासशब्देन ग्रहणं सम्पाद्य फलसंबन्धसम्पादकत्वेनास्य विधेस्साफल्यात्। अपिच "द्वे आहवनीये जुहोती" ति विधावग्निहोत्रप्रकरणगतेऽव्याप्ति:। आहुतिद्वये विधिविषयाहवनीयसंबन्धस्य "यदाहवनीये जुहोती" ति सामान्यशास्त्रादेव प्राप्ते:। न चैवं सति अस्य वैफल्यं शङ्कनीयम्; आपराग्निकहोमानां फलसंबन्धप्रापणार्थत्वेनास्य सार्थक्यात्। किं च "वैश्वदेवीं सांग्रहिणीं निर्वपेद् ग्रामकाम:" इति ग्रामरूफलोद्देशेन सांग्रहिणीविधावव्याप्ति:। एतदभावेपि "एवास्मै सजातान्प्रयच्छन्ति ग्राम्येव भवती" त्यर्थवादत एव साङ्ग्रहिण्या विधिविषयभूताया ग्रामत्वरूपोद्देश्यतावच्छेदकावच्छिन्ने फले प्राप्ते:। न चैक्मस्य वैफल्यं; सन्निधिश्रुतानामामनहोमानां साङ्ग्रहिण्यङ्गत्वसंपादनार्थत्वेन सार्थक्यात्।
       ननु लक्षणे प्रकृतविध्युद्देश्यमप्राप्ते सतीति न निवेश्यते; किन्तु विधिविषयेऽन्यस्मिन्वा प्रकृतविध्युद्देश्यमन्यद्वा किंचिदप्राप्ते सतीति। तथा च नैतासामव्याप्तीनामवकाश इति चेत्; एवं हि 'व्रीहीनवहन्ती' त्यादिषु नियमविधिष्वतिव्याप्ति:। दार्शपूर्णमासिके  प्रयाजादौ सौर्यादिविकृतिमप्राप्ते सति   
तद्विधिप्रवृत्ते:। अतस्तथाविवक्षानौचित्यादव्याप्ति: स्यादेव।
       स्यादेतत्। यस्मिन्मस्मिंश्चिद्यत्र कुत्र चिदप्राप्ते सति तत्प्राप्तिफलको विधिरपूर्वविधिरिति लक्षणं विवक्षितम्। एवं च नावघातविधावतिव्याप्ति;; तस्य सौर्यादिषु प्रयाजादिप्राप्तिफलत्वाभावात्। नाप्युक्ताव्याप्तीनामवकाश:। तथाहि---वैकृताग्न्यतिग्राह्यविधीनां हि उद्देश्यभूतासु विकृतिषु अप्राप्तगुणकामप्राप्ति: फलं, द्वादशाहिकगावामयनिकत्र्यनीकान्तर्गताग्रताविधीनां द्वादशाहादिविकृतिष्वैन्द्रवायवप्राप्ति:, 'उपांशु पौर्णमास्यां यजन्नि' ति विधे: उपांशुयाजस्य स्वर्गसंबन्धप्राप्ति:; 'द्वे         
आहवनीये' इति विधेरापराग्निकहोमानां स्वर्गसंबन्धप्राप्ति:; साङ्ग्रहिणीविधे: आमनहोमानां सांग्रहिण्यङ्गत्वप्राप्तिश्च फलमिति उक्तस्थले सर्वत्रापि यस्मिन्कस्मिंश्चिद्यंकं चित्पदार्थमप्राप्ते सति तत्प्राप्तिफलको विधिरपूर्वविधिरिति लक्षणमनुगतमेवेति चेन्मैवम्। ---
       "दर्शपूर्णमासाभ्यां स्वर्गकामो यजेत", "ज्योतिष्टोमेन स्वर्गकामो यजेते" त्यनयो: स्वर्गकामवाक्ययोख्याप्ते:; "सर्वेभ्य कामेभ्यो दर्शपूणमासौ" सर्वेभ्य: कामेभ्यो ज्योतिष्टोम:" इति वाक्याभ्यामेव दर्शपूर्णमासयोर्ज्योतिष्टोमस्य च स्वर्गसम्बन्धप्राप्ते:; अन्यस्य चार्थस्य तद्वाक्यप्रापणीयस्यानुपलम्भात्। किंच नानाशाखाम्नातेष्वग्निहोत्रादिविधिष्वव्याप्ति:। एकशाखागतविध्यप्रवृत्तावपि शाखान्तरीयान्गिहोत्रादिविधितोऽग्निहोत्रादिप्राप्तिसंभवात्। एकशाखागतविध्यप्रवृत्तावपि शाखान्तरीयाग्निहोत्रादिविधितोऽग्निहोत्रादिप्राप्तिसंभवात्। यदभावे यस्यकस्यचिदर्थस्य क्वचिदप्राप्ति: तत्प्राप्तिफलको य:, सोऽपूर्वविधिरिति लक्षणस्य तत्राभावात्।
       नन्वभ्युदयशिरस्कप्राप्तिसंभवराहित्यमप्राप्त इत्यनेन विवक्षितम्। ततश्च "स्वाध्यायोऽध्येतव्य" इति नियमविधिबलादध्ययनगृहीतस्वशाखन्तर्गतवाक्यजन्यतदर्थज्ञानस्यैवाभ्युदयकारित्वेन स्वशाखान्तर्गतवाक्यासद्भावे शाखान्त [रान्त ?] र्गतवाक्यजन्यज्ञानस्याभ्युदयकारित्वाभावात्तत्तच्छाखाध्यायिपुरुषापेक्षया सर्वेषामग्निहोत्रादिविधीनामप्राप्तप्राप्तिफपलकत्वमस्त्येवेति न नानाशाखाग्निहोत्रादिविधिष्वव्याप्ति:। नापि स्वर्गकामवाक्याव्याप्ति:। तत्रापि साप्तदश्यवाक्यन्यायेनाभ्युदयफलकप्राप्त्यभावसत्त्वात्। तथाहि ---"सप्तदश सामिधेनीरनुब्रूयादि" ति अनारभ्य श्रूयते। मित्रविन्दादिप्रकरणेप्येतद्वाक्यं श्रुतम्। तथाच वाक्यद्वयाम्नानबलात्प्राकरणिकवाक्येन साप्तदश्यस्य क्रतुसम्बन्धज्ञानं, अनारभ्याधीतवाक्येन सामिधेनीसम्बन्धज्ञानं चाभ्युदयकारीति यथा कल्प्यते; तथा स्वर्गकामवाक्यत: स्वर्गसम्बन्धज्ञानं, सर्वकामवाक्यत: तदितरफलसम्बन्धज्ञानं चाभ्युदयकारीति कल्पनात्। स्वर्गकामवाक्याभावेऽभ्युदयशिरस्कस्वर्गसम्बन्धप्राप्तिर्नास्तीति तत्र लक्षणानुस्यूतिरस्त्येवेति चेत्।
       तर्हि नियमपरिसंख्याविध्योरत्यन्तमप्राप्त इति विशेषणाभ्यां व्यावृत्तिर्न सिद्ध्येत्। तत्रापि स्वाध्यायनियमविधिबलादेवार्थाक्षेपमन्त्रलिङ्गाभ्यामवघातादिप्राप्तेरभ्युदयकारित्वाभावस्य वक्तुं शक्यत्वात्। तस्मादन्यत: प्राप्त्यभावमात्रमिमाप्राप्तिरिति वक्तव्यमिति उदाहृतस्थलेष्वव्याप्तिस्सुदृढैव।
       ननु विध्यन्तराप्रवृत्तिसहितायां केवलायां वा तद्विध्यप्रवृत्तौ य: प्राप्त्यभाव: स सर्वोपि अप्राप्तिविशेषणार्थ:; एवं च नानाशाखाग्निहोत्रादिविधिषु नाव्याप्ति:; शाखान्तरीयविध्यप्रवृत्तिसहितायां तच्छाखागतविध्यप्रवृत्तावग्निहोत्रादीनामत्यन्ताप्राप्तिसत्त्वात्। नापि स्वर्गकामविध्योरव्याप्ति:; सर्वकामवाक्याप्रवृत्तिसहितायां तदप्रवृत्तौ दर्शपूर्णमासादे: स्वर्गसंबन्धस्यात्यन्ताप्राप्तत्वात्। न च सर्वकामविधे: 
स्वर्गकामविधेश्चाप्रवृत्तावपि दर्शपूर्णमासादे: विश्वजिन्न्यायेन स्वर्गसंबन्धप्राप्तिरस्त्येवेति वाच्यम्; "वसन्ते वसन्ते ज्योतिषा यजेत", "यावज्जीवं दर्शपूर्णमसाभ्यां यजेते" ति विधिभ्यां दर्शपूर्णमासादे: प्रत्यवायपरिहार्थत्वावगमेन फलाकांक्षाविरहेण तत्र विश्वजिन्न्यायाप्रवृत्त्या सर्वकामविध्यप्रवृत्तिसहितायां स्वर्गकामविध्यप्रवृत्तौ स्वर्गसम्बन्धाप्राप्तिसत्त्वादिति चेन्न।
       एवमव्याप्तिपरिहारार्थमनियमेनैकानेकविध्यप्रवृत्ताव प्रा(प्तेरपूर्वविधिलक्षणनिविष्टत्वकल्पनायां उपहव्यादिविकृतिषु प्रकृतितो विकल्पेन प्रा)प्तयोर्बृहद्रथन्तरयोरन्यतरनियमार्थे "बृहत्पृष्ठं भवति, रथन्तरं पृष्ठं
भवतीं" ति विधौ, विकृत्यतिरात्रे प्रकृतितो विकल्पेन प्राप्तयो: षोडशिग्रहतद्वर्जनयो: षोडशिग्रहनियमार्थे "उत्तरेऽहन् द्विरात्रस्य गृह्यते" इति विधौ, गृहमेधीये प्रकृतितस्समुच्चित्यप्राप्ताज्यभागतदितराङ्गकलापमध्ये चोदकलोपकतया तदितराङ्गपरिसंख्यारूपे "आज्यभागौ यजती" ति विधौ चातिव्याप्ति: स्यात्। बृहद्रथन्तरपृष्ठयो: षोडशिग्रहस्याज्यभागयोश्च प्राकृतवैकृतविध्यभावे सर्वदैवाप्रापितसत्त्वात्। किंच " व्रीहिभिर्यजेत्, यवैर्यजेते" ति नियमविध्योरतिव्याप्ति:। व्रीहिशास्त्राप्रवृत्तौ व्रीहीणामत्यन्ताप्राप्तत्वात्। तदानीं यवशास्त्रेण यवानामेव नियमिततया व्रीह्यादिद्रव्यान्तराणां पक्षेऽपि प्राप्त्यसंभवात्। एवं यवशास्त्राप्रवृत्तावपि यवानामत्यन्ताप्राप्तिर्द्रष्ठव्या। एवं "औदुम्बरो यूपो भवती" ति नियमविधावतिव्याप्ति:; एतदभावे बैल्वखादिरपालाशानामेव प्रकृतित: प्राप्त्या औदुम्बरत्वस्य सर्वदैवाप्राप्ते:। नचायमपूर्वविधिरेवास्त्विति वाच्यम्। 'सर्वे द्रव्यविधयो नियमविधय' इति मीमांसकमर्यादाभङ्गप्रसङ्गात्।
       एवं मित्रविन्दाध्वरकल्पा --- पश्वाग्रयणादिप्रकरणश्रुते "सप्तदश सामिधेनीरनुब्रूयादि" ति परिसंख्याविधावतिव्याप्ति:। मित्रविन्दागतसाप्तदश्यविध्यभावे मित्रविन्दायां साप्तदश्यस्यात्यन्ताप्राप्तत्वात्। तदानीमध्वरकल्पादिगतसाप्तदश्यविधिना विकृत्यन्तर इव मित्रविन्दायामपि साप्तदश्यस्य परिसंख्यातत्वात्। एवमध्वरकल्पागतसाप्तदश्यविध्यभावेऽप्यध्वरकल्पायां साप्तदश्यस्यात्यन्ताप्राप्तिर्द्रष्टव्या। तथा गृहमेधीये श्रुतेषु "अग्नये स्विष्टकृते समवद्यति" "इडामुपह्वयते" इत्यादिविधिषु चोदकपरिलोपकतयाऽङ्गान्तरपरिसंख्यारूपेष्वतिव्याप्ति:। एतदभावे स्विष्टकृदादेर्गृहमेधीये सर्वदैवाप्राप्ते:। गृहमेधीयगतेन 'आज्यभागौ यजती' ति विधिना चोदकपरिलोपकेन तत्राङ्गान्तराणामिव स्विष्टकृदादेरपि परिसंख्यानात्। न चोक्तविधीनां कथं नियमविधित्वं परिसंख्याविधित्वं वा? तदभावे तद्विषयाणामत्यन्ताप्राप्तेरुपपादितत्वेन पाक्षिक्या नियतायाश्च प्राप्तेरभावादिति वाच्यम्। केवलवि [तद्वि?] ध्यप्रवृत्त्यपेक्षया तत्र तद्विषयाणामत्यन्ताप्राप्तावपि विध्यन्तराप्रवृत्तिसहिततद्विध्यप्रवृत्तौ पाक्षिक्या नियतायाश्च प्राप्तेस्संभवात्। तथाहि ---ब्रीहियवशास्त्रयोरुभयोरप्यप्रवृत्तौ व्रीहियवानामनियतप्रापितरस्त्येव; तदा कस्यचिद्  
द्रव्यस्य प्रमाणान्तग्णेनियमितत्वाभावात्। एवं प्राकृतवैकृतयूपप्रकृतिद्रव्यविध्यप्रवृत्तावुदुम्बरस्यानियतप्राप्ति रस्त्येतव। तथा प्राकरणिकसाप्तदश्यविधीनां सर्वेषामप्रवृत्तावनारभ्याधीतसाप्तदश्यविधिना पाञ्चदश्यप्रापणात्तत्र साप्तदश्यनियतप्राप्तिरप्रत्यूहा। इत्थं गृहमेधीयगतानां "आज्यभागौ यजति" "स्विष्टकृते समवद्यति" "इडामुपह्वयते" इति विधीनां सर्वेषामप्रवृत्तौ चोदकपरिलोपाभावादाज्यभागादीनामतिदेशतो नियतप्राप्तिरस्त्येव। न चानेकविध्यप्रवृत्त्यपेक्षयैवाप्राप्तिरपूर्वविधिलक्षणे निवेश्यत इति नियन्तुं शक्यते। तथा सति "व्रीहिन्प्रोक्षती" त्याद्यपूर्वविधावप्राप्ते: तद्विधिमात्राप्रवृत्त्यपेक्षत्वेन तत्राव्याप्ति: स्यादिति तत्परिहारार्थमनियमेनैकानेकविध्यप्रवृत्त्योस्तल्लक्षणे निवेशनीयत्वात्।
       अपि च "यज्जुह्वां गृह्णाति प्रयाजेभ्यस्तत्, यदुपभृति प्रयाजानुयाजेभ्यस्तदि" त्यनयोर्नियमविध्योरतिव्याप्ति:। एतदभावे जौहवौपभृताज्ययो: प्रयाजानुयाजेषु सर्वदैवाप्राप्ते:; तदा सर्वयज्ञार्थतया विहितेन ध्रौवाज्येनैव प्रयाजानुयाजानां द्रव्याकांक्षाशान्त्या जौहवादेस्सदनकरणादिष्वयज्ञरूपेष्वेव प्राप्ते:। न चैवं पाक्षिकप्राप्त्यभावे कथं तयोर्नियमविधित्वमिति वाच्यम्। "सर्वस्मै वा एतद्यज्ञाय गृह्यते" इति विध्यप्रवृत्तिसहितायां जौहवौपभृताज्यविध्यप्रवृत्तौ द्रव्याकांक्षाशान्त्यभावेन प्रयाजानुयाजेषु जौहवादे: पक्षप्राप्तिसत्त्वात्। तस्मादतिव्याप्त्यावहत्वादनियमेनैकानेकविध्यप्रवृत्त्योरपूर्वविधिलक्षणानुप्रवेशकल्पनमयुक्तम्।
       ननु प्रागुदाहृतेषु रथन्तरादिविधिष्वेकानेकविध्यप्रवृत्तिभ्यां विधिनियमादि लक्षणसंकारो न दोषाय। ततश्च नानालक्षणसमावेशानुसारेण तेषामनेकविधिरूपत्वाङ्गीकारे बाधकाभाव:। तावता रथन्तरपृष्ठादिषु अनुष्ठानभेदाप्रसङ्गात्। उपधेयसङ्करेपि त [त्त?] ल्लक्षणोपाधीनामसाङ्कर्याच्च। एकस्यैव वाक्यस्यापूर्वविधित्वपरिसंख्याविधित्वादे: क्वचित्क्वचिद्दर्शनात्। यथा "उपांशु पौर्णमास्यां यजन्नि" त्येकस्यैव वाक्यस्याप्राप्तस्वर्गसंबन्धप्रापकत्वादपूर्वविधित्वं, अमावास्याव्यावर्तकत्वात्परिसंख्याविधित्वं च। एवमुदाहरणान्तराणि द्रष्टव्यानीति चेत् --- सत्यम्; उपहव्यगतरथन्तरपृष्ठादिविधे: अपूर्वविधित्वनियमविधित्वादिस्वीकारेऽनुष्ठानभेदाभावेपि सङ्करोपगमे क्वचिदनुष्ठानभेद: प्रसज्यते। 
तथाहि --- "दण्डी प्रैषानन्वाहे" त्यत्र तद्विधिमात्राप्रवृत्तौ परिसंख्याविधि: [धिलक्षणं?] प्रवर्तते। तथा (दा?) हि "क्रीते सोमे मैत्रावरुणाय दण्डं प्रयच्छती" ति विधिना मैत्रावरुणार्थत्वेन सिद्धस्य दीक्षितदण्डस्य प्रयोजनाकाङ्क्षायां तदीयानि दण्डापेक्षाणि [सर्वाणि] कार्याणि समुच्चित्य प्राप्नुवन्ति। "क्रीते सोमे" इत्यादिविधेरप्यप्रवृत्तौ न तल्लक्षणं प्रवर्तते; तदा दीक्षाभिव्यञ्जकस्य दण्डस्य यावद्दीक्षानुवृत्ति दीक्षितेनैव धारणीयतया प्राप्ते:। किनतु तदा नियमविधिलक्षणं प्रवर्तते। स्थित्वोच्चैरनवानं कर्तव्ये प्रैषानुवचने किंचिदालम्बनसौकर्यापेक्षायामनियमेन यस्य कस्यचिदालम्बनस्य प्राप्ते:। ततश्च तत्र तद्विधिमात्राप्रवृत्त्यपेक्षया परिसंख्यालक्षणानुगमने दीक्षितदण्ड एव प्रैषानुवचने योजनीय:। "क्रीते सोम" इति विधेरप्यप्रवृत्त्यपेक्षया नियमविधिलक्षणानुगमने निरूढपशाविव दैक्षपशावपि दीक्षितदण्डादन्य एव कश्चिद्दण्डो योजनीय:। न चैतदुपपद्यते। नचोभयमपि विकल्पेन योजयितुं शक्यत इति वाच्यम्। वस्तुत: "क्रीते सोम" इति विधेस्सत्त्वेन तद्वशान्मैत्रावरुणार्थत्वेन सिद्धस्य प्रयोजनाकांक्षस्य दीक्षितदण्डस्यैव तत्र योजनीयत्वात्। अतस्तत्र तद्विध्यप्रवृत्तिमात्रापेक्षया परिसंख्यैव केवलमेष्टव्येति तत्र "क्रीते सोम" इति विधेरप्यप्रवृत्त्यपेक्षया समापतन्नियमविधिलक्षणसाङ्कर्यमनिष्टमेव।
       तथा "यद्योन्यां तदुत्तरयोर्गायती" ति नियमविधि:। तत्र "एकं साम त्रिचे क्रियते स्तोत्रीय" मिति विधेरप्यप्रवृत्तौ यद्योन्यामिति वचनं क्रतुसाम्नां तत्तद्योनेराच्छिद्योत्तरयोरेव गानप्राप्त्यर्थमिति प्रसज्येत। न चैतदिष्टम्। वस्तुतस्त्रिचगानप्रापकविधिसत्त्वात् यद्योन्यामिति विधानस्य योनेरनाच्छिद्य क्रतुसाम्नामुत्तरयोरपि प्राप्तिनियमार्थत्वात्। तस्माद्विध्यन्तराप्रवृत्तिसाहित्यस्य लक्षणीयविध्यप्रवृत्तिविशेषणत्वे वैकृतरथन्तरपृष्ठादिनियमविधिष्वतिव्याप्ति: प्रसज्येत। तद्विशेषणादाने स्वर्गकामवाक्याव्याप्ति: स्यात्।
       किंच "विधिरत्यन्तमप्राप्ते" इत्यत्र 'अप्राप्त' इत्यनेन परिसंख्याव्यावृत्ति:, 'अत्यन्त' मित्यनेन नियमविधिव्यावृत्तिरिति खल्वभिमतम्। तत्र परिसंख्याव्यावृत्तिस्तावन्न लभ्यते। परिसंख्याविधेरप्यपूर्वविधिवदत्यन्ताप्राप्तेतरनिवृत्तिप्राप्तिफलकत्वात्। नचात्यन्ताप्राप्तभावप्राप्तिफलकत्वं विवक्षितमिति वाच्यम्। तथासति "दीक्षितो न जुहोति" न तौ पशौ करोति" "नातिरात्रे षोडशिनं गृह्णाति" इत्यादिषु सर्वेष्वप्यपूर्वविधिष्वव्याप्ति: स्यात्। तेषां दीक्षामध्यपश्वतिरात्राद्यप्राप्तपुरुषार्थहोमाज्यभागषोडशिनिवृत्त्यादिरूपाभावप्राप्तिफलकत्वात्। किं चैवमपि
                        "सूतिकोच्छिष्टभाण्डस्य सुरा मद्यहतस्य च।
                         त्रि:सप्तमार्जनात् शुद्धिर्न तु कांस्यस्य तापनम्"।।
                        "न नीलवसनं धांर्यं न भूपालैरनुत्सवे"।।
       इत्यादिपरिसंख्याविधिष्वतिव्याप्तिर्दुर्वारा; तत्रेतरनिवृत्ते: तापननीलवस्त्रधारणात्मिकाया भावरूपत्वात्।
       अपिच नियमविधिव्यावर्तकमप्राप्तेरात्यन्तिकत्वं किं नाम? न तावत्सर्वोद्देश्यानुवृत्ति:। यद्यपि 'व्रीहीनवहन्ती' ति नियमविधिविषयावघाताप्राप्तेस्सर्वोद्देश्यानुवृत्तिर्नास्ति; केषुचिद्दार्शपूर्णमासिकव्रीहिष्ववघातस्य प्राप्ते:; ततश्चावघातादिनियमविधिव्यावृत्तिरनेन लभ्यते; तथापि विकल्पासहमेतत्। तथाहि --- किमत्रोद्देश्यपदेन     
प्रापणीयोद्दश्यं विवक्षितं प्रकृतविध्युद्देश्यं वा? नाद्य:, "तं द्विरात्रेण, तं त्रिरात्रेणे" त्यादि वैकृताग्निविधिष्वव्याप्तिप्रसङ्गात्। तत्र प्रापणीयानां श्येनाकृत्यादिगुणानां स्वस्वोद्देश्येषु स्वर्गादिषु प्राप्तत्वेन क्वाचित्काप्राप्तेरप्यभावेन सार्वत्रिकाप्राप्तेर्दूरापास्तत्वात्। न द्वितीय:; अग्रताविध्युद्देश्येषु द्वादशाहिकगावामयनिकेष्वा।द्वितीयेष्वहस्सु अग्रतानां प्राप्तत्वेन क्वाचित्क्या अप्यप्राप्तेरभावेन सर्वोद्देश्यानुवृत्ताप्राप्तिवार्ताया अपि दुर्लभत्वात्तेष्वग्रताविधिष्वव्याप्ते:। अपिच "सर्वेभ्य: कामेभ्यो दर्शपूर्णमासौ" "सर्वेभ्य: कामेभ्यो ज्योतिष्टोम:" इति विध्योरव्याप्ति:। एतदभावेपि स्वर्गकामविधिभ्यां दर्शपूर्णमासज्योतिष्टोमानां स्वर्गा दिरूपोद्देश्यैकदेशे प्राप्तत्वेन सर्वोद्देश्यानुवृत्ताप्राप्तेरभावात्। तथा "त्रेधा तण्डुलान् विभजे" दित्यत्राव्याप्ति:। अत्र तण्डुलशब्दो दार्शिकहविर्मात्रोपलक्षणार्थ:। तण्डुलानां दधिश्रृतयोश्च वक्ष्यमाणदेवतासंयोजनबलादेव पूर्वदेवताभ्योऽपनयरूपस्य विभागस्य प्राप्तत्वादुपां शुयाजाज्यमात्रेऽस्य विधेश्चारितार्थ्यम्। ततश्चैतद्विध्यभावे विभागस्योपांशुयाजाज्यमात्रेऽप्राप्तावपि सर्वोद्देश्यानुवृत्ताप्राप्तेरभावात्
तत्राव्याप्ति: स्यादेव।
       नन्वप्राप्तेरात्यन्तिकत्वं नाम एकस्यामप्युद्देश्यव्यक्तौ व्यापकत्वं; तथा च न सार्वकाम्यविध्यव्याप्ति:। तदभावे ज्योतिष्टोमाद्यप्राप्ते: स्वर्गेतरुलव्यापिकायास्सत्त्वात्। नाप्यवघातादिनियमविध्यतिव्याप्ति:; तदभावे एकस्यामपि दार्शपूर्णमासिकव्रीहिव्यक्ताबुद्देश्यभूतायां व्यापिकाया अवघाताप्राप्तेरभावात्। न हि सार्वकाम्यविध्यभावे दर्शपूर्णमासादे: स्वर्गे प्राप्ति: तदितरफलेष्वप्राप्तिरितिवत् अवघातविध्यभावे केषुचिद्ब्रीहिष्ववहननप्राप्ति:, केषुचिद्विदलनादिप्राप्त्या तदप्राप्तिरिति नियन्तुं शक्यते; येन क्वचिदुद्देश्ये तदप्राप्तिर्व्यापिका स्यात्। किंतु सर्वेष्वपि व्रीहिष्ववहननेन वा वैतुष्यं कार्यं विदलनादिना वेति तदुभयमपि पक्षे प्राप्यत इति चेन्न --- एवमपि प्रागुक्ताग्रतविध्यव्याप्तेरपरिहारात्; तत्रोद्देश्ये विधेयाप्राप्तेरेवाभावात्। किंच गवामयने "पृष्ठ्यष्षडहो बृहद्रथन्तरसामा कार्य" इत्यत्राव्याप्ति:; तदभावेऽपि द्वादशाहत आद्यस्याह्नो रथन्तरं द्वितीयस्य बृहदित्येवमाद्यद्वितीययोरुद्देश्ययो: रथन्तरसामत्वबृहत्सामत्वप्राप्त्या अवथ्यादिष्वेव तदप्राप्ते: षडहरूपोद्देश्यव्यापिकाया रथन्तरबृहत्सामत्वाप्राप्तेरभावात्। अपिच "यदि रथन्तरसामा सोम: स्यादैन्द्रवायवाग्रान् गृह्णीयादि" त्यत्रातिव्याप्ति:; तदभावे ऐन्द्रवायवाग्रत्वस्य नैमित्तिकत्वेन रूपेणात्यन्ताप्राप्तत्वात् [किंच?] "उच्चै: ऋचा क्रियते" इत्यादिनियमविधिष्वतिव्याप्ति:; उच्चैस्त्वादेर्नियम्यस्योद्देश्यभूतेषु ऋग्वेदविहितकर्मादिष्वत्यन्ताप्राप्तत्वात्। नचैतेषामपूर्वविधित्वमूवस्त्विति तत्रातिव्याप्तिर्न दोषायेति वाच्यम्। तथापि तादृशकर्माङ्गभूतेषु मन्त्रेष्वनियतस्वरप्राप्तौ स्वरविशेषनियमलम्भकानामेतेषां नियमविधित्वमप्यस्तीति तत्रातिव्याप्तिर्दोष एव।
       ननु त्रैकालिकत्वमप्राप्तेरात्यन्तिकत्वमिति चेन्मैवम्। प्रतिप्रसवरूपेषु "कृष्णलं श्रपयती" त्यादिष्वपूर्वविधिष्वव्याप्ते:। तत्रार्थलोपपर्यालोचनात्प्राक् श्रपणस्य कृष्णलेषु प्राप्तिसत्त्वेनाप्राप्तेस्त्रैकालिकत्वाभावात्। एवमवभृतप्रकरणश्रुते "अपबर्हिष: प्रयाजान् यजति" "अपबर्हिषावनूयाजौ यजती" त्याद्यपूर्वविधावव्याप्ति:। "अप्सुमन्तावाज्यभागौ यजती" ति चोदकपरिलोपकाज्यभागविध्यभरवे तत्र बर्हिर्व्यतिरिक्तानामपि प्रयाजानां चोदकात् प्राप्तेर्भविष्यत्त्वेन त्रैकालिकाप्राप्त्यभावत्। एवमपवादापवादेषु सर्वत्राव्याप्तिर्बोध्या।
        ननु तत्रात्यन्तिकत्वमपाक्षिकत्वमस्तु; युज्यते च नियमविधिव्यावृत्त्यर्थस्य तस्य तथा निर्वचनं, 'नियम: पाक्षिके सती' ति नियमविधिलक्षणकरणादिति चेन्न --- पाक्षिकत्वस्य दुर्निर्वचत्वेनापाक्षिकत्वमात्यन्तिकत्वमिति
निर्वचनानुपपत्ते:। तथाहि --- किमिदमप्राप्ते: पाक्षिकत्वं, प्राप्तिशबलितत्वं वा, अवच्छेदकभेदं विना प्राप्तिशबलितत्वं वा, उपायान्तरप्राप्तितद्विरहभिन्नावच्छेदकभेदं विना प्राप्त्यप्राप्त्यो: करम्बितत्वं वा, आश्रयभेदं विना तयोर्मिलितत्वं वा?। नाद्य:; सार्वकाम्यविधिबृहद्रथन्तरसामत्वादिविधिष्वव्याप्ते:; तत्र प्राप्त्यप्राप्त्यो: करम्बितत्वस्योक्तत्वात्। एवं द्वादशाहिकगावामयनिकाग्रताविधिष्वव्याप्ते:; द्वादशाहगवामयनयोरग्रताप्राप्तेस्तद्विकृतिष्वप्राप्तेश्च।
       न द्वितीय:; स्वर्गत्वावच्छेदेन प्राप्ति: तदितरफलत्वावच्छेदेन च ज्योतिष्टोमादेरप्राप्तिरित्येवमवच्छेदकभेदमादायैव प्राप्त्यप्राप्त्यो: करम्बितत्वादुक्तविधिष्वव्याप्तिनिरासेपि अवघातादिनियमविधिष्वतिव्याप्ते:; तत्रापि विदलनाद्युपायान्तरप्राप्त्यवच्छेदेन व्रीहिष्ववघातस्याप्राप्ति:; तद्विरहावच्छेदेन प्राप्तिरित्येवमवछेदकभेदमादायैव प्राप्त्यप्राप्त्यो: करम्बितत्वात्, तं विना तदभावात्।
       न तृतीय:; एतावतोपायविषयनियमविध्यतिव्याप्तिनिरासेपि कार्यादिविषयनियमविध्यतिव्याप्तेरपरिहारात्। तथाहि --- "यद्योन्यां तदुत्तरयोर्गायती" ति कार्यनियमविधि:; उत्तरयोस्सामसंस्कार्ययोरेवात्र नियमनात्। अतस्तत्र कार्यान्तरप्राप्तितद्विरहरूपावच्छेदकभेदमादाय प्राप्त्यप्राप्तिसंवलनेनोपायान्तरप्राप्त्यादिभिन्नावच्छेदकभेदं विना प्राप्त्यप्राप्त्यो: करम्बितत्वाभावस्यापाक्षिकत्वस्य सत्त्वादतिव्याप्ति: स्यादेव। तथा प्रकृत्यतिरात्रे विकल्पितस्य षोडशिग्रहस्य "उत्तरेऽहन् द्विरात्रस्य गृह्यत" इति विकृतिविशेष [षे?]नियमोपि उपायद्वयप्राप्तावेकोपायनियमो न भवति। षोडशिग्रहाभावेपि क्रतोरवैगुण्ये षोडशिग्रहोपदेशो निरर्थक:स्यादिति तत्सार्थक्याय षोडशिग्रहसाध्यतया कल्पनीये फलभूम्नि 
तदभावस्योपायान्तरत्वाभावात्। अतस्तत्रापि पूर्ववदतिव्याप्ति: स्यात्। तथा "ऋतावुपेयादि" ति ऋतूपगमननियमे कदाचिदृतावनिच्छयाऽनुपगमनमपि प्राप्नुयादिति तदर्थं प्रवृत्ते, अनुपगमनस्योपगमनसाध्यं पुत्रोत्पादनं प्रत्युपायान्तरत्वाभावादतिव्याप्ति: स्पष्टैव। तथा ज्योतिष्टोमे" बृहत्पुष्ठं भवति, रथन्तरं पृष्ठं भवती" 
ति बृहद्रथन्तरसाधनके पृष्ठाख्ये द्वे स्तोत्रे विहिते; तयो: स्तुतशस्त्राधिकरणन्यायेनादृष्टार्थतया प्रयाजानूयाजवद्भिन्नकार्ययोरपि वचनाद्विकल्प:; न तु व्रीहियवादिवदेककार्यत्वात्। ततश्चोपहव्यादिविकृतिषु श्रुते "बृहत्पृष्ठं भवती" ति नियमविधावतिव्याप्ति:, तत्र बृहत्पष्ठकार्यमदृष्टं प्रति रथन्तरपृष्ठस्योपायान्तरत्वाभावात्।
       न चतुर्थ:; उक्तविधिषु वैकल्पिकप्राप्तितद्विरहरूपावच्देदकभेदमादायैव प्राप्त्यप्राप्त्यो: करम्बितत्वेन तद्भिन्नावच्छेदकभेदं विना प्राप्तिकरम्बितत्वरूपस्याप्राप्ते: पाक्षिकत्वस्य सत्त्वादतिव्याप्तिनिरासेऽपि वैकल्पिकत्वस्य पाक्षिकत्वानुप्रवेशरहितस्य निर्वक्तुमशक्यत्वेनात्माश्रयात्। विधित्सितेन सह पाक्षिकत्वं विधित्सितस्य पाक्षिकत्वापादकत्वमित्यादिरूपेणैव वैकल्पिकत्वस्य निर्वाच्यत्वात्।
       न पञ्चम:; यद्यप्येवं सति नियमविधिषु नातिव्याप्ति:; नियम्याप्राप्तेरेकस्मिन्नेवाश्रये प्राप्तिशबलितत्वात्। नापि सार्वकाम्यविध्याद्यव्याप्ति:; तत्र सर्वत्रापि स्वर्गाद्याश्रयव्यक्तिभेदेनैव प्राप्त्यप्राप्त्यो: करम्बितत्वात्। तथापि उपहव्यप्रकरणश्रुते "अश्व:श्यावो दक्षिणा, स ब्रह्मणे देय:" इति श्यावाश्वस्य क्रतुदक्षिणाभूतस्य कार्त्स्न्येन ब्रह्मसम्बन्धविधौ चातिव्याप्ति: [चाव्याप्ति:?]। एकस्मिन्नेव श्यावाश्वरूपे सोमचमसरूपे चाश्रये ब्रह्मण: प्राप्त्यप्राप्त्योर्मिलितत्वेनाश्रयभेदं विना प्राप्त्यप्राप्त्यो: करम्बितत्वरूपस्य पाक्षिकत्वस्यैव सत्त्वात्। तथा "प्रजापत्यं घृते चरुं निर्वपेच्छतकृष्णलमायुष्काम:" इति विहितेष्टिसन्निधौ श्रुते "सर्वं ब्रह्मणे परिहरति" इति डाहविश्शेषस्य कार्त्स्न्येन ब्रह्नसम्बधविधावतिव्याप्ति: [वव्याप्ति:?] तत्र एकस्मिन्नेव हविश्शेषरूपाश्रये ब्रह्मण: प्राप्त्यप्राप्त्योर्मिलितत्वात्।
       वस्तुतस्तु "यदि सेमं न विन्देत्, पूतीकानभिषुणुयादि" ति नियमविधावतिव्याप्ति:। एतद्विध्यभावे मन्दुसदृशानां पूतीकानां यागे सर्वदैव प्राप्त्यभावात्। सुसदृशेषु सत्सु बह्ववयवानुग्रहाय तेषामेवोपादानप्राप्ते:। तथा वायव्यपशुगते "हिरण्यगर्भस्समवर्तताग्र इत्याघारयती" त्यैन्द्राघारमन्त्रनियमविधावतिव्याप्ति:। एतद्विध्यभावे "इन्द्र ऊर्ध्वोऽध्वर:" इति मन्त्रस्यैव प्रकृतित: प्राप्त्या हिरण्यगर्भ इति मन्त्रस्य प्राप्तिकथाया अप्यभावात्। न च विकृतौ मन्त्रान्तरविधानसमये प्राप्त्यभावेऽपि प्रकृतौ "इन्द्र ऊर्ध्वोऽध्वर" इति मन्त्रविधानसमये सर्वेषामुपायान्तराणां पक्षे प्राप्तिरस्तीति  सैवार्थते विकृतावपि प्राप्तिरिति वाच्यम्। तदानीमपि ब्राह्मणकल्पसूत्रादीनामिन्द्रप्रकाशकमन्त्राणाञ्च पक्षे प्राप्तावपि प्रजापतिलिङ्गकस्यास्य मन्त्रस्य "प्रजापतिर्वै हिरण्यगर्भ: प्रजापतेरनुरूपत्वाये" ति वाक्यशेषेण प्रजापतिपरतया विवृतहिरण्यगर्भशब्दयुक्तस्य प्राप्त्यसंभवात्। एवमन्येष्वपि एतादृशेषु नियमविधिष्वतिव्याप्तिरूहनीया। तस्मादप्राप्त्यात्यन्तिकत्वयोरनिर्वचनादयुक्तमपूर्वविधिलक्षणहमिति।।
                      
                                ।। अपूर्वविधिलक्षणाक्षेपपरिहार:।।
       अत्र ब्रूम:---
                     स्वाभावे तुल्यविध्यन्तरविरहयुते केवले वापि वस्य
                        क्वाप्यत्यन्तानवाप्ति: स्वविषयगमकस्पृग्विरोधीतरस्य।
                     स्वार्थानित्याप्तिनित्याधिगतिकरनिजाभावमानाप्रयक्ता
                        तस्मिंस्तत्प्राप्तिकारी तदितरफलतावर्जितो वा विधि: स्यात् ।। 12 ।।
       अस्यार्थ:---तुल्यविध्यन्तराप्रवृत्तिसहितायां केवलायां वा स्वाप्रवृत्तौ यस्यार्थस्य स्वविषयप्रापकप्राप्यविरोधिभिन्नस्य यत्रात्यन्ताप्राप्ति: स्वाप्रवृत्तिकालीनस्वविषयनियमा [ता?] नियतान्यतरप्राप्तिप्रयोजकाभावप्रतियोगिमानान्तरा [प्राप्ति:?] तस्मिस्तत्प्राप्तिफलको वा, तत्प्रापतीतरफलकत्वरहितो वा विधिरपूर्वविधिरिति।
       अत्र स्वाप्रवृत्तौ यस्य यत्रात्यन्ताप्रवृत्ति: [प्राप्ति:?] तत्र तत्प्राप्तिफलको विधि: अपूर्वविधिरित्येतावतैव न                                     
वैकृताग्न्यतिग्राह्यविधिष्वव्याप्ति:। तेषां द्विरात्रादिविकृतिषु श्येनाकृत्यादिगुणकामानामत्यन्ताप्राप्तौ सत्यां यत्रं तत्प्राप्तिफलकत्वात्। नापि द्वादशाहिकगावामयनिकत्र्यनीकान्तर्गताग्रताविधिष्वव्याप्ति:; तेषां द्वादशाहगवामयनविकृतिविशेषेषु ऐन्द्रवायवाग्रत्वादीनामत्यन्ताप्राप्तौ सत्यां तत्र तत्प्राप्तिफलकत्वात्। नापि "उपाशु पौर्णमास्यां यजन्नि" त्यत्राव्याप्ति:; तस्य स्वर्गे उपांशुयाजाप्राप्तौ सत्यां तत्र तत्प्राप्तिफलकत्वात्। नापि 
"द्वे आहवनीये जुहोती" ति विधावव्याप्ति:; तस्यापराग्निकहोमानामत्यन्ताप्राप्तस्वर्गसम्बन्धप्राप्तिफलकत्वात्। नापि "वैश्वदेवीं सांग्रहिणीं निर्वपेद्ग्रमकाम" इति सांग्रहिण्या: फलविधावव्याप्ति:; तस्यात्यन्ताप्राप्तसन्निधिश्रुतामनहोमाङ्गत्वप्राप्त्यर्थत्वात्। नापि "व्रीहीनवहन्ती" त्यादिनियमविधिष्वतिव्याप्ति:; तेषां स्वाप्रवृत्तिकालीनात्यन्ताप्राप्तिकार्थप्राप्तिफलकत्वाभावात्। अवघातादीनामप्राप्तांशपरिपूरणफलकत्वात्।
       एवं सति स्वर्गकामविध्योरव्याप्ति:; तदप्रवृत्तावपि सार्वकाम्यविधिभ्यां दर्शपूर्णमासज्योतिष्टोमानां स्वर्गसम्बन्धप्राप्तेरित्यत उक्तं --- विध्यन्तराप्रवृत्तिसहितायां केवलायां वा तद्विध्यप्रवृत्ताविति। तेन न तत्राव्याप्ति:। सार्वकाम्यविध्यप्रवृत्तिसहितायां स्वर्गकामविध्यप्रत्तौ दर्शपूर्णमासादे: स्वर्गसम्बन्धाप्राप्तिसत्त्वात्। एवं तदप्राप्त्युपपादनेऽपि स्वर्गकामविध्योस्तत्प्राप्तिफलकत्वं नास्त्येव। नहि येन विनाऽपि यल्लभ्यते तत् तत्फलमिति वक्तुं शक्यते। अतस्तयोरव्याप्तिस्तदवस्थैवेत्यत उक्तं --- तत्प्राप्तीतरफलकत्वरहितो वेति। अत्रेतरशब्देनाप्राप्तांशपरिपूरणान्यनिवृत्ती विक्षिते। ते च स्वर्गकामविध्योर्न फलमिति तयोरुक्तलक्षणानुगति:।
       अत एव नानाशाखाग्निहोत्रादिविधिष्वव्याप्ति: परिहृता। तत्र केवलद्विध्यप्रवृत्तौ अग्निहोत्रादेरत्यन्ताप्राप्त्यभावेऽपि शाखान्तरगतविध्यन्तराप्रवृत्तिसहितायां तद्विध्यप्रवृत्तौ तदप्राप्तिसत्त्वात्; विनिगमनाविरहेण सर्वशाखागतानामप्यग्निहोत्रादीनां तत्प्राप्तिफलकत्वाच्च।
       उपहव्यादिविकृतिविशेषगते "बृहत्पृष्ठं भवती" त्यादिनियमविधावपि नातिव्याप्ति:। तत्र प्राकृतवैकृतविध्यप्रवृत्तिमादाय नियम्यस्यात्यन्ताप्राप्ते: कथञ्चिदुपपादनेऽपि तस्य तत्प्राप्तिफलकत्वाभावात्। तदप्रवृत्तावपि चोदकत एव बृहत्पृष्ठप्राप्तिसंभवेन वस्तुतस्तस्य तन्नियमफलकत्वात्। एवं "उत्तरेऽहन्द्विरात्रस्य गृह्यत" इति षोडशिग्रहनियमविधावपि नातिव्याप्ति:। तत्रापि प्राकृतवैकृतविध्यप्रवृत्तिमादाय षोडशिग्रहस्यात्यन्ताप्राप्त्युपपादनेऽप्यतिदेशत: संभवत्प्राप्तिकषोडशिग्रहप्राप्तिफलकत्वाभावेन तन्नियमफलकत्वात्। अतस्तत्रोभयत्रापि तत्प्राप्तिफलकत्वस्य तदितरफलकत्वराहित्यस्य चाभावेन नातिव्याप्तिवार्तापि।
       एवं च केवलतद्विध्यप्रवृत्तिविवक्षायामपि प्रसिद्धनियमविध्यतिप्रसङ्गपरिहारार्थमवश्यविवक्षणीयेन तत्प्राप्तिफलकत्वेन तत्प्राप्तीतरफलकत्वराहित्येन वा पृष्ठस्तुत्यादिनियमविध्यतिप्रसङ्गे निरस्तेऽपि अनेकविध्यप्रवृत्तिपक्षे तत्रातिप्रसङ्गोद्भावनं विधिरसायनकृता कथं कृतमिति विस्मयामहे। एतावतैव---पृष्ठस्तु यादिनियमविधौ लक्षणसाङ्कर्थं संपाद्य ग्रन्थविस्तरं महान्तमारचय्य "दण्डी प्रेषानन्वाहे" त्यादावनिष्टापादनं च        
कथं तेन कृतमित्यपि विस्मयामहेतराम्।
       यदि च पृष्ठस्तुत्यादिनियमविधिस्थले विध्यन्तराप्रवृत्तिमादायात्यन्ताप्राप्तिरपि नियम्यस्य परिहर्तव्येत्याग्रह:; तदा विध्यन्तरे तुल्यत्वं विशेषणं देयमित्यभिप्रायेण श्लोके तुल्यविध्यन्तरविरहयुत इत्युक्तम्। विध्यन्तरस्य तुल्यत्वं च लक्षणीयविधिप्रवृत्तिप्रयुक्तस्वबोध्यसम्बन्धप्राप्तिकाप्रवृत्तिदशाकत्वम्। तच्च शाखान्तरगताग्निहोत्रविधावस्ति। तदप्रवृत्तिदशायां तद्बोध्याग्निहोत्रसम्बन्धप्राप्ते: तैत्तिरीयशाखागताग्निहोत्रवाक्यरूपलक्षणीयविधिप्रवृत्तिप्रयुक्तत्वात्। शाखान्तरगताग्निहोत्रवाक्यस्य लक्षणीयत्वे तैत्तिरीयगताग्निहोत्रवाक्यरूपस्य विध्यन्तरस्य निरुक्तं लक्षणीयविधितुल्यत्वं द्रष्टव्यम्। एवं सार्वकाम्यवाक्यस्वर्गकामवाक्ययोरपि निरुक्तं परस्परतुल्यत्वमस्ति। तयोरन्यतराप्रवृत्तिदशायां तद्बोध्यस्वर्गसम्बन्धप्राप्तेरन्यतरप्रवृत्तिप्रयुक्तत्वात्। वैकृतपृष्ठस्तुतिनियमविधिस्थले विध्यन्तरत्वेन त्वयोक्तस्य प्राकृतपृष्ठविधे: न निरुक्तं लक्षणीयविधितुल्यत्वमस्ति। प्राकृतबृहत्पृष्ठविध्यप्रवृत्तिदशायां तद्बोध्यस्य ज्योतिष्टोमबृहत्पृष्ठसंबन्धस्य वैकृतबृहत्पृष्ठविधिना प्राप्त्यभावात्।
       एवं "उत्तरेऽहन्द्विरात्रस्य गृह्यत" इत्यत्र विध्यन्तरत्वेन त्वयोक्तस्य "अतिरात्रे षोडशिनं गृह्णाती" त्यस्य
न निरुक्तलक्षणीयषोडशिग्रहनियमविधितुल्यत्वम्। तदप्रवृत्तौ तद्बोध्यस्यातिरत्रि षोडशिग्रहसंबन्धस्य विकृतिविशेषगतषोडशिग्रहनियमविधिना प्राप्त्यभावात्।
       नापि गृहमेधीयगते "आज्यभागौ यजती" त्यत्र चोदकलोपकत्वेन परिसंख्यारूपेऽतिव्याप्ति:; तस्याङ्गान्तरनिवृत्तिफलकत्वाभावात्। आज्यभागयोश्चोदकतस्संभवत्प्राप्तिकत्वात्। किञ्च तत्र विध्यन्तरत्वेन त्वयोक्तस्य दार्शपूर्णमासिकाज्यभागविधेर्न लक्षणीयविधितुल्यत्वम्; तदप्रवृत्तौ तद्बोध्यस्य दर्शपूर्णमासाज्यभागसम्बन्धस्य लक्षणीयगृहमेधीयगताज्यभागविधिना प्राप्त्यभावात् निरुक्तात्यन्ताप्राप्तेरपि तत्राभावान्नोक्तपरिसंख्याविधावतिव्याप्ति:।
       नापि "व्रीहिभिर्यजेतए यवैर्यजेते" ति विध्योरतिव्याप्ति:; तयोरप्राप्तांशपरिपूरणफलकत्वेन वस्तुतस्तत्प्राप्तिफलकत्वाभावात्। यदि च तत्र व्रीहियवयोरत्यन्ताप्राप्तिरपि परिहर्तव्येति कुतूहलं तदानीमत्यन्ताप्राप्तेर्विशेषणं --- स्वाप्रवृत्तिकालीनस्वविषयनियतप्राप्त्यनियतप्राप्त्यन्यतरप्रयोजकाभावप्रतियोगिमानान्तराप्रयुक्तत्वरूपं दातव्यम्। तच्च व्रीहियवनियमविधिस्थले नास्ति। व्रीहिशास्त्रमात्राप्रवृत्तिकालीनाया: व्रीहिद्रव्यात्यन्ताप्राप्ते: व्रीहिशास्त्रविषयव्रीहिद्रव्यानियतप्राप्तिप्रयोजकाभावप्रतियोगियवशास्त्ररूपमानान्तरप्रयुक्तत्वात्। एवं यवशास्त्रस्यापि लक्ष्यत्वे द्रष्टव्यम्। अत एव "औदुम्बरो यूपो भवती" त्यादिनियमविधावतिव्याप्तिरिति निरस्तम्। औदुम्बरत्वविध्यप्रवृत्तिकालीनाया: औदुम्बरत्वात्यन्ताप्राप्ते: एतद्विधिविषयौदुम्बरताऽनियतप्राप्तिप्रयोजकाभावप्रतियोगिप्राकृतबैल्वादिविधिरूपमानान्तरप्रयुक्ततया तत्र निरुक्तात्यन्ताप्राप्त्यभावात्।
       अत एव "यज्जुह्वां गृह्णाति प्रयोजेभ्यस्तत्, यदुपभृति प्रयाजानूयाजेभ्यस्तत्" इति जौहवौपभृताज्यनियमविध्योरतिव्याप्तिरित्यपि प्रत्यक्षेपि। उक्तनियमविध्यप्रवृत्तिकालीनाया: प्रयाजानूयाजेषु 
जौहवौपभृताज्यात्यन्ताप्राप्तेरेतद्विधिविषयभूतजौहवाद्याज्यद्रव्यानियतप्राप्तिप्रयोजकाभावप्रतियोगिना "सर्वस्मै वा एतद्यज्ञाय गृह्यते यद्ध्रुवायामाज्य" मिति विधिना प्रयुक्तत्वात्। उक्तनियमविध्यो: नियमफलकत्वेन वस्तुतोऽप्राप्तजौहवादिप्राप्तिफलकत्वभावाच्च।
       अत एव मित्रविन्दादिप्रकरणगतसाप्तदश्यविधौ परिसंख्यारूपेऽतिव्याप्तिरित्यपि निर्धूतम्। तत्रोक्तरीत्या साप्तदश्यस्यात्यन्ताप्राप्त्युपपादनेऽपि तस्य विधेस्साप्तदश्यस्य विकृत्यन्तरनिवृत्तिफलकत्वेन तत्प्राप्तिफलकत्वाभावात्। किञ्च तत्र निरुक्तात्यन्ताप्राप्तिरपि नास्त्येव। मित्रविन्दागतसाप्तदश्यविध्यप्रवृत्तिकालीनाया: तत्र साप्तदश्यात्यन्ताप्राप्तेरेतद्विधिविषयभूतसाप्तदश्यनियतप्रा-
प्तिप्रयोजकाभावप्रतियोग्यध्वरकल्पानिरूढपश्वाग्रयणादिगतसाप्तदश्यविधिरूपमानान्तरप्रयुक्तत्वात्। एवमध्वरकल्पादिगतसाप्तदश्यविधिष्वष्यतिव्याप्तिर्निरसनीया।
       अत एव गृहमेधीयगतेषु "अग्नये स्विष्टकृते समवद्यति" "इडामुपह्वयत" इत्यादिपरिसंख्याविधिष्वतिव्याप्तिरित्यपि प्रत्याख्यातम्। तेषामप्यङ्गान्तरनिवृत्तिफलकत्वेन तत्प्राप्तिफलकत्वाभावात्। अन्यथा परिसंख्याविधित्वभङ्गात्। वस्तुतस्तु तत्र निरुक्तात्यन्ताप्राप्तिर्नास्त्येव। एतद्विध्यप्रवृत्तिकालीनाया: अत्यन्ताप्राप्तेरेतद्विधिविषयभूतस्विष्टकृदादिनियतप्राप्तिप्रयोजकाभावप्रयोगिगृहमेधीय-
गताज्यभागविधिप्रयुक्तत्वात्।
       नन्वेवं सति प्रतिप्रसवरूपेषु अपूर्वविधिषु अव्याप्तिस्स्यात्। तथाहि --- प्रतिप्रसवस्थले हि तदप्रवृत्तिकालीनात्यन्ताप्राप्तिर्निषेधशास्त्रादिकृता। तदभावे प्रतिप्रसवविधिविषयस्यार्थस्य प्रतिप्रसवविधिं विनैव प्रापकप्रमाणेन प्राप्तिसम्भवात्। तथा च प्रतिप्रसवविधिविषयार्थनियतप्राप्तिप्रयोजकाभावप्रतियोगिनिषेधशास्त्रा-
दिप्रयुक्ता प्रतिप्रसवविषयात्यन्ताप्राप्तिरिति तदप्रयुक्तात्यन्ताप्राप्त्यभावात् उक्तपरिसंख्याविधिष्विवतत्रापूर्वविधिलक्षणाननुगति: स्फुटेति चेन्मैवम्--- अत्यन्ताप्राप्तिविशेषणान्तर्भूतनियतप्राप्तौ स्वाफलीभूतेति विशेषणं दीयते। ततश्च परिसंख्यास्थले 
नियतप्राप्तिर्लक्षणीयविधिफलीभूता न भवतीति तदप्रवृत्तिकालीनायास्तद्विषयाप्राप्ते: स्वाफलीभूतनियतप्राप्तिप्रयोजकाभावप्रतियोगिविकृत्यन्तरगतसाप्तदश्यविध्यादिप्रयुक्तत्वान्न तत्रापूर्वविधिलक्षणानुगति:। प्रतिप्रसवस्थले तु नियतप्राप्तिर्लक्षणीयविधिफलीभूतेतितद्विध्यप्रवृत्तिकालीनायास्तद्वि-
षयात्यन्ताप्राप्तेस्तत्फलीभूतनियतप्राप्तिप्रयोजकाभावप्रतियोगिनिषेधशास्त्रादिप्रयुक्तत्वेऽपि तदफलीभूततत्प्रयोजकाभावप्रतियोगिमाना [न्तरा?] प्रयुक्तत्वात्तत्र लक्षणानुगतिरप्रतिहतेति दिक्।
       ननु स्वाप्रवृत्तिकालीनस्वविषयनियतप्राप्त्यनियतप्राप्त्यन्यतरप्रयोजकाभावप्रतियोगिमानान्तराप्रयुक्तत्वं यद्यत्यन्ताप्राप्तेर्विशेषणं तदा "न तौ पशौ करोती" त्यादिनिषेधरूपापूर्वविधावव्याप्ति:। एतद्विधिविषयीभूताज्यभागाभावात्यन्ताप्राप्ते: एतदप्रवृत्तिकालीनाया: एतद्विधिविषयनियतप्राप्तिप्रयोजकाभाव-
प्रतियोगिप्राकृताज्यभागविधिप्रयुक्तत्वात्। न च स्वानुपजीव्यत्वं मानान्तरविशेषणम्। तेन न तत्राव्याप्ति:। प्राकृताज्यभागविधे: प्रतियोगिप्रसञ्जकत्वेन निषेधशास्त्रं प्रत्युपजीव्यत्वादिति वाच्यम्; हन्तैवं "औदुम्बरो यूपो भवती" ति नियमविधावतिव्याप्तिस्स्यात्। प्राकृतखादिरादियूपविधेर्यूपरूपोद्देश्यसमर्पकत्वेनोक्तनियमविध्युपजीव्य-
त्वात् तद्विषयात्यन्ताप्राप्तेरपि स्वानुपजीव्यमानान्तरप्रयुक्तत्वाभावादिति चेन्मैवम् ---
       स्वविरोधिप्रसञ्जकतावच्छिन्नस्वोपजीव्यताकत्वराहित्यं मानान्तरविशेषणम्। तेन "न तौ पशौ करोती" त्यत्र नाव्याप्ति:। प्राकृताज्यभागविधेर्ललक्षणीयविधिविषयविरोधिप्रसञ्जकत्वेनैवोपजीव्यतया स्वविरोधिप्रसञ्ज-
कतावच्छिन्नस्वोपजीव्यताकत्वरहितत्वभावादाज्यभागाभावात्यन्ताप्राप्तेस्तादृशमानान्तराप्रयुक्तत्वसत्त्वात्। नापि "औदुम्बरो यूपो भवती" त्यत्रातिव्याप्ति:; प्राकृतयूपविधेरुक्तनियमविधिं प्रतिस्वाविरोधियूपसमर्पकत्वेनोपजीव्यत्वेऽपि स्वविरोधिप्रसञ्जजकतावच्छिन्नस्वोपजीव्यताकत्वरहिततया तद्विषयात्यान्ताप्राप्तेस्तादृशमानान्तरप्रयुक्तत्वादिति सकलं विकलङ्कम्।
       अत्यन्ताप्राप्तार्थप्राप्तिफलकत्वरूपमपूर्वविधिलक्षणं अत्यन्ताप्राप्तेतरनिवृत्तिप्राप्तिफलके परिसंख्याविधावतिव्याप्तमिति दूषणपरिहारार्थं स्वविषयप्रापकप्राप्यविरोधीतरत्वं अत्यन्ताप्राप्तार्थविशेषणं दत्तम्। तेन परिसंख्याविधौ नातिव्याप्ति:। तथा हि --- यद्यपि गर्दभरशनातो मन्त्रस्य निवृत्तिरत्यन्ताप्राप्ता, तत्फलकत्वं च "इत्यश्वाभिधानीमादत्त" इति शास्त्रे वर्तते, तथापि मन्त्रस्य निवृत्ति: स्वविषयप्रापकप्राप्यविरोधिनो; स्वशब्देन लक्षणीयविधिरुच्यते, तद्विषयो मन्त्र:, तत्प्रापकं मन्त्रलिङ्गं, तत्प्राप्यो मन्त्र:, तद्विरोधिनी मन्त्रनिवृत्तिरिति। एवं च "इत्यश्वाभिधानीमादत्त" इत्यस्य स्वविषयप्रापकप्राप्यविरोधिमन्त्रनिवृत्तिरूपार्थप्रप्तिफलकत्वेऽपि स्वविषयप्रापकप्राप्यविरोधीतरार्थप्राप्तिफलकत्वाभावान्न तत्रातिव्याप्ति:। "व्रीहीन् प्रोक्षती" त्यत्र तूक्तलक्षणमस्ति। तत्र स्वविषय: प्रोक्षणं, तत्प्रापकं "व्रीहीन् प्रोक्षती" ति शास्त्रमेव; तत्प्राप्यं, तद्विरोधी प्रोक्षणाभाव:, तदितरत्वं प्रोक्षणे वर्तत इति तत्प्राप्तिफलकत्वात्तस्य।
       ननु स्वविषयविरोधीतरत्वविशेषणदानेनैव परिसंख्याविधावतिव्याप्तिर्निरस्यते। मन्त्रनिवृत्तेर्लक्षणीयविधिविषयमन्त्रविरोधित्वात्। ततश्च किमुक्तकुसृष्ट्येति चेत् --- सत्यम्। तावता कतिपयपरिसंख्याविधिष्वतिव्याप्तिर्न वार्यते। तत्फलीभूताया अङ्गान्तरनिवृत्तेस्तद्विषयभूताज्यभागादिविरोधित्वाभावेन स्वविषयविरोधीतराङ्गान्तरनिवृत्तिप्राप्तिफलकत्वात्तेषाम्; अतस्तत्रातिव्याप्तिवारणाय स्वविषयप्रापकप्राप्यविरोधीतरत्वं विशेषणमुपात्तम्। तेन च तत्र नातिव्याप्ति:। तथाहि---स्वविषय: आज्यभागादिरूप:; तत्प्रापक: चोदक:, तत्प्राप्याण्यङ्गान्तराणि; तद्विरोधिनी अङ्गान्तरनिवृत्तिरिति तदितरार्थप्राप्तिफलकत्वं गृहमेधीयाज्यभागादिविधौ नास्तीति बोध्यम्।
       नन्वेवमपि "पञ्च पञ्चनखा भक्ष्या" इत्यादिप्राप्तपरिसंख्यास्वतिव्याप्ति:; तत्र हि गोधादिपञ्चनखपञ्चकभक्षणं न विधीयते; रागप्राप्तत्वात्। न च प्रसिद्धपरिसंख्यास्थल इव प्रत्यक्षविधिना रागत: प्राप्ते पूर्वं झटिति तद्भक्षणं विधीयत इति वाच्यम्। फलकल्पनागौरवप्रसङ्गात्। एतेन कदाचित्पञ्चनख[पञ्चक?]भक्षणस्याप्राप्तिसंभवेनावहननविधिवदस्य नियमविधित्वमस्त्विति निरस्तम्; नियमफलकल्पनागौरवप्रसङ्गात्। अतो वानरादिभक्षणनिवृत्तिरेव लक्षणयाऽत्र विधीयत इत्याश्रयणीयम्।
ततश्चोक्तनिवृत्तेरेव लक्षणीयविधिविषयत्वेन [तस्या:?] तद्विरोधित्वाभावात् तत्राति व्यापितरुक्तविशेषणेन दुर्वारेति
चेत् ---सत्यम्। तद्वारणाय त्रैदोष्यरहितो विधिरित्येवं विशेषणं लक्षणे प्रवेश्यते। प्राप्तपरिसंख्यासु च त्रैदोष्यनियमान्न तास्वतिव्याप्ति:। अपूर्वविधिषु च त्रैदोष्यप्रसक्त्यभावात् तत्र लक्षणानुगतिरिति दिक्। प्राप्तपरिसंख्यासु च सर्वासु त्रैदोष्यनियमं परोक्तदूषणनिरासपूर्वकमग्रे प्रदर्शयिष्याम:।
       अथ त्रैदोष्यरहितत्वं विधिविशेषणं न देयम्। वानरादिभक्षणनिवृत्तेरुक्तविध्यभावे अत्यन्ताप्राप्त्यभावादेव तत्रातिव्याप्तिविरहात्; वानरादिभक्षणेनेव तन्निवृत्त्यापि पुरुषस्येप्सितसिद्ध्या तन्निवृत्तेरपि कदाचित्प्राप्तिसंभवादिति चेत्---सत्यम्। तथाऽपि अङ्गिरसां द्विरात्रप्रकरणश्रुते "षोडश्युत्तरे" इति प्राप्तपरिसंख्याविधावतिव्याप्तिस्स्यादेव। एतदभावे द्विरात्रान्तरेषु "उत्तरेऽहन् द्विरात्रस्य गृह्यत" इत्यनेन प्राप्तस्य षोडशिग्रहनियमस्य निवृत्तेरत्यन्ताप्राप्तिसत्त्वात्। नच तदत्यन्ताप्राप्ति: स्वविषयषोडशिग्रहनियमनिवृत्तिनियत-
प्राप्तिप्रयोजकाभावप्रतियोगिनिरुक्तषोडशिग्रहनियमविधिरूपमानान्तरप्रयुक्ता, ततश्च तादृशमानान्तराप्रयुक्तात्यन्ताप्राप्त्यभावात् षोडशिग्रहनियमनिवृत्ते:, नोक्तपरिसंख्यायामतिव्याप्तिरिति वाच्यम्। प्रतिप्रसवविध्यव्याप्तिवारणाय हि स्वाफलीभूतत्वं स्वार्थनियतप्राप्तिविशेषणं दत्तम्। प्रकृतविधिफलीभूता चेयं द्विरात्रान्तरेभ्य: षोडशिग्रहनियमनिवृत्तिनियतप्राप्तिरिति स्वाफलीभूततनिनयतप्राप्तिप्रयोजकाभावप्रतियोगिमाना-
न्तराप्रयुक्तत्वं तदन्त्यन्ताप्राप्तेरस्तीति "षोडश्युत्तर" इति परिसंख्यायामतिप्रसक्ति: स्यादेव। सा माभूदिति त्रैदोष्यरहितत्वं विघिविशेषणमावश्यकमेव।
       ननु 'तत्प्रप्तीतरफलकत्वरहित' इत्येतावतैव तत्प्राप्तिफलकानामपूर्वविधीनां संग्रहाल्लक्षणे 'तत्प्राप्तिफलक' इति किमर्थं निवेश्यते। नच वैपरीत्यं शक्यशङ्कम्; स्वर्गकामविध्योस्तत्प्राप्तिफलकत्वाभावेन तत्संग्रहाय तत्प्राप्तीतरुलकत्वराहित्यस्यावश्यं निवेशनीयत्वादिति चेत्---न। तथा सति "अपांशु पौर्णमास्यां यजन्नि" त्यादिषु परिसंख्यादिसंकीर्णापूर्वविधिषु अव्याप्तिस्स्यात्। तेषु तत्तत्प्राप्तीतरामावस्याव्यावर्तनादिफलक-
त्वसत्त्वेन तद्राहित्याभावात्। अतस्तत्संग्रहाय तत्प्राप्तिफलकत्वमपि निवेशितम्। तत्र तत्प्राप्तीतरफलकत्वेऽपि तत्प्राप्तिफलकत्वमस्तीति लक्षणानुवृत्तिरप्रत्यूहा ।। 12 ।।
       यत्तु अप्राप्तेरात्यन्तिकत्वस्य नियमविधिव्यावर्तकस्य निर्वक्तुमशक्यत्वाल्लक्षणमिदमयुक्तमिति विधिरसायनकृता भणितं---तत्रोच्यते---
                         आत्यन्तिकत्वमिह बोध्यमपाक्षिकत्व-
                             मप्रापणस्य खलु पाक्षिकतां च तस्य।
                         प्राप्त्या निजाधिकरणक्षणभिन्नकाल-
                             संभूतया शबलितत्वमुदीरयाम: ।। 13 ।।
       आप्राप्तेरात्यन्तिकत्वं नाम पाक्षिकत्वाभाव:। "नियम: पाक्षिके सती" ति नियमविधिलक्षणे पाक्षिकत्वस्य निवेशिततया तदभावस्यैवापूर्वविधिलक्षणे निवेशयितुमुचितत्वात्। सर्वोद्देश्यानुवृत्त्यादिकमात्यन्तिकत्वमित्याशङ्कय तत्र दूषणोद्भावनं विधिरसायनकारस्य ग्रन्थविस्तरमात्रफलकम्।
       "उद्देश्येऽन्यत्र वा यद्विधिपदमितरद्वाऽपि न प्राप्तिमत्स्यात्तत्प्राप्तिं तत्र तन्वन् विधि" रिति विवक्षानन्तरं सर्वोद्देश्यानुवृत्तिरात्यन्तिकत्वमिति निर्वचनशङ्काया: अचतुरस्याप्यनुन्मेषात्।
       यत्तु पाक्षिकत्वं दुर्वचमित्युक्तं, तन्न। अप्राप्ते: पाक्षिकत्वं स्वाधिकरणक्षणभिन्नक्षणाधिकरणया प्राप्त्या शबलितत्वमिति निर्वचनसंभवात्। दार्शपूर्णमासिकव्रीहिषु कदाचिदवघातस्य प्राप्ति: कदाचिदप्राप्तिरित्येवं सर्वैरपि पाक्षिकत्वोपपादनेन निरुक्तरूपमेव पाक्षिकत्वमिति स्फुटं प्रतीयमानत्वात्। एवं च न सार्वकाम्यविध्यव्याप्ति:। ज्योतिष्टोमादे: सार्वकाम्यविधिमात्राप्रवृत्तौ यदा स्वर्गेतरफलेऽप्राप्ति:, तदैव स्वर्गे प्राप्तिरिति अप्राप्त्यधिकरणक्षणाधिकरणया प्राप्त्या तत्राप्राप्तेर्मिलितत्वेऽपि स्वाधिकरणक्षणानधिकरणप्राप्ति-
मिलितत्वाभावेन निरुक्तपाक्षिकत्वाभावात्। नियमविधिस्थले त्वस्ति निरुक्तं पाक्षिकत्वम्। "व्रीहीनवहन्ती"ति विध्यभावे यस्मिन् क्षणेऽवघातस्याप्राप्तिस्तस्मिन्नेव क्षणे तत्प्राप्तेरभावेन तत्राप्राप्ते: 
स्वाधिकरणक्षणभिन्नक्षणाधिकरणप्राप्तिशबलितत्वात्। "पृष्ठ्य: षडहो बृहद्रथन्तरसामा कार्य:"इत्यत्रापि नाप्राप्ते: पाक्षिकत्वम्। वैरूपादियुक्तेष्वहस्सु रथन्तरबृहत्सामत्वाप्राप्ते: आद्यद्वितीययोरह्नी: तत्प्राप्तेश्चैकक्षणाधिकरणत्वे-
नावघातप्राप्त्यप्राप्त्योरिव भिन्नकालीनत्वाभावात्। तथा "त्रेधा तण्डुलान्विभजे" दित्यत्र पूर्वदेवताऽपरयनरूपविभागाप्राप्तेर्न पाक्षिकत्वम्। तण्डुलदधिश्रृतेषु उपांशुयाजाज्ये च तद्विध्यप्रवृत्तिदशायां विभागप्राप्त्यप्रात्योरेककालीनत्वेन भिन्नकालीनत्वाभावात्।
       एवं द्वादशाहिकगावामयनिकाग्रताविधिस्थले द्वादशाहगवामयनयोस्तद्विकृतिषु चाग्रताविशेषप्राप्त्यप्राप्त्योरेकक्षणधिकरणत्वेन भिन्नकालीनत्वाभावान्न पाक्षिकत्वम्। "यद्योन्यां तदुत्तरयोर्गायती" ति कार्यनियमविधिस्थले तु अस्ति पाक्षिकत्वम्। तद्विध्यभावे तृचगानप्रापिप्रमाणानुरोधेन कदाचिदुत्तरयो: प्राप्ति: कदाचिदन्ययोरित्येवमुत्तराप्राप्त्यप्राप्त्यो: भिन्नक्षणाधिकरणत्वात्। "उत्तरेऽहन् द्विरात्रस्य गृह्यत" इति षोडशिग्रहनियमस्थले तद्विध्यभावे षोडशिग्रहाप्राप्ते: निरुक्तं पाक्षिकत्वमस्त्येव। तदा षोडशिग्रहतदभावयो: विकल्पेन चोदकत: प्राप्त्या षोडशिग्रहप्राप्त्यप्राप्त्यो: भिन्नकालीनत्वात्। "ऋतावुपेया" दिति ऋतूपगमननियमस्थले ऋतूपगमनतदभावयो: भिन्नकालीनत्वादस्त्येव नियम्याप्राप्ते: पाक्षिकत्वम्। तथा विकृतिविशेष्ागतपृष्ठस्तुतिनियमस्थलेऽपि तद्विघ्यभावे बृहद्रथन्तरपृष्ठयोर्विकल्पेन चोदकत: प्राप्त्या नियम्यबृहद्रथन्तरपृष्ठप्राप्त्यप्राप्त्योर्मिन्नकालीनत्वादक्षतं पाक्षिकत्वम्। अत एव "अश्व: श्यावो दक्षिणा, स ब्रह्मणे देय:" "औदुम्बरस्सोमचमसो दक्षिणा, स प्रियाय सगोत्राय ब्रह्मणे देय:"; "सर्वं ब्रह्मणे परिहरति" इति विधिष्वव्याप्तिरिति परास्तम्। श्यावाश्वसोमचमसहविश्शेषेषु ब्रह्मण: प्राप्त्यप्राप्त्यो: करम्बितत्वेऽपि तयोरेककालीनतया अवघातप्राप्त्यप्राप्त्योरिवि भिन्नकालीनत्वाभावेन पाक्षिकत्वाभावात् ।। 13 ।।
       यदि च विधिरसायने उत्प्रेक्ष्य दूषित एव पक्षस्समर्थनीय इति कुतूहलं, तदानीमित्थमुच्यते ---
                         पाक्षिकत्वमिदमाश्रयभेदं रूपभेदमपि खल्वपहाय।
                         प्राप्तितद्विरहयोर्मिलितत्वं नात्र दूषणगणोऽस्ति परोक्त: ।। 14 ।।
       इदमपूर्वविधिलक्षणनिविष्टात्यन्तपदविवक्षितपाक्षिकत्वाभावप्रतियोगित्वरूपं पाक्षिकत्वं नाम आश्रयभेदं रूपभेदं च विना प्राप्त्यप्राप्त्यो: करम्बितत्वम्। तच्च नियमविधिस्थले जागर्ति। एकस्मिन्नेव दार्शपूर्णमासिके व्रीहिद्रव्ये कार्त्स्न्याकार्त्स्न्यादिरूपभेदं विनैव तत्रावाघातप्राप्त्यप्राप्त्यो: करम्बितत्वात्। सार्वकाम्यादिविधिषु च तन्नास्ति। स्वर्गतदितरफलरूपव्यवस्थितारयि [य?] भेदामादायैव तेषु प्राप्त्यप्राप्त्यो: करम्बितत्वस्य परेणैवोपपादितत्वात्। "अश्व: श्यावो दक्षिणा, स ब्रह्मणे देय" इत्यादिकेषु त्रिषु विधिषु न निरुक्तं ब्रह्मसम्बन्धाप्राप्ते: पाक्षिकत्वम्। ब्रह्मणो हि कार्त्स्न्यरूपावच्छिन्नेषु श्यावाश्वसोमचमसहविश्शेषेष्वप्राप्ति:, अकार्त्स्न्यरूपावच्छिन्नेषु तु तेषु प्राप्तिरिति व्यवस्थितरूपभेदमादायैव प्राप्त्यप्राप्त्यो: करम्बितत्वादिति दिक्।
       यत्तु "यदि सोमं न विन्देत् पूतीकानभिषुणुया" दिति नियमविधावतिव्याप्ति:; एतदभावे सुसदृशानामेव न्यायत: प्राप्त्या मन्दसदृशानां पूतीकानामत्यन्ताप्राप्तेरिति दूषणमुक्तम्---तन्न। स्वाप्रवृत्तिकालीनस्वविषयनियतानियतान्यतरप्राप्तिप्रयोजकाभावप्रतियोगिमानान्तराप्रयुक्तत्वरूपेणात्यन्ताप्राप्तिवि-
शेषणेनैवोक्तातिव्याप्तिनिरासात्। "यदि सोमं न विन्दे" दित्यादिविध्यप्रवृत्तिकालीनाया: पूतीकानामत्यन्ताप्राप्तेरे-
तद्विधिविषयपूतीकाऽनियतप्राप्तिप्रयोजकाभावप्रतियोगिसुसदृशद्रव्यनियामकन्यायरूपमानान्तरप्रयुक्तत्वात्। इदं चाभ्युपेत्योक्तम्। वस्तुतस्तु उक्तनियमविधे: पूतीकानियमफलकत्वेन तत्प्राप्तिफलकत्वाभावादेव तत्र नातिव्याप्तिरिति मन्तव्यम्।।14।।
       यदपि वायव्यपशुगते "हिरण्यगर्भस्समवर्तताग्र इत्याघारमाघारयती" त्यैन्द्राघारमन्त्रनियमविधावतिव्याप्ति:। एतद्विध्यभावे "इन्द्र ऊर्ध्वोऽध्वर:" इति मन्त्रस्यैव प्रकृतित: प्राप्त्या हिरण्यगर्भ इति मन्त्रस्य प्राप्तिकथाया अप्यभावादित्युक्तम्---
अत्र ब्रूम: ---
                        स्वस्वव्यावर्तनीयान्यतरविषयविध्वप्रवृत्तिक्षणोद्य-
                           त्पक्षप्राप्त्यर्थकार्यक्षमपरिकालनावर्जिजात्यन्तिकी, या।
                        सेहाप्राप्तिप्रविष्टा, न भवति विकृतिस्थोत्तराघारशाखा-
                           संमार्गच्छेदमन्त्रोत्करपरिधिविधिष्वप्यतोऽतिप्रसक्ति: ।। 15 ।।
       अस्यार्थ: --- स्वस्वबाध्यान्यतरविषयकविध्यप्रवृत्तिकालीनानियतप्राप्तिकपदार्थकार्यकारिप्राप्त्यसंवलित-
त्वमप्यत्यन्ताप्राप्तेरेतल्लक्षणप्रविष्टाया विशेषणम्। अनियतप्राप्तिकपदार्थकार्यकारी च क्चचिदनियतप्राप्तिकपदार्थ एव। क्वचित्तत्कार्यजननक्षमोऽन्य इत्युभयसाधारणमनियतप्राप्तिकपदार्थकार्यकारि-
त्वम्। तेन "हिरण्यगर्भस्समवर्तताग्र इत्याघारमाघारयती" त्यत्र नातिव्याप्ति:। एतद्विध्यभावे हिरण्यगर्भलिङ्गकमन्त्रात्यन्ताप्राप्ते: स्वबाध्यप्राकृतमन्त्रविषयकविध्यप्रवृत्तिकालीनानियतप्राप्तिककल्पसूत्रोपद्र-
ष्टवचना(?)दिकार्यकरप्राकृतमन्त्ररूपपदार्थप्राप्तिसंवलितत्वेन तदसंवलितत्वाभावात्। अत एव "इषे त्वेति शाखामाच्छिनत्ति, ऊर्जे त्वेत्यनुमार्ष्टि" इति नियमविध्योर्नातिव्याप्ति:। एतद्विध्यप्रवृत्तिकालीनाया: "इषेत्वोर्जेत्वे" तिमन्त्रयोरत्यन्ताप्राप्ते: स्वविषय [क?] शाखाच्छेदनादिवाक्यरूपविध्यप्रवृत्तिकालीनानियतप्राप्तिककल्पसूत्रादि-
पदार्थप्राप्तिसंवलितत्वेन तदसंवलितत्वाभावात्।
       केचित्तु इषेत्वेत्यस्य ऊर्जेत्वेत्यस्य च क्रियापदाध्याहारं विना निराकांक्षत्वायोगेन यत्किञ्चित्क्रियापदाध्याहारे कर्तव्ये सति कदाचिच्छेदनानुमार्जनवाचकयोरपि क्रियापदयोरध्याहारसंभवात्तदेकवाक्यतादशायां छेदनानुमार्जनयो: प्रकाशकत्वेन मन्त्रप्राप्तिसंभवेनात्यन्ताप्राप्त्यभावात्" "इषेत्वेति शाखामाच्छिनत्ति, ऊर्जेत्वेत्यनुमार्ष्टि" इति विध्योर्नातिव्याप्तिरित्याहु:।
       अत एव च ---"उत्करे वाजिनमासादयति, परिधौ पशुं नियुञ्जीते" ति नियमविध्योरतिव्याप्ति:; एतद्विध्यभावे सूक्ष्माग्रस्योत्करस्य वाजिनासादने, तनीयस: परिधे: पशुनियोजने चात्यन्ताप्राप्तत्वादित्यपास्ततमा। उत्करस्या [रात्य?] त्यन्ताप्राप्तेरुक्तविशेषणविशिष्टत्वाभावात्। स्वशब्दविवक्षितेन ह्युत्करेण बाध्या वेदि:; तद्विषयकविधि: "वेद्यां हबींष्यासादयती" त्ययम्; तदप्रवृत्तिकालीनानियतप्राप्तिकावेदि:, तत्प्राप्तिसंवलितात्यन्ताप्राप्तिक उत्कर: इति तदत्यन्ताप्राप्ते: तादृशपदार्थप्राप्त्यसंवलितत्वा[भावा?]न्न तत्रातिव्याप्ति:। परिधिविधावपि नातिप्रसङ्ग:। परिधिविध्यप्रवृत्तिकालीनाया: परिध्यत्यन्ताप्राप्ते: बैल्वखादिरपालाशयूपरूपानियतप्राप्तिकपदार्थप्राप्तिसंवलितत्वात् ।। 15 ।।
       यत्तु ---"यदि रथन्तरसामा सोम: स्याद्रैन्द्रवायवाग्रान् गृह्णीयात्" इत्यत्राप्रवृत्तिविशेषकरप्रापितपूर्विका
परिसंख्या। इदं हि न तावद्रथन्तसाम्नि ज्योतिष्टोमे ऐन्द्रवायवाग्रत्वस्य प्राप्त्यर्थम्: पाठक्रमादेव तत्र तत्प्राप्ते: सिद्धत्वात्। नापि बृहत्साम्नि ज्योतिष्टोमे तन्माभूदित्येतदर्थम्; "यदि बृहत्सामा शुक्राग्रानि" ति बृहत्सामत्वपक्षे शुक्राग्रत्वविधानादेव ततस्तव्द्यावृत्तिसिद्धे:। किन्तु नैमित्तिकत्वार्थं तस्येदं पुनर्विधानम्। पाठाद्धि ऐन्द्रवायवाग्रत्वमनैमित्तिकं प्राप्तम्; तदेव रथन्तरसामत्वनिमित्तकं क्रियते। तेन च नैमित्तिकीकरणेन ज्योतिष्टोमे
न कश्चिदनुष्ठानविशेषो लभ्यते। किन्तु तस्मिन् पाठप्राप्तस्यैन्द्रवायवाग्रत्वस्याविशेषेण सर्वासु विकृतिषु चोदकात्प्राप्तौ बृहद्रथन्तरान्यसामभ्यस्तदुभयसामभ्यश्च विकृतिभ्यो निमित्तराहित्येन तव्द्यावृत्तिर्लभ्यत इत्येवमत्राप्रवृत्तिविशेषकरनैमित्तिकत्वप्राप्तिपूर्विकैन्द्रवायवाग्रत्वस्य निमित्तरहितविकृतिभ्य: परिसंख्या। तस्मिन्परिसंख्याविधावतिव्याप्ति:; तदभावे ऐन्द्रवायवाग्रत्वस्य नैमित्तिकत्वरूपेणात्यन्ताप्राप्तत्वादिति --- तन्न; तत्प्राप्तिफलत्वाभावात्। अत्र हि तत्प्राप्तिशब्देन प्रवृत्तिविशेषकरप्राप्तिरेव विवक्षिता। नत्वन्याऽपि; नैमित्तिकत्वेन
प्राप्तेश्चाप्रवृत्तिविशेषकरत्वमिति त्वयैवोपपादितमिति नास्माभिस्तत्र यतितव्यम्। ततश्च "यदि रथन्तरसामा सोम: स्यादि" ति विधे: प्रवृत्तिविशेषकरात्यन्ताप्राप्तार्थप्राप्तिफलकत्वाभावात् तदितरपरिसंख्याफलकत्वाच्च तद्राहित्याभावान्न तत्रातिव्याप्ति:।
       यदपि ---"उच्चैर्ऋचा क्रियत" इत्यादिनियमविधिष्वतिव्याप्ति:, उच्चैस्त्वादेर्नियम्यस्योद्देश्येषु ऋग्वेदादिविहितकर्मसु अत्यन्ताप्राप्तत्वादित्युक्तम्---तदपि न; अस्यापि विधे: तत्प्राप्तिफलकत्वाभावादेव। तथा हि---ऋग्वेदादिविहितकर्मसु तावदुच्चैस्त्वं बाधितम्। शब्दादन्यत्र स्वरविशेषान्वयासंभवात्। बाधतं च न 
विधिवाक्यफलम्। तथा सत्यप्रामाण्यापत्ते:। अतोऽस्य विधे: ऋग्वेदादिविहितकर्माङ्गभूतमन्त्रेषु स्वरविशेषनियम
एव फलम्। ततश्चास्मिन् विधौ यत्र यस्यात्यन्ताप्राप्तिस्तत्र तत्प्राप्तिफलकं [त्वं?] तदितरफलकत्वराहित्यं वा नास्तीति नातिव्याप्ति:। किञ्च [तत्प्रा?] प्राप्तिशब्देन प्रवृत्तिविशेषकरप्राप्तिरेव विवक्षितेत्युक्ततया ऋग्वेदादिविहितकर्मसु च तत्प्राप्ते: प्रवृत्तिविशेषरुरत्वाभावेन प्रवृत्तिविशेषकरात्यन्ताप्राप्तार्थप्राप्तिफलकत्वाभावान्नोक्तविधावतिव्याप्ति:।
       नन्वेवं द्वादशाहिकगावामयनिकाग्रताविधिष्वव्याप्ति:; तत्रोद्देश्येऽनैमित्तिकाग्रताप्राप्ते: प्रवृत्तिविशेषकरत्वाभावेन प्रवृत्तिविशेषकरात्यन्ताप्राप्तार्थप्राप्तिफलकत्वाभावा दिति चेत्---भ्रान्तोऽसि। नहि वयं उद्देश्ये प्रवृत्तिविशेषकरा (रत्वाभावोऽ) त्यन्ताप्राप्तार्थप्राप्तिफलकत्वं लक्षणे निवेशयाम:; येनोक्तदोष: स्यात्। किन्तु यत्र यस्यात्यन्ताप्राप्ति: तत्र प्रवृत्तिविशेषकरतत्प्राप्तिफलकत्वम्। ततश्च द्वादशाहादिविकृतिषु गर्गद्वि[त्रि?]रात्रादिषु यास्वग्रताविशेषाणामत्यन्ताप्राप्ति: तासु प्रवृत्तिविशेषकरतत्प्राप्तिफलकत्वमग्रताविधीनामस्तीति न तेष्वव्याप्ति:। यद्वा उक्ताग्रताविधिषु तत्प्राप्तीतरफलकत्वराहित्यस्य सत्त्वात्तत्र लक्षणानुवृत्तिरप्रत्यूहेति सर्वं समञ्जसम्।।
                            ।। कौस्तुभोक्तापूर्वविधिलक्षणानुवाद: ।।
       कौस्तुभकारस्तु---नियमपरिसंख्यातिरिक्तफलकविधित्वमपूर्वविधित्वम्। तच्च सर्वेष्वपूर्वविधिष्वनुगतम्। न 
च "यदि सोमं न विन्देत्पूतीकानभिषुणुयदि" त्यत्र सोमाभावे मन्दसदृशानां पूतीकानामत्यन्ताप्राप्त्या तत्प्राप्तिफलकत्वस्यैव वक्तव्यतया नियमपरिसंख्यातिरिक्तफलकत्वमपूर्वविधिलक्षणं तत्रातिप्रसक्तमिति वाच्यम्। एतद्वचनस्य सुसदृशप्राप्तिन्यायप्रवृत्त्युत्तरप्रवृत्तौ प्रमाणाभावेन पूर्वप्रवृत्तस्यास्य पूतीकप्रापकत्वानुपपत्ते:। यत्र तु
"हिरण्यगर्भस्समवर्तताग्र इत्याघारमाघारयती" त्यादौ हिरण्यगर्भप्रकाशकस्य मन्त्रस्यैन्द्राघारे कथमपि प्राप्त्यसंभव:, तत्र सत्यपि क्लृप्तनियमादृष्टजनकत्वेन उत्तराघारे मन्त्रविधौ "औदुम्बरो यूपो भवती" तविदपूर्वविधित्वेऽपि न क्षति:। "सर्वे द्रव्यविधयो नियमविधय" इति वादस्तु हीषादीनां वृष्ट्यादिफलार्थत्वेऽपूर्वविधित्वापत्तेरित्यादिव्यवहारवदौत्सर्गिक:। अत एव सर्वेष्वेव वाक्येषु विषयभेदेन विषयैक्येन वा क्रमेण यौगपद्यन वाऽनेकफलतात्पर्यकत्वेऽपि क्वचित्केनचिव्द्यवहारो मूले नानुपपन्न: इत्यवर्णयत्---
                           ।। कौस्तुभोक्तापूर्वविधिलक्षणनिरास: ।।
       तन्न; "यदि सोमं न विन्दे" दिति नियमविधावतिव्याप्तेर्दुष्परिहरत्वात्। तथा हि--- सुसदृशप्राप्तिन्यायात्पूर्वमेव तद्वचनस्य प्रत्यक्षसिद्धतया झटिति प्रवृत्तिरिति स्वीकृत्य त्वया खलु मन्दसदृशानामपि पूतीकानामप्राप्तिरुपपादिता। एवं सति मुख्यालाभे तत्सदृशद्रव्यमुपादेयमिति न्यायप्रवृत्ते: पूर्वमपि उक्तवचनस्य झटिति प्रवृत्तिरस्तीति सोमाभावे सति अभावे विधिरूपं पूतीकानां यागसाधनत्वविषयमिदं वचनमपूर्वविधित्वमेवापद्येत। नहि सोमाभावे द्रव्यान्तराक्षेपादनन्तरं सुसदृशप्राप्तिन्यायप्रवृत्ते: पूर्वमवान्तरवेलायामेतस्य वचनस्य प्रवृत्तिरित्यत्र किंचित्प्रमाणं पश्याम:। एवं चैतस्य वचनस्य सर्वन्यायप्रवृत्ते: पूर्वं प्रवृत्तिस्वीकारे तदुत्तरं प्रवृत्तिस्वीकारेऽपि पूतीकानामत्यन्ताप्राप्तिरेवेति तत्रातिव्याप्तिस्त्वदुक्तगत्या दुर्निवारा। "हिरण्यगर्भस्समवर्तताग्र इत्याघारमाघारयती" त्यत्रापि अस्मदुक्तरीत्याऽतिव्याप्तिनिवर्तनसंभवे लक्षणकरणासामर्थ्येन "सर्वद्रव्यविधयो नियमविधय:"इति मीमांसकमर्यादाया औत्सर्गिकत्वमंगीकृत्य "औदुम्बरो यूपो भवति""हिरण्यगर्भस्समवर्तताग्र इत्याघारमाघारयती" त्यादेरपूर्वविधित्वमेव, न नियमविधित्वमिति तत्रातिव्याप्तिरदोष इति वर्णनमनुपपन्नमिति दिक्।
        अस्मदीये लक्षणे स्वाप्रवृत्तिकालीनस्वविषयनियतानियतान्यतरप्राप्तिप्रयोजकाभावप्रतियोगिमानान्तराप्रयुक्तत्वरूपविशेषणं, तादृशमानस्य "व्रीहिन्प्रोक्षती" त्यादावप्रसिद्धतया प्रोक्षणाद्यत्यन्ताप्राप्तौ दुर्ग्रहमिति न शङ्कनीयम्। तादृशमानप्रयुक्तेतरत्वस्य तदर्थतया तादृशमानप्रयुक्तत्वं पूतीकव्रीह्याद्यत्यन्ताप्राप्तौ गृहीत्वा तदितरत्वस्य प्रोक्षणाद्यत्यन्ताप्राप्तौ गृहीतुं शक्यत्वादिति न काप्यनुपपत्ति:।            
                      ।। विधिरसायनोक्तनिष्कृष्टलक्ष्यलक्षणव्यवस्थानुवाद:।।         
यत्तु स्वयं विधिरसायनकृता ---
                      "एवं प्राप्ते फणामस्त्रिविधविधिजुषां लक्षणानां विभागं
                          दृष्टार्थो यस्स सर्वो भवति नियम इत्युभ्युपेत्य व्यवस्थाम्।
                       अर्थाद्वा शब्दतो वा स्वविषयगलितादेवकारान्नञो वा
                          यस्स्यात्कस्यापि बाधस्य भवति परिसंख्येति रीतिं च कृत्वा।।"
       इति श्लोकेन --- दृष्टार्थविधिस्सर्वोऽपि नियमविधि:। न चैवं पुत्रीष्टेकारीयादिविधेर्नियमविधित्वप्रसंग:।
अदृष्टाद्वारकत्वस्यापि विवक्षितत्वात्। तथा अर्थाद्वा, स्वविषयप्रच्युताल्लाक्षणिकशब्दाद्वा, एवकाराद्वा, नञ्पदाद्वा लभ्यो यस्य कस्यापि भावस्याभावस्य वा यो बाध:, स सर्वोऽपि परिसंख्येति मर्यादां कुर्महे। तत्र "अतिहायेडोबर्हि: प्रतिसमानयति जुह्वामौपभृत"---मित्यत्र अर्थादुपरितनप्रयाजद्वये जौहवाज्यस्य प्राचीनप्रयाजत्रये औपभृताज्यस्य [च?] बाध:। "द्वे आहवनीये" इत्यत्र "यदाहवनीये जुहोती" ति सामान्यशात्रप्राप्त [प्ते:?] विधिरूपस्वविषयप्रच्युतादप्राप्तनिषेघरूपार्थान्तरलक्षकात्तस्मादेव शब्दादग्निहोत्राहुत्य-
न्तराभ्यासेष्वाहवनीयबाध:। "अत्र ह्येवावपन्ती" त्यत्र एवकारेण पवमानातिरिक्तस्तोत्रेषु आवापबाध:। "न तौ पशौ करोती" त्यत्र नञ्पदेन पशावाज्यभागबाध:। तस्मादार्थ:, लक्ष्य:, एवकारप्रतिपाद्य:, नञर्थभूतश्च सर्वोऽपि निषेध: परिसंख्येति युक्तमित्येवं लक्ष्यव्यवस्थां कृत्वा ---
         
                      "नित्योदासान्यकिंचिद्विगलननियतं यस्य वा प्राप्तिमात्रं
                          तत्कालं यस्य वा धीस्समुदयति निवृत्त्यात्मनाऽवश्यमेव।
                       प्राप्तिं भिन्नस्य ताभ्यां कथमपि विदधत्स्यादपूर्वो विधिर्न:
                          कुर्वन्प्राप्तिं तयोस्स्यात्स नियमपरिसंख्याभिधान: क्रमेण"।।
   
    इति श्लोकेन---नियम [म्य?] परिसंख्यान्यप्राप्तिकारी विधिर पूवविधि:। नियम्यप्राप्तिकारी विधिर्नियमविधि:। परीसंख्याप्राप्तिकारी विधि: परिसंख्याविधि:। अत्र किंचिद्विषयकयत्प्राप्तित्वावच्छिन्नं नित्यप्राप्तौदासीन्यभिन्नकिंचिन्निवृत्तिनियतं न भवति तन्नियम्यान्यदिति तन्नियम्यान्यदिति विवक्षितम्। यस्य यद्विधिकाले निवृत्त्यात्मना धीर्नियता सा तस्मिन्विधौ परिसंख्या नाम, तदन्यत्परिसंख्यान्यदिति। एवं च नोक्ताव्याप्त्यतिव्याप्त्यवकाश:। ननु बृहद्रथन्तरयो: प्रकृतौ विकल्पितत्वात्तयो: प्राप्तिरन्योन्यनिवृत्तिनियतैव। तथा                                                                   
च रथन्तरबृहत्पृष्ठयोर्नियम्यान्यत्वाभावेन तत्प्राप्तिकारिविध्योरपूर्वविधित्वं न स्यादिति चेन्न। "रथन्तरं पृष्ठं भवति, बृहत्पृष्ठं भवती" ति वाक्याभ्यां तयोर्ज्योतिष्टोमे प्राप्ति: न परस्परव्यावर्तिका। अपूर्वसाधनयोस्तयोस्समुच्चयस्यैव तत: प्राप्ते:। किंतु उत्पत्तिवाक्यसिद्धं तदुभयमनूद्य साधादेव विकल्पं विदधता वचनान्तरेण रथन्तरं पृष्ठं बृहत्पृष्ठं वा कर्तव्यं न तूभयमिति सिद्धे तदपेक्षा ये निर्देशा: "यदि रथन्तरसामा, यदि बृहत्सामे" त्यादय:, तैरनूद्यमान एव रथन्तरादिसम्बन्ध: परस्परव्यावर्तक:। अतस्तत्र रथन्तरप्राप्तित्वावच्छिन्नस्य बृहत्प्राप्तित्वावच्छिन्नस्य च यत्किंचिन्निवृत्तिनियतत्वाभावान्नाव्याप्ति:।
       एवं नित्यप्राप्तौदासीन्यभिन्नकिंचिन्निवृत्तिनियतं यस्य यद्विषयप्राप्तित्वावच्छिन्नं तत्र तत्प्राप्तिकारी विधि: नियमविधिरिति लक्षणमपि युक्तमेव। अवहननस्य हि दार्शपूर्णमासिकेषु व्रीहिषु या प्राप्तिराक्षेपिकी वैधी वा सा द्विविधाऽपि नित्यप्राप्तौदासीन्याद्भिन्नस्य विदलनादेर्निवृत्त्या नियतैव। इयांस्तु विशेष:---वैधी प्राप्ति: नियतया विदलनादिनिवृत्त्या नियता। आक्षेपिकी तु पाक्षिक्येति; अवहननादिप्राप्तित्वावच्छिन्ने विदलनादिनिवृत्तिनियममात्रमविशिष्टम्। यद्यप्यवहननप्राप्तित्वावच्छिन्नं विदलनादिनिवृत्तिनियतं न भवति। अग्निचयने "औदुम्बरमुलूखलं सर्वौषधस्य पूरयित्वाऽवहन्ति, अथैतदुपदधाती" ति उपधेयोलूखलसंस्कारत्वेन विहितस्यावहननस्यावैतुष्यार्थत्वाद्विदलनादिप्रसक्त््यभावेन तत्र तन्निवृत्त्यभावात्। तथाऽपि दार्शपूर्णमासिकव्रीहिविषयप्राप्तित्वावच्छिन्नस्य विदलनदिनिवृत्तिनियतत्वमस्तीति लक्षणानुगति:।
       अत एव किंचिद्विषयकत्वं प्राप्तिविशेषणमर्थवत्। एवं च वैकृतेषु रथन्तरपृष्ठादिनियमविधिष्वपि नाव्याप्ति:। प्र [प्रा?] कृतोत्पत्तिवाक्यत: प्राप्तौ व्यभिचारेण रथन्तरप्राप्तिमात्रस्य बृहदादिनिवृत्तिनियतत्वाभावेऽपि उपहव्यादिविकृतिषु या चोदकात्पाक्षिकी रथन्तरादिप्राप्ति:, या च वैशेषिकेण नियमविधिना [वैशेषिकी तत्प्राप्ति:; तस्या: द्विविधाया अपि बृहदादिनिवृत्तिनियतत्वात्। न चैवं विकृतिषु बृहदादि] [निवृत्ति?] नियतप्राप्तिकस्य रथन्तरादे: प्रकृतौ प्राप्तकारी विधि [रपि नियमविधि: स्यादिति वाच्यम्। नहि यस्य किञ्चिद्विषयप्राप्तित्वावच्छिन्नमुक्तरूपनिवृत्तिनियतं तस्य यत्र क्वचित्प्राप्तिकारित्वं नियमविधिलक्षणमुक्तम्। किन्तु यस्य यद्विषयप्राप्तित्वावच्छिन्नमुक्तरूपनिवृत्तिनियतं तस्य तत्प्राप्तिकारी विधि] र्नियमविधिरित्युक्ततया विकृतौ तत्प्राप्तिकारिण एव नियमविधित्वात्। ननु "उत्तरेऽहन्द्विरात्रस्य गृह्यत" इति षोडशिग्रहनियमविधौ लक्षणाव्याप्ति:। तत्र षोडशिग्रहप्राप्तिव्यतिरिक्ताया: तेन सह प्रकृतौ विकल्पितस्य षोडशिग्रहाभावस्य निवृत्तेरभावेन षोडशिग्रहप्राप्तौ तदभाव [निवृत्ति?] नियतत्वासंभवादिति चेन्न। भेदेऽपि व्याप्तिसत्त्वेन तत्संभवात्; भेदगर्भव्याप्तेरविवक्षितत्वात्।
       नियम्यपरिसंख्यान्यप्राप्तिकारी विधिरिति लक्षणे तत्प्राप्तिकारित्वं यथाकथंचिद्विवक्षितम्। न तु तत्र किंचिद्विशेषां विवक्षित:। तेन विधिविषयस्य वाऽन्यस्य वा प्राप्तापोदितस्य, अत्यन्ताप्राप्तस्य वा कस्यचित्, स्वरूपेण, किंचिद्विशेषणा वच्छिन्नत्वेन वा, येन केनचि त्स्वरूपेण, प्रकृतविध्युद्देश्येऽन्यत्र वा कुत्रचित्, प्रकृतविध्युद्देश्येऽपि सर्वत्र, क्वचिदेव वा, क्वचिदपि कियत्याम प्राप्तौ सत्यामसत्यां वा, यथाकथंचित्प्राप्तिं कुर्वन्नित्यर्थो लभ्यते। तेन पूर्वोद्भाविताग्न्यतिग्राह्यादिविधावव्याप्त्यभाव: स्फुट:। स्वर्गकामवाक्ययो: नानाशाखाग्निहोत्रादिविधिष्वपि नाव्याप्ति:; तेषां स्वरूपेण प्राप्तिकारित्वाभावेऽपि अभ्युदयशिरस्कत्वेन प्राप्तिकारित्वात्।
       ननु स्वरूपेण यदप्राप्तं तदेव प्रापणीयं, नतु तत् प्राप्तमपि अप्राप्तविशेषणवत् तद्विशिष्टतामात्रेण स्वयं प्रापणीयतां लभते। तत्र विवक्षितविवेकेन विशेषणमात्रे प्रापणीयत्वपर्यवसानादिति चेन्न। "पृष्ठैरुपतिष्ठत" इत्यत्रोपोपसृष्टस्थाधातुवाच्ये समीपावस्थाने अग्न्यभिधानशिरस्कत्वविशिष्टरूपेण मन्त्रकार्यत्वमुपपद्यत इति सप्तमे समर्थितत्वेन तद्वत्, फलभावनाया: यागकार्यत्ववच्च स्वरूपेणाप्रापणीयस्यापि अप्राप्तविशेषणविशिष्टतया प्रापणीयत्वोपपत्ते:। ननु तथाऽपि स्वरूपेण प्रापण एव विधिव्यापार इति चेन्न; तथा नियमाभावात्। आघाराग्निहोत्राधिकरणवार्तिके "दध्ना जुहोती" त्यादीनां प्राप्तहोमविषयत्वेऽपि दध्यादिविशिष्टरूपेण होमप्राप्तिकारितया विधित्वस्य स्वीकृतत्वात्। अनुपादेयफलकालादिविधीनां प्राप्तकर्मविषयत्वेऽपि फलकालादिसंबन्धित्वरूपेण कर्मप्राप्तिकारितया विधित्वस्य स्वीकृतत्वाच्च। निषेधरूपापूर्वविधिष्वव्याप्तिरिति शङ्कायाश्च नावकाश:। निषेधानां परिसंख्यारूपत्वस्य समर्थितत्वात्। प्रतिप्रसवविधिषु ब्रह्मसम्बन्धविधिषु च नाव्याप्ति:। त्रिकालाप्राप्तस्येति विशेषस्य कियत्यामपि प्राप्तावसत्यामेवेति विशेषस्य चाविवक्षणात। एवं च सर्वस्मिन्नपि परिसंख्याविधौ चातिव्याप्तिरापतिताऽवशिष्यते। तन्निरासाय नियम्यपरिसंख्यान्यत्वं प्रापणीयविशेषणं कृतम्।
       ननु उक्तलक्षणमयुक्तं; प्राकृतपृष्ठविध्योरव्याप्ते:। ताभ्यां विधिभ्यां प्रापणीययो: बृहद्रथन्तरसाधनकपृष्ठाख्यस्तोत्रयोर्विकृतिविशेषेषु उपहव्यादिषु विध्यन्तरैर्नियम्यत्वेन नियम्यान्यत्वाभावात्। नच प्रकृतविध्यनियम्यत्वं विवक्षितं; प्रकृतपृष्ठविधिनियम्याप्रसिद्ध्या तदन्यत्वासंभवेन तथा [दा?] प्युक्ताव्याप्तितादवस्थ्यादिति चेन्न। किंचिद्विषयकयत्प्राप्तित्वावच्छिन्नं नित्यप्राप्तौदासीन्यभिन्नकिञ्चिन्निवृत्तिनियतं न भवति तत् नियम्यान्यदिति विवक्षितत्वात्। अस्तिच प्रकृतौ ज्योतिष्टोमे बृहत्प्राप्तित्वावच्छिन्नस्य रथन्तरप्राप्तित्वावच्छिन्नस्य चौदासीन्यभिन्नविदलनादिनिवृत्तिनियतेभ्योऽवहननप्राप्त्यादिभ्योऽन्यत्वम्। तस्मादपूर्वविध्यादिलक्षणत्रयमिदिं निर्दुष्टमिति---अपूर्वविध्यादिलक्षणान्युक्तानि---
                      ।।विधिरसायनोक्तपरिसंख्याविधिलक्ष्यव्यवस्थादूषणम्।।       
       तत्र आर्थ: लक्ष्य: एवकारप्रतिपाद्य: नञर्थभूतश्च सर्वोऽपि निषेध: परिसंख्येति स्वीकृत्य कृता परिसंख्याविधिलक्ष्यव्यवस्था तावदनुपपन्ना। तथा हि---
                     अप्यार्थं चेन्निषेधं कथयसि परिसंख्यानगोष्ठीप्रविष्टं
                        हन्त्याद्येषु प्रसिद्धो नियमविधिरपि प्रत्ततोयाञ्जलिस्स्यात्।
                     यद्यप्राप्तांशसंपूरणफलकतया वारयस्युक्तदोषं
                        हन्तैवं नातिहायेड इति तव मत: स्याद्विधि: पारिसंख्य: ।।16।।
       यदि हि आर्थनिवृत्तिमपि परिसंख्यागोष्ठीप्रवेशं कारयसि तदा "व्रीहीनवहन्ती" त्यादेरपि परिसंख्याविधित्वमेव स्यात्। तत्राप्यार्थनखविदलनादिनिवृत्तिसत्त्वात्। तथाच सकलतन्त्रप्रसिद्धं विधीनां त्रैराश्यं भज्येत। सर्वत्रापि नियमविधिस्थले परिसंख्याविधित्वोपपादनसंभवात्। न च परिसंख्याविधिस्थले सर्वत्र नियमविधित्वोपपादनं संभवति, येन विनिगमनाविरहादुभयोरपि सिद्धिस्स्यादिति शङ्क्येत। "इमामगृभ्णन् रशनामृतस्येत्यश्वाभिधानीमादत्ते" इत्यादौ मन्त्रस्य नियतप्राप्तत्वेन पक्षप्राप्त्यभावात्।
       ननु अप्राप्तांशपरिपूरणफलकत्वं नियमविधित्वं, निवृत्तिफलकत्वं परिसंख्याविधित्वं, ततश्च न "व्रीहीनवहन्ती" त्यादे: परिसंख्याविधित्वं, तत्र विधेयगतत्वेन प्रत्यासन्नस्याप्राप्तांशपरिपूरणस्यैव फलत्वेन आर्थविदलननिवृत्ते: फलत्वाभावात्। अतो न विधित्रैविध्यभङ्ग इति चेत्---हन्तैवं "अतिहायेडोबर्हि: प्रतिसमानयते जुह्वामौपभृत" मिति विधे: त्वदभिमतं परिसङ्ख्याविधित्वं न सिद्ध्येत्।
तस्यात्यन्ताप्राप्तबर्हि:प्रयाजोपक्रमकालीनौपभृताज्यसमानयनप्राप्तिफलकत्वेनार्थनिवृत्तिफलकत्वाभावात्। नहि
विधेरनुनिष्पादिनी परिसङ्ख्या फलत्वेन स्वीकर्तुं युक्ता। तथासति अनुनिष्पादिन्या विदलननिवृत्तेरपि अवघातविधिफलत्वापत्ते:। अत एव त्वया नवमश्लोकावतारिकायां "अतिहायेड" इत्यादिविधिना बर्हि:प्रयाजोपक्रमे जुह्वां प्रयाजार्थौपभृताज्यसमानयनप्राप्ति:,(?) तदनुनिष्पादिनी जौहवाज्यं प्राचीनप्रयाजत्रयार्थम्, औपभृताज्यमुपरितनप्रयाजद्वयार्थमिति (?) परिसंख्येति प्रतिपादितमिति दिक् ।।16।।

                         ।।विधिरसायनोक्तापूर्वविधिनिष्कृष्टलक्षणदूषणम्।।           

लक्षणान्यपि त्वदुक्तानि न युक्तानि। तथाहि---
                    प्राप्ते: किञ्चिन्निवृत्त्या सह हि नियतता कालिकी दैशिकी वा                                                                                                                               
                       नो युक्ता, प्रोक्षणादेरपि नखदलनाभावनैयत्यसत्त्वात्।
                    कर्मादिध्वंसयोगात् स्वविरहविरहव्याप्तिसत्त्वाभेदेऽ
                       प्यात्रेयस्वर्णदानप्रभृतिविधिषु चाव्याप्तिरन्यापि बोध्या ।।17।।
       किंचिद्विषयकयत्प्राप्तित्वावच्छिन्नं नित्यप्राप्तौदासीन्यभिन्नकिंचिन्निवृत्तिनियतं तन्नियम्यं, तदन्यपरिसंख्यान्यप्राप्तिकारी विधिरपूर्वविधिरित्यत्र किंचिन्निवृत्त्या सह प्राप्ते: किं कालिकी व्याप्तिर्विवक्षिता दैशिकी वा?। नाद्या; यदा प्रोक्षणप्राप्तिस्तदा विदलनाभाव इति व्याप्तेस्सत्त्वात्प्रोक्षणविधौ प्रोक्षणस्यापि नियम्यत्वप्रसङ्गेन तदन्यप्राप्तिकारित्वाभावात्तत्राव्याप्ते:। अत एव न द्वितीया; यत्र दार्शपूर्णमासिकव्रीहिषुप्रोक्षणप्राप्तिस्तत्र नखविदलननिवृत्तिरिति दैशिकव्याप्तेरपि सत्त्वात्, अवघातस्य विदलनादिनिवृत्तिव्याप्यतायस्त्वयैवोपपादितत्वेन तव्द्याप्यस्य प्रोक्षणस्य विदलनादिनिवृत्तिव्याप्यत्वावश्यंभावात्, व्याप्यव्याप्यस्य सुतरां व्याप्यत्वात्। अत एव चोभयविधव्याप्तिविवक्षायामपि न निस्तार:। कालिक्या दैशिक्याश्च व्याप्तेरुपपादितत्वात्।
       किंच कालिकव्याप्तिविवक्षायां प्रोक्षणप्राप्तिकाले क्रिया-विभाग-पूर्वदेश-संयोगादीनां निवृत्त्यनन्तरमेव जलसंयोगोत्त्पत्त्या क्रियादिनिवृत्तेस्सत्वेन प्रोक्षणप्राप्ते: किंचिन्निवृत्तिनियतत्वात्प्रोक्षणस्य नियम्यत्वापत्ति:। दैशिकव्याप्तिपक्षेऽपि प्रोक्षणप्राप्ते: स्वाभावाभावव्याप्तत्वात्प्रोक्षणस्य नियम्यत्वापत्तिर्दुर्वारा। न च प्रोक्षणस्य तदभावाभावाभिन्नत्वेन तेन सह कथं व्याप्तिरिति वाच्यम्। अत्र लक्षणे भेदगर्भव्याप्तिर्न विवक्षितेति अभेदेऽपि व्याप्यव्यापकभावस्संभवतीति त्वयैवोक्तत्वात्। अन्थथा "उत्तरेऽहन्द्विरात्रस्य गृह्यत" इत्यत्र षोडशिग्रहस्य नियम्यत्वानापत्ति:। तत्र षोडशिग्रहाभावनिवृत्ते: षोडशिग्रहात्मकतया तया सह षोडशिग्रहस्य व्याप्त्यसंभवात्। 
       अस्तु वाऽत्र भेदगर्भाया एव व्याप्तेर्विवक्षा। तथाऽपि प्रोक्षणादेरपूर्वविधिविषयस्य नियम्यत्वं दुर्वारम्। तथाहि---घटाभावाभावो हि न घट:; भावस्याभावरूपत्वासंभवात्। किंतु अन्य एव। न चैवमनवस्था; घटाभावाभावाभाव: घटाभाव एवेत्यङ्गीकारात्। ततश्च प्रोक्षणाभावाभावस्य प्रोक्षणभिन्नत्वेन तेन सह प्रोक्षणस्य    
व्याप्तेरप्रत्यूहत्वात् सर्वस्याप्यपूर्वविधिविषयस्य स्वाभावाभावनियतत्वेन नियम्यत्वं स्यादेवेति अपूर्वविधिलक्षणस्यासंभव:। अपि चाभेदेऽपि व्याप्तिस्वीकारपक्षे प्रोक्षणस्य स्वप्रागभावनिवृत्तिनियतत्वान्नियम्यत्वं
दुरपह्नवम्।
       अथ प्राप्ते: किंचिन्निवृत्तिनियतत्वं नाम स्वप्रयुक्तकिंचिन्निवृत्ति [क?] त्वं, किंचिन्निवृत्तिप्रयोजकत्वं वा विवक्षितम्। तेन नोक्तदोष:। नखविदलननिवृत्तेरवघातप्रयुक्तत्वेन प्रोक्षणप्रयुक्तत्वाभावादिति चेत्---न। तथा सति
"उत्तरेऽहन् द्विरात्रस्य गृह्यत" इति नियमविधावतिव्याप्ते:। षोडशिग्रहाभावनिवृत्ते: षोडशिग्रहरूपतया तत्प्रयुक्तत्वाभावात्, षोडशिग्रहस्य स्वाभिन्नस्वाभावाभावप्रयोजकत्वाभावाच्च। अन्यथा प्रोक्षणादेरपि स्वाभावाभावप्रयोजकत्वापत्त्या नियम्यत्वप्रसङ्गेनासंभवापातात्।
       तदिहेदमवधेयम्---स्वस्य स्वाभावाभावनियतत्वं स्वीक्रियते वा न वा?। आद्ये प्रोक्षणादिविधिष्वसंभव:। सर्वेषामपूर्वविधिविषयाणां स्वाभावाभावनियतत्वात्। अन्त्ये षोडशिग्रहनियमविधाततिव्याप्ति:। तस्य स्वाभावाभावेन नियतत्वाभावात् नियम्यान्यत्वापत्तेरिति उभयत: पाशा रज्जु:। वस्तुतस्तु "आत्रेयाय प्रथमाय हिरण्यं दद्यात्" इत्यपूर्वविधावुक्तलक्षणस्याव्याप्ति:। दानप्राप्तित्वावच्छिन्नस्य स्वत्वनिवृत्तिनियतत्वेन दानस्य नियम्यत्वापातात्। अभेदेऽपि व्याप्तिस्वीकारे सति विशिष्टस्य दानस्य विशेषणभूतया स्वत्वनिवृत्त्या सह व्याप्तेर्निर्वि दित्वात्।। 17 ।।
                       किञ्च प्रोक्षण ए[मे?] कदेशजलसंयोगो न सर्वत्र त- 
                          त्संयोगस्तदिहाम्बुयोगविरहव्याप्ति: स्फुटा प्रोक्षणे।
                       अव्याप्ति: कपिशाश्वसोमचमसादिब्राह्मताचोदना-
                          स्वध्वर्युप्रमुखाप्तिहानिनियता तेषां यतो ब्राह्मता।। 18 ।।
       प्रोक्षणं नाम एकदेशजलसंयोगफलको हस्तव्यापारविशेष:। तथाच प्रोक्षणप्राप्तिमस्तु ऐष्टिकव्रीहिषु एकदेशजलसंयोगवत् एकदेशजलसंयोगाभावोऽप्यस्तीति तादृशप्रोक्षणप्राप्तित्वावच्छिन्नस्य किञ्चिन्निवृत्तिनियतत्वात् प्रोक्षणविधावव्याप्ति:। ननु लक्षणीयविध्यप्रवृत्तितर्कणकालीनप्रसक्तिमत्किंचित्पदार्थप्रतियोगिकनिवृत्तिनियतत्वं प्राप्तेर्विवक्षितम्। सर्वौषध्यवहननस्थले तस्यावैतुष्यार्थत्वेन विदलनप्रसक्तेरेवाभावेन तन्निवृत्तिनियतत्वं नास्तीत्युक्त्या तथा विवक्षासूचनात्। ततश्च प्रोक्षणविध्यप्रवृत्तौ व्रीहिष्वेकदेशजलसंयोगस्य प्रसक्त्यभावान्न तन्निवृत्तिनियतत्वमादाय प्रोक्षणस्य नियम्यत्वम्; येन तद्विधावव्याप्ति: स्यादिति चेत्---एवमपि प्रोक्षणाभावनिवृत्तिनियतत्वमादाय तत्र लक्षणा गमनस्य दुर्वारत्वात्। प्रोक्षणविध्यप्रवृत्तिकाले प्रोक्षणाभावस्य प्रसक्तिसत्त्वात्। न च नित्यप्राप्तौदासीन्यभिन्नेत्यनेन स्वाभावभिन्नत्वमपि विवक्षितमिति नोक्तदोष इति वाच्यम्; षोडशिग्रहनियमविधावतिव्याप्ते:। तत्र विधिविषयस्य षोडशिग्रहस्य स्वाभावनिवृत्तिनियतत्वेऽपि तद्भिन्ननिवृत्तिनियतत्वाभावात्।
       अपि च "अश्व: श्यावो दक्षिणा, स ब्रह्मणे देय:, औदुम्बरस्सोमचमसो दक्षिणा, स प्रियाय सगोत्राय ब्रह्मणे देय:, सर्व्र ब्रह्मणे परिहरति," इत्यपूर्वविधावव्याप्ति:। तत्र विधिविषयस्य श्यावाश्व-सोमचसम-हविश्शेषाणांकार्त्स्न्येन ब्रह्मसम्बन्धस्य ऋत्विगन्तरसम्बन्धनिवृत्तिनियतत्वेन नियम्यान्यत्वाभावात्। न च माभूदेषामपूर्वविधित्वमिति वाच्यम्; "ब्रह्मसम्बन्धविधिषु च नाव्याप्ति:, कियत्यामपि प्राप्तावसत्यामेवेति विशेषस्याविवक्षणात्" इत्येवं ब्रह्मसम्बन्धविधावव्याप्तिमाशङ्क्य त्वया तस्या: परिहृतत्वेन तेषामपूर्वविधित्वस्य तवापि सम्मतत्वात्। इयं चाव्याप्तिरुक्तविवक्षाभिरपि दुर्निंवारा। निवृत्तिप्रतियोगिनोऽध्वर्युप्रभृतिसम्बन्धस्य लक्षणीयविध्यप्रवृत्तितर्कणकालीनप्रसक्तिमत्वात्, स्वप्रयुक्तऋत्विगन्तरसम्बन्धनिवृत्तिनियतत्वस्य तत्सम्बन्धनिवृत्तिप्रयोजकत्वस्य च विधिविषयब्रह्मसम्बन्धप्राप्तौ
सत्त्वाच्च।। 18 ।।
                        अव्याप्तिश्चातिहायेड इति विधिवचस्यापतत्येव यस्मा-
                           द्बर्हि:प्रारम्भकालौपभृतघृतसमानीतिरेतद्विधेया।
                        प्राक्कर्तव्यप्रयाजत्रितयपरिचयापायनैयत्यजुष्टा-
                           स्वान्योपायापगत्याऽवहतिरिव सह व्याप्तियुक्ता नियम्या।। 19 ।।
       उक्तलक्षणस्य "अतिहायेडोबर्हि: प्रतिसमानयते जुह्वामौपभृत" मित्यपूर्वविधावप्यव्याप्तिरापतत्येव। एतद्विधिविषयस्य बर्हि:प्रयाजोपक्रमकालीनस्यौपभृताज्यसमानयनस्यौपभृताज्ये प्राचीनप्रयायत्रयसम्बन्धनिवृत्तिनियतत्वात्। अतो यथाऽवघातस्य उपायान्तरनिवृत्तिनियतत्वान्नियम्यत्वेन नियम्यान्यप्राप्तिकारित्वाभावात् "व्रीहीनवहन्ती" ति विधेर्नापूर्वविधित्वम्, एवं "अतिहायेड" इत्यादिविधेरपि अपूर्वविधित्वं न स्यात्। प्राचीनप्रयाजत्रयसम्बन्धनिवृत्तिनियतत्वेन समानयनस्य नियम्यतया तद्विधेर्नियम्यान्यप्राप्तिकारित्वाभावात्। अस्यापूर्वविधित्वं प्रयाजत्रयसम्बन्धनिवृत्तेरेतदनुनिष्पादित्वं च त्वयैव नवमश्लोकावतारिकायामुपपादितमिति नास्माभिरुपपादनीयम्। उक्तविवक्षाभिरप्यस्या अव्याप्तेर्दुष्परिहरत्वं तु स्फुटमेव।। 19 ।।
                       किञ्चप्राक्तनदेवतापरिचव्यावृत्तिनैयत्यव-
                          द्दात्रग्न्यादिकदेवतान्वयविधिष्वव्याप्तिरापद्यते।
       "ये मध्यमा: स्युस्तानग्नये दात्रे पुरोडाशमष्टाकपालं कुर्यात्, ये स्थविष्ठास्तानिद्राय प्रदात्रे दधंश्चरुं, येऽणिष्ठास्तान्विष्णवे शिपिविष्टाय शृते चरु" मिति दार्शिकहविषां देवतान्तरसंयोजनकारिषु अपूर्वविधिष्वपि त्वदुक्तलक्षणस्याव्याप्ति: स्यात्। तत्र विधिविषयदातृत्वविशिष्टाग्न्यादिदेवतान्तरसम्बन्धप्राप्ते: पूर्वदेवतासम्बन्धनिवृत्तिनियतत्वात्। देवतान्तरसम्बन्धविधाने सति अर्थात्पूर्वदेवतासम्बन्धनिवृत्तिरित्यङ्गीकारात्। तस्मादुक्ताव्याप्त्यादिदोषग्रस्तत्वात् त्वदुक्तमपूर्वविधिलक्षणमयुक्तम्।।
                       
                       ।।विधिरसायनोक्तनियमविधिनिष्कृष्टलक्षणदूषणम्।।
                       
                       पूर्वं येषु विधिष्वपूर्वविधिलक्ष्माऽव्याप्तयो दर्शिता:
                          तेषूह्यो नियमाभिधानविधिलक्ष्मातिप्रसङ्गस्स्वयम्।।20।।   

       नियमविधिलक्षणमप्यतिव्याप्तिग्रस्तत्वादयुक्तम्। पूर्वं हि येष्वपूर्वविधिष्वपूर्वविधिलक्षणस्या व्याप्तिरुक्ता, तेषु नियमविधिलक्षणस्यातिव्याप्ति: स्वयमेवोहनीया। "व्रीहीन् प्रोक्षती" ति विधे: प्रोक्षणाभावनिवृत्तिनियतप्रोक्षणप्राप्तिकारित्वात्, "आत्रेयाय हिरण्यं ददाती" ति विधे: स्वत्वनिवृत्तिनियतहिरण्यदानप्राप्तिकारित्वात्, श्यावाश्वसोमचमसहविश्शेषब्रह्मत्वविधीनां ऋत्विगन्तरसम्बन्धनिवृत्तिनियतब्रह्मसम्बन्धप्राप्तिकारित्वात्, "अतिहायेड" इत्यादिविधे: आद्यप्रयाजत्रयसम्बन्धनिवृत्तिनियतसमानयनप्राप्तिकारित्वात्, अभ्युदयेष्टिप्रकरणपठितविधीनां पूर्वदेवतासम्बन्धनिवृत्तिनियतदेवतान्तरसम्बन्धप्राप्तिकारित्वाच्च तेषु त्वदुक्तनियमविधिलक्षणानुगते: स्फुटत्वात्।
       ननु किञ्चिद्विषयकयत्प्राप्तित्वावच्छिन्नं अनियतप्राप्तिककिंचिन्निवृत्तिनियतं, तत् नियम्यलक्षणं विवक्षितम्। तेन नोक्तापूर्वविध्यतिव्याप्तय:, तेषु निवृत्तिप्रतियोगिनां प्रोक्षणाभावादीनां नित्यप्राप्तत्वेन अनियतप्राप्तिकत्वाभावादिति चेत्---एवं सति नित्यप्राप्तौदासीन्यभिन्नेति निवृत्तिप्रतियोगिविशेषणं व्यर्थं स्यात्। अनियतप्राप्तिकत्वविशेषणेनैव नित्यप्राप्तिमदुदासाव्युदासात्। किंचैवं "उत्करे वाजिनमासादयति""हिरण्यगर्भ: समवर्तताग्र इत्याघारमाघारयती" ति नियमविध्ययोरव्याप्ति: स्यात्, तत्र निवृत्तिप्रतियोगिनो: वेदिप्राकृतमन्त्रयो: अनियतप्राप्तिकत्वाभावात्। तस्मादुदाहृतविधिषु नियमविधिलक्षणस्या [ति?] व्याप्ति:, अपूर्वविधिलक्षणस्याति [स्याव्या?] याप्तिश्च दृढैवेति दिक् ।। 20।।
अपिच---
                     व्याप्तिष्षोडश्यभिख्यग्रहनियमविधौ लक्षणप्रापणाया-   
                        भेदेऽपि स्वीकृता चेत्प्रसजति परिसंख्यागणेऽतिप्रसक्ति:।
                     तत्कार्याया निवृत्तेरपि नियततया स्वेन यत्सा नियम्या
                        हन्तैकाव्याप्तिहान्यै स्वयमुपगमिता बह्वतिव्याप्तिदोषा: ।। 21 ।।
       यदि "उत्तरेऽहन् द्विरात्रस्य गृह्यत" इति षोडशिग्रहनियमविधौ लक्षणोपपादनार्थमभेदेपि व्याप्तिं स्वीकरोषि, तदानीमेकामव्याप्तिं परिजिहोर्षतस्तव परिसंख्यासु भूयस्योऽतिव्याप्तय: प्रादु:ष्यु:। परिसंख्याफलीभूताया निवृत्तेरपि निवृत्तिनियतत्वेन निरुक्तनियम्यलक्षणयोगित्वात्।
       स्यादेतत्। निवृत्तित्वप्रकारकज्ञानाविषयत्वं निवृत्तिनियतविशेषणम्। तेन न परिसंख्यास्वतिव्याप्ति:। तत्फलीभूताया निवृत्ते: निवृत्तिनियतत्वेऽपि निवृत्तित्वप्रकारकज्ञानाविषयत्वाभावात्। यदुक्तं अभेदे व्याप्तिं स्वीकृत्य प्रोक्षणस्यापि प्रोक्षणाभावनिवृत्तिनियतत्वस्य सुवचत्वादपूर्वविधौ नियमविधिलक्षणस्यातिव्याप्तिरितितदपि न; नित्यप्राप्तौदासीन्यभिन्नेति विशेषणेनैव तत्परिहारात्। तथाहि---औदासीन्यं नाम विधिविषयाभाव एव विवक्षित; तद्भिन्नत्वं तु तत्र निवृत्तिप्रतियोगिन: प्रोक्षणाभावस्य नास्त्येवेति कुत: तन्निवृत्तिनियतत्वेन प्रोक्षणस्य नियम्यत्वप्रसङ्ग:। उक्तषोडशिग्रहनियमविधौ षोडशिग्रहाभावस्यापि औदासीन्यरूपतया तन्निवृत्तिनियतत्वमादाय षोडशिग्रहस्य नियम्यत्वं दुरुपपादं स्यादत उक्तं नित्यप्राप्तेत्यौदासीन्यविशेषणम्। तेन षोडशिग्रहाभावस्यानित्यप्राप्तौदासीन्यरूपत्वेऽपि नित्यप्राप्तौदासीन्यभिन्नतया तन्निवृत्तिनियतत्वमादाय षोडशिग्रहस्य नियम्यत्वोपपत्तिरितिचेत्---
       उच्यते। निवृत्तित्वप्रकारकज्ञानाविषयत्वविशेषणेन कथंचित्परिसंख्यास्वतिप्रसङ्गवारणसम्भवेऽपि "एकादश्यामुपवसेदि" त्याद्युपवासविशेषनियमविधिष्वव्याप्तिर्दुर्वारा स्यात्। तथाहि---उपवासो हि भोजननिवृत्ति:। ततश्च भोजनतन्निवृत्त्यो: रागप्राप्योरुपवसेदित्यनेन भोजननिवृत्तिर्नियग्यते। भोजननिवृत्तेर्नियम्यत्वं च केवलस्वनियतत्वमादायैव वाच्यमिति, निवृत्तित्वप्रकारकज्ञानाविषयत्वस्य निवृत्तिनियतविशेषणत्वे भोजननिवृत्तेर्नियम्यत्वं दुरुपपादं स्यात्। तस्या निवृत्तित्वप्रकारकज्ञानविषयत्वात्। एवं च यस्य निवृत्त्यात्मना धीर्नियता तत्कारी विधि: परिसंख्याविधिरिति त्वदुक्तपरिसंख्यालक्षणस्यापि उपवासनियमविधिष्वतिव्याप्तिरनुसन्धेया। [किंच?] नित्यप्राप्तौदासीन्यभिन्ने जलसंयोगाभावनिवृत्तिनियतस्य तस्य नियम्यत्वं दुरपह्नवम्। यत्र दार्शपूर्णमासिकव्रीहिषु प्रोक्षणप्राप्ति: तत्र जलसंयोगाभावनिवृत्तिरिति व्याप्तेस्सत्त्वात्। निवृत्तिप्रतियोगिनो जलसंयोगाभावस्य नित्यप्राप्तौदासीन्यभिन्नत्वात्, तस्य विधिविषयाभावरूपत्वाभावात्।
       किं बहुना---"सेतु दृष्ट्वा समुद्रस्य ब्रह्महत्या [त्यां?] व्यपोहति" इति ब्रह्महत्यानिवृत्त्यर्थमत्यन्ताप्राप्तसेतुदर्शनविधायकेऽपूर्वविधावतिव्याप्ति:। नित्यप्राप्तौदासीन्यभिन्नब्रह्महत्यानिवृत्तिनियतत्वेन सेतुदर्शनस्य त्वदुक्तनियम्यलक्षणशालित्वात्, ब्रह्महन्तृविषयकसेतुदर्शनप्राप्तित्वावच्छिन्नस्य ब्रह्महत्यानिवृत्तिनियतत्वात्। एवं भिन्ननिमित्तकहोमप्राप्तित्वावच्छिन्नस्य क्रतुवैगुण्यनिवृत्तिनियतत्वात् "भिन्ने जुहोती" त्यादावतिप्रसक्ति:। इत्थं प्रायश्चित्तविधिविशेषेषु तद्विधिविधेयानां कर्मणां दुरितनिवृत्तिनियतत्वेन नियम्यलक्षणयोगादतिव्याप्तिरूह्या। षोडशिग्रहनियमविधावव्याप्ति:, [प्ते:।?] षोडशिग्रहस्य षोडशिग्रहप्रागभावध्वंसरूपत्वेन तदितरत्वाभावात् ध्वंसेतरनिवृत्तिनियतत्वस्य नियम्यलक्षणस्य तत्रोपपादयितुमशक्यत्वात्। नच भावत्वानधिकरणेति ध्वंसविशेषणम्, तेन षोडशिग्रहस्य भावरूपध्वंसात्मकत्वेऽपि भावत्वानधिकरणध्वंसेतरनिवृत्तिरूपत्वात् न तत्राव्याप्तिरिति वाच्यम्। एवमपि प्रागुक्तदोषानतिवृत्ते:, प्रायश्चित्तविधिविशेषेषु दुरितध्वंसनियतत्वमादाय अतिव्याप्त्युद्भावनासंभवेऽपि ब्रह्महन्त्रादिविषयकसेतुदर्शनादिप्राप्तित्वावच्छिन्नस्य दु:खाभावनियतत्वमादाय तेषवतिव्याप्तेर्दुर्वारत्वात्।
       वस्तुतस्तु आग्रयणे "द्यावापृथिव्य एककपाल" इति द्यावापृथिव्यैककपालयागविधौ अपूर्वविधित्वेन  
सम्प्रतिपन्नेऽतिव्याप्ति:, आग्रयणविषयकद्यावापृथिव्यैककपालयागप्राप्तित्वावच्छिन्नस्य प्रकृतविध्यप्रवृत्तिकालीनपक्षप्राप्तिकाप्रसूनबर्हिर्निवृत्तिनियतत्वादेककपालयागस्य त्वदुक्तनियम्यलक्षणभाक्तवात्।।21।।

किञ्च---

                      शंय्वन्ता प्रायणीयेत्युपरमणविधावप्यतिव्याप्तिरस्य
                         स्यादन्यत्रापि यस्मात्तदुपरितनकृत्स्न्नाङ्गरीतेर्निवृत्त्या।   
                      व्याप्ता संस्थाप्तिरेतद्विधिसमधिगता पारिसंख्यो विधिस्ते
                         प्राचीनानामपूर्वो विधिरयमिति तत्रास्य दोषोऽनुवृत्ति: ।। 22 ।।
       "शंय्वन्ता प्रायणीया सन्तिष्ठते" "इडान्ताऽऽतिथ्या" इति विध्यो: त्वदुक्तनियमाविधिलक्षणस्यातिव्याप्ति:।
प्रायणीयातिथ्याविषयकशंय्विडान्तसंस्थाप्राप्तित्वावच्छिन्नस्य शंय्विडोपरितनाङ्गकलापनिवृत्तिनियतत्वात्। तयोश्च विध्योस्त्वत्पक्षे परिसंख्याविधित्वं, परिसंख्याविधिलक्षणाक्षेपे त्वया तत्र परिसंख्यालक्षणाव्याप्तेरुक्तत्वात्। प्राचीनपक्षे च तयोरपूर्वविधित्वम्; अत्यन्ताप्राप्तशंय्विडान्तसंस्थाविधायकत्वात्।
अत: पक्षद्वयेऽपि तत्र नियमविधिलक्षणानुवृत्तिर्दोष एव ।। 22 ।।
                     ।। वधिरसायनोक्तपरिसंख्याविधिनिष्कृष्टलक्षणदूषणम्।।
       तथा यस्य यद्विधिकाले निवृत्त्यात्मना धीर्नियता, सा तस्मिन्विधौ परिसंख्या नाम; तत्प्राप्तिकारी विधि: परिसंख्याविधिरिति परिसंख्याविधिलक्षणं च त्वदीयं न साधीय:। तथाहि---
                       तत्काले यस्य बुद्विस्समुदयति निवृत्त्यात्मनाऽवश्यमेत-
                          त्प्राप्त्यर्थ:। पारिसंख्यो विधिरिति परिसंख्याविधेर्लक्षणं यत्।
                       तत् त्रेधा तण्डुलानां विभजनवचनेऽतिप्रसक्तं प्रतीतं
                          तत्काले पूर्वदेवव्यपनयनमिदं यन्निवृत्त्यात्मनैव ।। 23 ।।
       उक्तं परिसंख्याविधिलक्षणं "त्रेधा तण्डुलान् विभजे" दित्यपूर्वविधावतिप्रसक्तम्। तथाहि---अत्र तण्डुलशब्दो दार्शिकहविर्मात्रोपलक्षणार्थ:, तथाच तण्डुलदधिश्रृतानां मध्यमादिवाक्यै: देवतान्तरसम्बन्धविधानेन तेषामर्थात्पूर्वदेवतासम्बन्धनिवृत्तिसिद्धावपि उपांशुयाजाज्यस्य देवतान्तरसम्बन्धाविधानात् तत्र पूर्वदेवतासम्बन्धनिवृत्तेरर्थलभ्यत्वाभावात् सा विभजेदित्यनेन विधीयते इति अभ्युदयेष्टिपेटिकायां निर्णीतम्। ततश्च तत्र विधीयमानाया: पूर्वदेवतासम्बन्धनिवृत्ते: विधिकाले निवृत्तित्वप्रकारकधाविषयतया तत्प्राप्तिकारिण्युक्तविधौ परिसंख्याविधिलक्षणस्यातिव्याप्ति: सुदृढैवेति दिक् ।। 23 ।।
       तस्मादस्माभिरुक्तमेवापूर्वविधिलक्षणमनवद्यम्।। यदि पुनर्लघुलक्षणाकलने कुतूहलं, तदैवमभिधीयते---
                        अप्राप्तांशप्रापणपरिसंख्यामात्रफलकतारहित:। 
                        यो विधिरपूर्वविधिरयमिति पूर्वाचार्यवर्यतात्पर्यम् ।। 24 ।।
अप्राप्तांशपरिपूरण - परिसंख्यामात्रफलकत्वाभावे सति विधिरपूर्वविधिरित्येवं "विधिरत्यन्तमप्राप्ते" इति वदतामाचार्यांणां तात्पर्यम्। अत्रानुवादकवाक्येष्वतिव्याप्तिवारणाय विधिरिति विशेष्यपदम्। नियमपरिसंख्याविध्योरतिव्याप्तिवारणाय सत्यन्तम्। "सृष्टीरुपदधाति" "तावब्रूतामग्नीषोमावाज्यस्यैव नावुपांशु पौर्णमास्यां यजन्नि" त्यादिषु नियमपरिसंख्यासंकीर्णेष्वपूर्वविधिषु नियमपरिसंख्याफलकत्वाभावाभावादव्याप्ति: स्यादित्यत उक्तं मात्रपदम्। तेषां नियमपरिसंख्याफलकत्वेपि तदितराप्राप्तप्रापणफल [क] त्वस्यापि सद्भावात् तन्मात्रफलकत्वराहित्यरूपविशेषणसत्त्वात् न तत्राव्याप्ति:। स्वर्गकामविध्यो: नानाशाखाग्निहोत्रादितिविधिषु चाप्राप्तार्थप्रापकत्वरहितेष्वपि नाव्याप्ति:। तेषां नियमपरिसंख्यामात्रफलकत्वरहितत्वेन विधित्वेन च निरुक्तलक्षणशालित्वात्। एवं च नियमपरिसंख्येतरफलकत्वाभावविशिष्टनियमपरिसंख्याफलकत्वाभावे सति विधिरपूर्वविधिरिति लक्षणं सम्पन्नम्। अत्र च संकीर्णापूर्वविधिषु विशेषणाभावप्रयुक्तो विशिष्टाभाव:; 
स्वर्गकामविधिनानाशाखाग्निहोत्रादिविधिषु विशेष्याभावप्रयुक्त:, प्रोक्षणादिविधिषु उभयाभावप्रयुक्त इति विवेक:
।। 24 ।।
               इति श्रीवादिहंसाम्बुदाचार्यवंशावतंस - वाजपेयसर्वपृष्ठाप्तोर्यामादियाजि-      
                   श्रीनिवासाचार्यनन्दन-श्लेषयमकचक्रवर्ति-रघुनाथाचार्यदीक्षित-
                     सूनो: आत्रेय वेङ्कटाचार्ययज्वन: कृतिषु विधित्रय- 
                          परित्राणे अपूर्वविधिलक्षणाक्षेपप्रतिक्षेप:  
                                       प्रथम
                                     हरि: ओम्
                                   ---शुभमस्तु---
                                      -------

                        ।।अथ नियमविधिलक्षणाक्षेपप्रतिक्षेप: द्वितीय:।।
                                      ---)o(---   

                  नियमलक्षणमादिमभाषितं विधिरसायनकारिविदूषितम्।
                  मम समर्थयितुं स्वयमिच्छतो मधुरिपुर्दिशतां म[न्म?]धुरं वच:।। 25।।
    
                            ।। नियमविधिलक्षणाक्षेपानुवाद:।।
        
       नियमविधिलक्षणं खल्वित्थमाक्षिप्तं विधिरसायने---बहुविधानां नियमविधीनां "नियम: पाक्षिके सती" ति लक्षणेन संग्रहणमशक्यम्। तथाहि---क्वचिदेकस्मिन् कार्येऽनियतानेकोपायप्राप्तावेकोपायनियम:, यथा "व्रीहीनवहन्ती" ति। क्वचिदेकस्योपायस्यानियतानेककार्यप्राप्तौ एककार्यनियम:, यथा---"यद्योन्यां तदुत्तरयोर्गायती" ति। क्वचिदुभयनियम:, यथा---"यज्जुह्वां गृह्णति प्रयाजेभ्यस्तदि" ति। एवं वाजपेये दक्षिणात्वेन देयानां सप्तदशानां रथानां मध्ये "इन्द्रस्य वज्रोऽसि वार्त्रघ्न:" इति याजुर्वेदिकमन्त्रैस्सज्जीकृतरथमधिकृत्य प्रवृत्ते "यजुर्युक्तं रथमध्वर्यवे ददाती" ति वाक्ये, "यो वृष्टिकामो योऽन्नाद्यकामो यस्स्वर्गकाम: स सौभरेण स्तुवीते" ति फलार्थत्वेन विहितं ब्रह्मसामस्तोत्राश्रयं सौभरमधिकृत्य प्रवृत्तेषु "हीषिति वृष्टिकामाय निधनं कुर्यात्, ऊर्गित्यन्नाद्यकामाय, ऊ इति स्वर्गकामाये" ति वाक्येषु चोभयनियमो द्रष्टव्य:।
       इत्थं नियम्ये तत्प्रतिसम्बन्धिनि च विधिवाक्येनोपात्ते क्वचिदुपायनियम:, [क्वचित्कार्यनियम:?] क्वचिदुभयनियम इति त्रैविध्यं दर्शितम्। नियम्ये तत्प्रतिसम्बन्धिनि उभयस्मिन्नपि वा तदनुपात्तेऽपि स दृश्यते। यथा---"पुरोडाशं प्रथयती" त्यत्रानुपात्ते कर्तरि नियम्ये नियम:। "उच्चैर्ऋचा क्रियत" इत्यत्रानुपात्ते नियम्यप्रतिसम्बन्धिनि मन्त्रे नियम:।"व्रीहिभिर्यजेते" त्यत्र नियम्येऽवहनने तत्प्रतिसम्बन्धिनि [षु?] यवेषु चानुपात्तेषु नियम: (?) एवमुपात्तमनुपात्तमिति द्विविधमप्युदाहृतं नियम्यजातं पक्षप्राप्तिमद्ष्टम्।
       क्वचिन्नियम्यस्य पक्षप्राप्त्यभावेऽपि तत्प्रतिद्वन्द्विनां पक्षप्राप्तिमात्रेण नियमो दृश्यते, "यदि सोमं न विन्देत् पूतीकानभिषुणुयादि" ति। अत्र हि सुसदृशानां बहूनामनियतप्राप्तौ मन्दसदृशानां पूतीकानामप्राप्तानामेव        
नियम:। क्वचित्किमपि पक्षप्राप्तं न दृश्यते "हिरण्यगर्भस्समवर्तताग्र इत्याघारमाघारयती" ति। अत्र नियमतश्चोदकात् "इन्द्र ऊर्ध्वोऽध्वर" इत्यस्य प्राप्ताविन्द्रलिङ्गरहितत्वादत्यन्ताप्राप्तमेव मन्त्रान्तरमिन्द्राघारे नियम्यते। एवं न्यायतौल्यात् "इषे त्वेति शाखामाच्छिन्नत्ति," "उत्करे वाजिनमासादयति," "परिधौ पशुं नियुञ्जीते," ति वाक्येप्वपि नियमविधिरङ्गीकरणीय इति तान्यपि पक्षप्राप्तिरहितोदाहरणानि। यथा खलु हिरण्यगर्भमन्त्रस्य प्रजापतिलिङ्गस्यैन्द्राघारेऽन्वयमप्राप्तस्यैव विनियोगानन्तरं तन्निर्वाहाय 
कथंचिदिन्द्रप्रकाशकत्वस्य कल्पनीयत्वेऽपि दृष्टार्थत्वान्नियमादृष्टकल्पनावश्यंभावाच्च (?) नियमविधित्वमभ्युपगम्यते, तथा इषेत्वेति मन्त्रस्य शाखाच्छेदने, तीक्ष्णाग्रस्योत्करस्य वाजिनासादने, तनीयस: परिधे: पशुनियोजने च विनियोगानन्तरमेव तन्निर्वाहाय मन्त्रे छिनद्मीत्यध्याहारस्योत्करे पृथ्वग्रत्वस्य परिधौच प्रथिम्नश्चापेक्षणीयत्वेऽपि न्यायसाम्यान्नियमविधित्वमुपगन्तव्यमेव। इत्थं नानारूपा नियमविधय: कथमनेन लक्षणेन संग्रहीतुं शक्या:। पाक्षिके सतीत्यस्य कार्योपायद्वयपाक्षिकत्वपरत्वे एकैकनियमाव्याप्ते:। कार्यस्यैवोपायस्यैव वा पाक्षिकत्वपरत्वे तदन्यतर(?)नियमाव्याप्ति:[प्ते:?]। कार्योपायद्वयमनुगमय्य विध्युपात्तस्य पाक्षि कत्वपरत्वे पाक्षिकमात्ररहितेषु नियमविधिष्वव्याप्ते:।
       किंच पाक्षिके सतीत्यत्र विधिविषयस्य पाक्षिकत्वं विवक्षितं वा, विध्युद्देश्यस्य वा, उभयोर्वा, विधेयोद्देश्यसाधारण्येन विध्युपात्तस्य वा, विध्युपात्ततदनुपात्तसाधारण्येन नियम्यस्य वा, प्रकृतविधिफलाश्रयस्य वा, यस्यकस्यचिद्वा। नाद्य:; वैकृताग्निविधावतिव्याप्ते:। तद्विषयस्याग्नेरुत्तरवेद्या सह विकल्पितस्य पाक्षिकत्वात्। न द्वितीय:; "रथन्तरे प्रस्तूयमाने सम्मीलयेदि" ति विधावतिव्याप्ते:। तदुद्देश्यस्य रथन्तरस्य ज्योतिष्टोमे पाक्षिकत्वात्। न तृतीय:; यदि रथन्तरसामा सोम: स्यादैन्द्रवायवाग्रान् गृह्णीयादि" ति परिसंख्यायामतिव्याप्ते:। तत्रोद्देश्यस्य रथन्तरसामत्वस्य तन्निमित्तस्यैन्द्रवायवाग्रत्वस्य च प्रकृतौ पाक्षिकत्वात्। न तुरीय:; उदाहृतेषु त्रिष्वपि विधिष्वतिव्याप्ते:। विधिविषयस्याग्ने:, उद्देश्यस्य रथन्तरस्य, विध्ोयोद्देश्ययोरैन्द्रवायवाग्रत्वरथन्तरसामत्वयोश्च विध्युपात्तत्वेन तेषां च पाक्षिकत्वात्। न पञ्चम:; नियमविधिलक्षणे नियमप्रवेशे सति आत्माश्रयापत्ते:। न षष्ठ:; उदाहृतनैमित्तिकाग्रताविधावतिव्याप्ते:। तत्र विकृतिविशेषव्यावृत्तिफलाश्रयस्यैन्द्रवायवाग्रत्वस्य पाक्षिकत्वात्। न सप्तम:; सर्वेष्वपूर्वपरिसंख्याविधिष्वतिव्याप्ते:।   
       ननु यस्य कस्यचित्पाक्षिकत्वे सति तदप्राप्तांशपरिपूरणफलो नियमविधिरित्यधिकं योज्यते। तथा सति न क्वाप्यतिव्याप्तिरिति चेत्, तर्हि लक्षणे श्रुतांशो व्यर्थ: स्यात्। अप्राप्तांशपरिपूरणफलो नियमविधिरित्येतावत एव विशिष्टलक्षणधूर्वहत्वात्। न चैवमेवास्त्विति वाच्यम्; "सर्वेभ्यो ज्योतिष्टोम" इति सर्वफलकत्वविधावतिव्याप्ते:। प्रातिस्विकवाक्येन स्वर्गार्थत्वे प्राप्ते तस्य तदप्राप्तफलान्तरांश परिपूरणत्वात्।
       स्यादेतत्। अप्राप्तांशपरिपूरणफलको नियमविधिरिति लक्षणेऽप्राप्तत्वं विरोध्याक्रमणप्रयुक्तं विवक्षितम्। अतो नातिव्याप्ति:। सार्वकाभ्यविधौ स्वर्गान्यफलाप्राप्ते: प्रापकप्रमाणाभावप्रयुक्तत्वेन विरोध्याक्रमणप्रयुक्तत्वाभावात्। न चासंभाव:; नियमविध्युदाहरणेषु अवहननादिप्रापकलौकिकप्रमाणसत्त्वेऽपि तदप्राप्तेर्विदलनादिरूपविरोध्याक्रमणप्रयुक्तत्वात्। यद्वा अनिर्धारितत्वमप्राप्तंशस्य विशेषणं क्रियते। तथा च सार्वकाम्यविधौ स्वर्गांश: प्राप्त: तदन्यफलांशस्त्वप्राप्त इति निर्धारणसद्भावान्नातिव्याप्ति:। नाप्यसंभव:; व्रीह्यादिषु अवहनना [द्य?] प्राप्तांशस्येदन्तया निर्धारणाभावादिति चेन्मैवम्---
       आद्याविवक्षायां सार्वकाम्यविध्यतिव्याप्तिदोषतादवस्थ्यात्। विश्वजिदधिकरणपूर्वपक्षन्यायस्य स्वर्गान्यफलानामपि प्रापकप्रमाणस्य सत्त्वेन तदप्राप्तेस्तन्न्यायापवादक[दस्व?]स्वर्गकामविधिप्राप्ति [प्त तद्वि?] विरोध्याक्रमणप्रयुक्तत्वात्। नन्वप्राप्तिकरंबितप्राप्तिकविरोध्याक्रमणप्रयुक्तत्वं विवक्षितम्। अस्ति च व्रीह्यादिष्ववहननाप्राप्तौ आक्षेपकृताप्राप्तिकरम्बितप्राप्तिकविदलनादिविरोध्याक्रमणप्रयुक्तत्वम्। एवं च न सार्वकाम्यविधावतिव्याप्ति:। तदभावे स्वर्गान्यफलाप्राप्ते: स्वर्गकामवाक्यगतनियतप्राप्तिकस्वर्गरूपविरोध्याक्रमणप्रयुक्तत्वादिति चेत्---एवमपि "पृष्ठ्य: षडहो बृहद्रथन्तरसामा कार्य:" इति षडहोद्देशेन बृहद्रथन्तरपृष्ठविधावतिव्याप्तिरनिवार्या। षडहांशे तृतीयादिष्वहस्सु बृहद्रथन्तराप्राप्तेरप्राप्तिकरम्बितप्राप्तिकवैरूपवैराजादिविरोध्याक्रमणप्रयुक्तत्वात्।
       द्वितीयविवक्षायां यद्यपि नोक्तातिव्याप्ति:, बृहद्रथन्तराद्यप्राप्तांशस्तृतीयसुत्यादिरूपे इति निर्धारणसम्भवात्। तथापि "अश्व: श्यावो दक्षिणे" त्युपहव्यदक्षिणां विधायं श्राविते "स ब्रह्मणे देय:" इति विधौ, "औदुम्बरस्सोमचमसोदक्षिणे" ति ऋतपेयदक्षिणां विधाय श्राविते "स प्रियाय सगोत्राय ब्रह्मणे देय" इति विधौ, आयुष्कामेष्टिप्रकरणश्रुते "सर्वं ब्रह्मणे परिहरती" ति विधौ चातिव्याप्ति:। 
सर्वर्त्विक्साधारणेष्वश्वसोमचमसहविश्शेषेषु अयं ब्रह्मणोंऽश:, अयमन्येषामिति निर्धारणासम्भवात्। तस्मादतिव्याप्त्यव्याप्तिग्रस्तत्वान्नियमविधिलक्षणमप्ययुक्तमिति।

                               ।। नियमविधिलक्षणाक्षेपपरिहार:।।
अत्र ब्रूम:---
                     स्वाभावे स्वनिवर्त्यबोध्यविषयप्रापिप्रमाणान्तरा-
                        नुत्थानेन युतेऽपि वाऽनधिगतिर्यस्यान्यकालीनया।
                     प्राप्त्या संवलिता स्वयं निजपदात्तद्भ्रंशकृत्प्रापणं
                        कुर्वंस्तत्समवस्तुनोऽनधिगते ज्ञेयो द्वितीयो विधि:।। 26 ।।          
   
       अस्यार्थ:---स्वनिवर्त्यस्वबोध्यार्थप्रापकप्रमाणान्तराप्रवृत्तिसहितायां केवलायां वा स्वाप्रवृत्तौ स्वाधिकरणक्षणभिन्नक्षणवृत्तिप्राप्तिकरम्बिता यस्यार्थस्याप्राप्ति: तस्य स्वविषयस्थानात् स्वतो निवृत्तिकारिणीं तत्तुल्यपदार्थस्याप्राप्ते प्राप्तिं कुर्वन्विधिर्नियमविधिर्ज्ञेय इति।
       एतदुक्तं भवति --- "नियम: पाक्षिके सती" ति वार्तिकस्य निवर्त्ये पाक्षिके सति नियम इत्यर्थ:। ततश्च 
पक्षप्राप्तिमतोऽर्थस्य निवृतिं कुर्वतीं कस्यचिदर्थस्याप्राप्ते प्राप्तिं कुर्वन् विधिर्नियमविधिरिति लक्षणं फलितम्(?)।
एतच्च "व्रीहीनवहन्ती" ति प्रसिद्धनियमविधावस्ति। तस्य पक्षप्राप्तिमद्विदलनादिनिवृत्तिफलकावघातप्राप्तिकारित्वात्। "पक्षप्राप्तिमदनुत्तरानिवृत्तिफलकोत्तराप्रप्तिकारित्वात्तस्य। "यज्जुह्वां गृह्णाति प्रयाजेभ्यस्तदि" ति उभयनियमस्थलेऽप्यस्त्येव। तेन विधिना पाक्षिकयागान्तरसम्बन्धनिवृत्तिफलकस्य जौहवाज्ये प्रयाजसम्बन्धप्रापणस्य, प्रयाजेषु तादृशद्रव्यान्तरनिवृत्तिफलकस्य जौहवाज्यप्रापणस्य न क्रियमाणत्वात्। एवं "यजुर्युक्तं रथमध्वर्यवे ददाती" त्यादिष्वप्युक्तलक्षणानुगतिरूह्या। उपहव्यादिविकृतिगते रथन्तरबृहत्पृष्ठनियमविधावप्येतल्लक्षणमनुगतम्। पाक्षिकरथन्तरादिनिवृत्तिफलकबृहदादिप्राप्तिकारित्वात्तस्य।
       एवं सति विकृतिविशेषगते वामदेव्यादिपृष्ठविधावपूर्वविधित्वेन सम्प्रतिपन्नेऽतिव्याप्तिस्स्यात्। तस्य पाक्षिकबृहद्रथन्तरनिवृत्तिफलकवामदेव्यादिप्राप्तिकारित्वादित्यत उक्तं---तत्समवस्तुन इति। निवर्तनीयतुल्यपदार्थम्येत्यर्थ:। विध्ोयस्य निवर्तनीयतुल्यत्वं च लक्षणीयविध्यप्रवृत्तौ तेन सह पक्षप्राप्तिमत्त्वेन वा, तत्कार्यकारित्वेन वा विवक्षितम्। एतच्च वामदेव्यादिपृष्ठेषु नास्ति। निवर्तनीयरथन्तरादिना सह तेषां पक्षप्राप्त्यभावात्। तत्कार्यस्तोत्रविशेषसाधनत्वाभावाच्च। रथन्तरनियमविधौ नियम्यस्य रथन्तरस्य निवर्तनीयबृहत्कार्यकारित्वाभावेऽपि तेन सह पक्षप्राप्तिमत्त्वात्तत्तुल्यत्वं बोध्यम्।
       ननु "अप्राकृते तद्विकाराद्विरोधाव्द्यवतिष्ठेरन्नि" ति नावमिकाधिकरणे उदाहृतस्य वैश्यस्तोमप्रकरणस्थस्य "कण्वरथन्तरं पृष्ठं भवती" त्यस्य यत्पृष्ठस्तोत्रं तत् कण्वरथन्तरसाधनकमित्येवमर्थकतया ग्रन्थकारैर्व्याख्यातत्वाद्वैकृतवामदेव्यपृष्ठादिविधेरपि तथात्वाद्वामदेव्यादे: प्राकृतबृहद्रथन्तरादिकार्यकारित्वेन निवर्तनीयतुल्यत्वात्तत्रातिव्याप्तिरस्स्यादेव। तथा "कण्वरथन्तरं पृष्ठं भवती" त्यत्रापि निरुक्तलक्षणस्यातिव्याप्ति:। तस्य पाक्षिकबृहद्रथन्तरनिवृत्तिकारिकण्वरथन्तरप्राप्तिकारित्वादिति चेन्न।
"उत्करे वाजिनमासादयति, हिरण्यगर्भस्समवर्तताग्र इत्याघारमाघारयती" त्यादेरिवोक्तविध्योरपि नियमविधित्वेन तत्र लक्षणानुगतेर्गुणत्वात्। तत्र विधेययोरुत्करभन्त्रविशेषयोर्निवर्तनीयकार्यसम्पादनसामर्थ्यस्य कल्प्यत्वेऽपि नियमविधित्वं स्वीकृतम्। इह तु विधेयस्य वामदेव्यकण्वरथन्तरादेर्निवर्तनीयबृहद्रथन्तरसाध्यपृष्ठस्तोत्ररूपकार्यनिव [र्व?] र्तनसामर्थ्यस्य स्फुटत्वान्नियमविधित्वं कैमुत्यन्यायसिद्धम्।
       यदि च बृहद्रथन्तरयो: स्थाने कण्वरथन्तरस्य, चित्रत्वशूरत्वादिगुणाभिधानात्मकस्तुतिद्वयस्थाने स्तुत्यन्तरस्य, चित्रादिगुणानां स्थाने गुणान्तरस्य च विधानमिति केषांचित्पक्षोऽभ्युपगम्यते;
तदानीमपूर्वविधित्वमेव; तथापि न तत्र निरुक्तनियमविधिलक्षणातिव्याप्ति:। निवर्तनीयबृहद्रथन्तरादिसाध्यस्तुतिभिन्नस्तुत्यन्तरनिव[र्व?] र्तकत्वाद्वामदेव्यकण्वरथन्तरादे:। अत: पक्षद्वयेऽपि न दोष:। "कण्वरथन्तरं पृष्ठं भवती" त्यादौ स्तुत्यन्तरविधानपक्षस्तु अस्माभिर्नवममकरन्दे प्रतिक्षिप्त:। एतेन ---
आग्रयणे "द्यावापृथिव्य एककपाल" इति द्यावापृथिव्यैककपालयागविधेरपि नियमविधित्वं स्यात्। तस्य पक्षप्राप्तिमदप्रसूनबर्हिर्निवृत्तिकारिद्यावापृथिव्यैककपालयागप्राप्तिकारित्वात्---इति निरस्तम्। तत्र विधेयस्यैककपालयागस्य निवर्तनीयाप्रसूनबर्हिष इव लक्षणीयविध्यप्रवृत्तौ पाक्षिकत्वाभावात्। निवर्तनीयकार्यकारित्वाभावाच्च।
       यद्वा श्लोके तत्रातिव्याप्तिनिवर्तनाय स्वयमित्युक्तम्। तेन साक्षात्पाक्षिकार्थनिवृत्तिकारित्वं विधेयप्राप्तेर्विवक्षितम्। तेन नोक्तस्थलेऽतिप्रसङ्गश्च। आग्रयणीयद्यावापृथिव्यैककपालयागे वैश्वदेविकैककपालप्रकृतिके चोदकप्राप्तेन प्रसूनबर्हिर्नियमेनैवाप्रसूनबर्हिर्निवर्तनात् एककपालयागप्राप्तेराग्रयणे प्रसूनबर्हिर्नियमसम्पादनद्वारैवाप्रसूनबर्हिर्निवृत्तिकारित्वेनावघातप्राप्तेरिव साक्षात्पाक्षिकनिवृत्तिकारित्वाभावात्।
       एतल्लक्षणं "उरु प्रथस्वेति पुरोडाशं प्रथयति" "उच्चैर्ऋचा क्रियते" इत्यादिष्वप्यनुगतम्। तै: पाक्षिकर्त्विगन्तरस्वरान्तरादिनिवृत्तिकारिण्या: अध्वर्यूच्चैस्त्वादिप्राप्ते: पुरोडाशप्रथन---मन्त्रादिष्वप्राप्तांशेषु क्रियमाणत्वात्। "यदि सोमं न विन्देत् पूतीकानभिषुणुया" दित्यत्र पूतीकानामेतद्विध्यभावे मन्दसदृशतयापाक्षिकत्वाभावेऽपि एतन्निवर्त्यानां सुसदृशानां बहूनां पाक्षिकत्वात्तन्निवृत्तिकरपूतीकप्राप्तिकारित्वमादाय लक्षणसङ्गति:। "इषेत्वेति शाखामाच्छिनत्ति" "परिधौ पशुं नियुञ्जीते" त्यनयो: मन्त्र-परिधिरूपनियम्यापाक्षिकत्वमादायोद्भाविता अव्याप्तिरपि नेह प्रसज्यते। तत्र नियम्ययो: पाक्षिकत्वाभावेऽपि निवर्त्यानां कल्पसूत्रादीनां बैल्वादियूपानां च पाक्षिकतया निरुक्तलक्षणसत्त्वात्।
       अत्र लक्षणे निवृत्तिप्रतियोगिन: पाक्षिकत्वाविवक्षायां "इमामगृभ्णन् रशनामृतस्येत्यश्वाभिधानीमादत्त" इत्यादिपरिसंख्याविधावतिव्यापितस्स्यात्। तस्य गर्दभरशनासम्बन्धनिवृत्तिकार्यश्वरशनामन्त्रसम्बन्धप्राप्तिकारित्वात्। अतो निवृत्तिप्रतियोगिन: पाक्षिकत्वविशेषणमुपात्तम्। उक्तपरिसंख्याविधौ च निवृत्तिप्रतियोगिनो गर्दभरशनामन्त्रसम्बन्धस्यापाक्षिकत्वान्नातिव्याप्ति:।
       एतावत्युक्ते "व्रीहीनवहन्ती" ति प्रसिद्धनियमविधावव्याप्ति:। एतदप्रवृत्तावपि शाखान्तरीयेण "व्रीहीनवहन्ती" ति शास्तेणावघातस्य नियमिततया विदलनादीनां निवर्तनीयानां पक्षप्राप्तयभावादित्यत उक्तं-स्वबोध्यविषयकमानान्तराप्रवृत्तिसहितायां स्वाप्रवृत्ताविति। तेन स्वबोध्यविषयकस्य शाखान्तरीयस्य "व्रीहीनवहन्ती" ति शास्त्रस्याप्रवृत्तिसहितायामेतद्विध्यप्रवृत्तौ विदलनादीनां निवत्र्यानां पाक्षिकत्वान्नोक्तदोष:। एवं सति एकस्यामेव शाखायां श्रुतेषु नियमविधिविशेषेषु स्वबोध्यप्रापकमानान्तरस्याप्रसिद्धेरव्याप्तिस्स्यादित्यत उक्तं---केवलायां वेति स्वाप्रवृत्तिविशेषणम्। एवमपि "उत्करे वाजिनमासादयती" ति नियमविधावव्याप्ति:। तत्र निवर्तनीयाया: वेदेरेतद्विध्यप्रवृत्तौ पाक्षिकत्वाभावादित्यत उक्तं ---स्वनिवर्त्येति। तथा च स्वनिवर्त्यवेदिप्रापकस्य "वेद्यां हवींष्यासादयती" ति शास्त्रस्याप्रवृत्त्या युतायां प्रकृतविध्यप्रवृत्तौ वेदिवत् स्थलान्तराणामपि वाजिजासादने पक्षत: प्राप्त्या निवर्तनीयाया वेदे: पाक्षिकत्वसिद्ध्या नोक्तनियमविधावव्याप्ति:।
       अत एव --- "व्रीहीभिर्यजेते" ति नियमविधावव्याप्ति:; तत्र नियम्यानामत्यन्ताप्राप्तत्वात्। निवर्त्यानां यवानामप्येतद्विध्यप्रवृत्तौ यवशास्त्रतो नित्यप्राप्ततया पाक्षिकत्वाभावात्। एवं "यवैर्यजेते" ति नियमविधावप्यव्याप्तिर्बोध्या ---इति निरस्तम्। केवलायां व्रीहिविध्यप्रवृत्तौ निवर्त्यानां यवानां पाक्षिकत्वाभावेऽपि स्वनि वर्त्ययवप्रापकयवशास्त्राप्रवृत्तिसहितायां व्रीहिशास्त्राप्रवृत्तौ तेषां नीवारादिभिस्सह पक्षप्रापितसत्त्वात्। एवं स्वनिवर्त्यव्रीहिप्रापकव्रीहिशास्त्राप्रवृत्तिसहितायां यवशास्त्रताप्रवृत्तौ निवर्त्यानां व्रीहीणां पाक्षिकप्राप्तिमत्त्वेन यवशास्त्रेऽपि नाव्याप्ति:। "औदुम्बरो यूपो भवती" त्यत्राप्येतल्लक्षणानुगति:। तत्र नियम्यस्यौदुम्बरत्वस्य तद्विध्यप्रवृत्तौ पक्षप्राप्त्यभावेऽपि निवर्त्यानां बैल्वखादिरपालाशानां पक्षप्राप्तिमत्त्वात्।
       वैकृताग्निविधिषूद्भाविता अतिव्याप्तिरप्यस्मिल्लक्षणे न प्रसज्यते। वैकृताग्निविधी [नां गु?]
णकामप्राप्त्यर्थत्वेन पाक्षिकोत्तरवेदिनिवृत्तिफलकाग्निप्राप्तिकारित्वाभावात्। लक्षणीयविध्यप्रवृत्तौ योंऽशो विधिविषयेणाप्राप्त:, तत्र तादृशतत्प्राप्तिकारित्वस्यैव लक्षणत्वेनोक्तत्वाद्वैकृताग्निविध्युद्देश्येषु विधिविषयाप्राप्तांशाभावात्। अत एव श्लोके अनधिगते इत्यप्राप्तपरं पदं सार्थकम्। यदि चाग्निष्टोमद्विरात्रादिषूत्तरवेद्या सह विकल्पित एवाग्निरित्यभ्युपेयते; तदापि तत्राग्निप्राप्तेरुत्तरवेदिनिवृत्तिकारित्वाभावान्नातिव्याप्तिरिति गृहाण।
       यदि वाऽग्निष्टोमे वेदिबर्हिर्न्यायेन उत्तरवेद्यग्न्योस्समुच्चयोऽस्त्विति मतं, तदापि वैकृताग्निविधिषु नातिव्याप्ति:। तदप्रवृत्तावतिदेशेनोत्तरवेद्यग्न्योस्समुचित्यैव प्राप्ते: उत्तरवेदे: पाक्षिकत्वाभावात्। अग्निप्राप्तेस्तन्निवृत्तिकारित्वाभावाच्च। "अथातोऽग्निमग्निष्टोमेनानुयजन्ती" ति वाक्यविहितोऽग्नि: उत्तरवेदिं बाधित्वाऽग्निष्टोमे निविशत इति कथचिदभ्युपगमेऽपि नोक्तविधिष्वतिव्याप्ति:। तदप्रवृत्तावग्निष्टोमतश्चोदकेनाग्नेरेव नित्यप्राप्त्या उत्तरवेदोर्द्विरात्रादिषु प्राप्तिकथाविरहात्। सार्वकाम्यविधौ च नोक्तलक्षणस्यातिव्याप्ति:; तस्याप्राप्तांशे ज्योतिष्टोमादिप्राप्तिकारित्वेऽपि पाक्षिकनिवृत्तिफलकतत्प्रापितकारित्वाभावात्।
       ननु "पृष्ठ्यप्षडहो बृहद्रथन्तरसामा वार्य" इति षडहोद्देशेन बृहद्रथन्तरपृष्ठविधावुक्तलक्षणस्यातिव्याप्ति:। अनेन विधिना विधिविषयबृहद्रथन्तरपृष्ठाप्राप्तेषु [तृतीयादिष्वहस्सु?] पाक्षिकवैरूपादिनिवृत्तिकरबृहद्रथन्तरप्राप्ते: क्रियमाणत्वादिति चेत्---न; निवर्तनीयवैरूपादे:
पाक्षिकत्वाभावात्। पाक्षिकत्वं हि स्वाधिकरणक्षधभिन्नकालवृत्तिप्राप्तिकरम्बिताप्राप्तिकत्क्मिति निरवोचाम। ततश्च प्रकृतविध्यभावे वैरूपादेरेकस्मिन्नेव काले तृतीयादिष्वहस्सु [अ?] प्राप्ति:, आद्ययोरह्नोर {ह्नो:प्रा?] प्राप्तिश्चेति तत्प्राप्त्यप्राप्त्योर्भिन्नकालीनत्वाभावात् तस्य न पाक्षिकत्वमिति पाक्षिकनिवृत्तिकरबृहद्रथन्तरप्राप्तिकारित्वाभावान्नोक्तविधावतिप्रसक्ति:। अत एव "स ब्रह्मणे देय" इत्यादिषु श्यावश्व - सोमचमस - हविश्शेषाणां ब्रह्मसम्बन्धविधिष्वपि नातिव्याप्ति:। तत्र निवर्तनीयस्यर्त्विगन्तरसम्बन्धस्य पाक्षिकत्वाभावात्। तस्य ब्रह्मभागेऽप्राप्तेस्तदितरभागेषु प्राप्तेश्चैककालीनत्वेन भिन्नकालिकत्वाभावात्। तस्मात् निरुक्तलक्षणस्य न क्वाप्यतिव्याप्ति:।
       स्यादेतत्---एवमपि "हिरण्यगर्भस्समवर्तताग्रे इत्याघारमाघारयती" ति नियमविधावव्याप्तिरनिवार्या। एतदप्रवृत्तौ निवर्तनीयस्य प्राकृतमन्त्रस्य नित्यप्राप्तत्वेन पाक्षिकत्वाभावात्। नच निवर्त्यप्राकृतमन्त्रप्रापकस्य "इन्द्र ऊर्ध्वोऽध्वर: इत्याघारमाघारयती" ति विधेरप्रवृत्त्या सहितायामेतद्विध्यप्रवृत्तौ प्राकृतमन्त्रस्य पाक्षिकत्वमस्तीति शङ्कि शक्यम्। उत्तराघारस्योक्तमन्त्रवर्णसमर्पणीयदेवताकस्यैतन्मन्त्रविध्यप्रवृत्तिवेलायामैन्द्रत्वाभावेनास्य मन्त्रस्य तत्प्रकाशनेऽत्यन्ताप्राप्तत्वेन पाक्षिकत्वाभावात्, कल्पसूत्रादेरेव तदानीं पाक्षिकत्वादिति चेत्---
       उच्यते। स्वाधिकरणक्षणभिन्नक्षणवृत्तिप्राप्तिसंवलिताप्राप्तिकपदार्थकार्यकारित्वमिह पाक्षिकत्वं विवक्षितम्। तेन प्राकृतमन्त्रविध्यप्रवृत्तिदशायां भिन्नकालीनप्राप्तिसंवलिताप्राप्तिका: कल्पसूत्रादय: तत्कार्योत्तराघारस्मृतिजननयोग्य: प्राकृतमन्त्र: तन्निवृत्तिं वायव्यपशुगतैन्द्राघारे कुर्वतीं तत्र हिरण्यगर्भलिङ्गकमन्त्रप्राप्तिं कुर्वाणे "हिरण्य गर्भस्समवर्तताग्र इत्याघारमाघारयती" ति विधौ नोक्तलक्षणदुर्भिक्षम्। अत्र भिन्नकालीनप्राप्त्यप्राप्तिकरम्बितकार्यकारित्वं तादृशप्राप्त्यप्राप्तिकरम्बितस्य कल्पसूत्रदेस्तदन्यस्य तत्कार्यकारिण: प्राकृतमन्त्रादेश्च साधारणमिति न क्वाप्यव्याप्ति:।
       एवंसति प्रसिद्धपरिसंख्याविधावतिव्यात्पि:। तादृशप्राप्त्यप्राप्तिकरम्बितकल्पसूत्रादिकार्यकरस्य मन्त्रस्य गर्दभरशनासम्बन्धनिवृत्तिं कुर्वाणाया: अश्वरशनायां तस्य प्राप्ते: तेन विधिना क्रियमाणत्वादित्यत उक्तं श्लोके निजपादिति। लक्षणीयविधिविषयप्राप्यादित्यर्थ:। उक्तविधिना क्रियमाणा चाश्वरशनायां मन्त्रप्राप्ति: न तद्विषयप्राप्तेऽश्वरशनादाने मन्त्रनिवृत्तिं करोति। अपि तु गर्दभरशनादाने इति न तत्रातिव्याप्ति:। इह विवक्षितस्य निवृत्तिप्राप्योस्सामानाधिकरण्यस्याभावात्।  नियमविधिस्थले च सर्वत्र विधिफलीभूतविधिविषयप्राप्तितत्फलीभूतेतरनिवृत्त्योस्सामानाधिकरण्यमेव दृश्यते। यद्वा 
तादृशनिवृत्तिफलकप्राप्तिफलकत्वमिह विवक्षितम्। अतो नोक्तपरिसंख्यायामतिव्याप्ति:। तत्रान्यनिवृत्तेरेव फलत्वेन लिङ्गात् सम्भवन्त्या: अश्वरशनायां मन्त्राप्राप्ते: फलत्वाभावात्। "पञ्च पञ्नखा भक्ष्या" इति प्राप्तपरिसंख्यायां च नातिव्याप्ति:। तत्र गोधादिपञ्चकेतरपञ्चनखभक्षणस्यानियतरागनिबन्धनस्य निवर्तनीयस्य
पाक्षिकत्वेऽपि एतद्वाक्यस्य तन्निवृत्तिफलकत्वेन तत्फलकप्राप्तिकारित्वाभावात्।
       नन्वेवं "उत्तरेऽहन्द्विरात्रस्य गृह्यत" इति नियमविधावव्याप्ति:; तत्र नियम्यस्य षोडशिग्रहस्य षोडशिग्रहाभावनिवृत्तिरूपत्वेन तद्भिन्नत्वाभावात्। पाक्षिकनिवृत्तिकारिनिवर्तनीयतुल्यवस्त्वन्तरप्राप्तिकारित्वाभावात्तस्येति चेन्न। षोडशिग्रहाभावाभाव: षोडशिग्रहात्मको न भवति, किन्त्वतिरिक्त एवेत्युक्तत्वेन तस्य विधे: षोडशिग्रहाभावनिवृत्तिफलकषोडशिग्रहनियमफलकतया तत्राव्याप्त्यभावात्।
       नन्वेवमपि "न हिंस्यात्सर्वा भूतानी" ति नियमविधावव्याप्ति:; तत्र हि हिंसातद्वर्जनयो: पक्षप्राप्तयो: हिंसावर्जनं नियम्यते। हिंसयेव तद्वर्जनेनापि पुरुषेप्सितसिद्ध्या तयोरुभयोरपि पक्षप्राप्तिसत्त्वात्। तत्र चोक्तलक्षणं नोपपादयितुं शक्यम्। पाक्षिकहिंसानिवृत्त्यतिरिक्तस्य प्रापाणीयस्याभावात्। यथा "पञ्च पञ्चनखा भक्ष्या" इत्यत्र पाक्षिकवानरादिभक्षणनिवृत्त्यतिरिक्तस्य प्रापणीयस्याभावान्न तस्य नियमविधित्वं, तद्वदस्यापि नियमविधित्वासम्भवादिति चेत्---
       सत्यम्। तथाऽपि लक्षणे निरुक्तपाक्षिकार्थनिवृत्तिं लक्षणामनपेक्ष्य शब्दत: प्रापयन्वा विधिर्नियमविधिरिति प्रवेश्यते। तेन "न हिंस्या" दित्यत्र नाव्याप्ति:। "न हिंस्या" दिति वाक्यं हि पाक्षिकहिंसाप्रतियोगिकनिवृत्तिं लक्षणामनपेक्ष्य प्रतिपादयति। "पञ्च पञ्चनखा भक्ष्या" इत्येतत्तु पाक्षिकवानरादिनिवृत्तिं लक्षणयैव प्रतिपादयतीति न तत्रातिप्रसङ्ग:। षोडशिग्रहस्य षोडशिग्रहाभावाभावत्वपक्षेऽपि अनयैव विवक्षया षोडशिग्रहनियमविधावव्याप्तिस्सुपरिहरा। तस्य लक्षणामनपेक्ष्यैव षोडशिग्रहाभावनिवृत्तिरूपषोडशिग्रहप्रतिपादकत्वात्।
       अत एव "नानृतं वदे" दिति नियमविधावपि नाव्याप्ति। तस्य लक्षणामनपेक्ष्यैव पाक्षिकानृतवदनप्रतियोगिकनिवृत्तिप्रतिपादकत्वात्। पाक्षिकपदोपादानाच्च "दीक्षितो न जुहोति," "न तौ पशौ करोति," "नातिरात्रे षोडशिनं गृह्णाती" त्याद्यपूर्वविधिषु नातिप्रसक्ति:; तेषां लक्षणामनपेक्ष्य निवृत्तिबोधकत्वेऽपि पाक्षिक प्रतियोगिकनिवृत्तिबोधकत्वाभावात्। षोडशिग्रहस्यापि निषेधविध्यप्रवृत्तिदशायां पाक्षिकत्वाभावात्। न कलञ्जं भक्ष्येत्, "न सुरां पिबे" दित्यादिरागप्राप्तनिषेधानां "न हिंस्या" दितिवत् नियमविधित्वात्तेषु लक्षणानुगतिरुचितैवेति दिक्।
       "अतिहायेडोबर्हि" रित्याद्यपूर्वविधावपि नातिव्याप्ति:; तत्र निवर्तनीयस्य प्रजाजत्रयसम्बन्धादेरपाक्षिकत्वात्। विधिविषयस्य समानयनस्य तत्तुल्यत्वाभावाच्च। अत्र विधिविषयस्य निवर्तनीयतुल्यत्वं प्रकृतविध्यप्रवृत्तिकालीनपक्षप्राप्तिमत्त्वेन वा, तत्कार्यजननयोग्यत्वेन वेति प्रागुक्तम्। निवर्तनीयकार्यजननयोग्यत्वं च क्लृप्तकल्प्यसाधारणम्। वलृप्तमवघातविधिस्थले। कल्प्यं "इषेत्वेति शाखामाच्छिनत्ती" त्यादिषु। इषेत्वेतिमन्त्रो - त्कर - परिधि - हिरण्यगर्भलिङ्गकमन्त्राणां शाखाच्छेदनप्रकाशन - वाजिनपात्रधारण - पशुनियोजने-न्द्रप्रकाशनेषु सामर्थ्यस्य विनियोगविधिबलात् अध्याहार - पृथ्वग्रता - प्रथिमसम्पादन - लक्षणादिभि: कल्प्यत्वात्।
       अयमत्र निष्कर्ष:---पाक्षिकार्थनिवृत्तिफलां निवर्तनीयतुल्यस्यार्थस्याप्राप्ते प्राप्तिं कुर्वन्, पाक्षिकार्थनिवृत्तिं लक्षणामनपेक्ष्य शब्दत: प्रतिपादयन्वा विधिर्नियमविधि:। अत्र कर्मणि क्तप्रत्ययान्तमप्राप्तपदं लक्षणीयविध्यप्रवृत्तौ सदैवाप्राप्तस्य कदाचिदप्राप्तस्य च साधारणम्। निवर्त्यस्यार्थस्य पाक्षिकत्वं च स्वनिवर्त्यप्रापकविध्यन्तराप्रवृत्तिसहितायां वा, स्वबोध्यप्रापकविध्यन्तराप्रवृत्तिसहितायां वा, केवलायां वा लक्षणीयविध्यप्रवृत्तौ तद्विषयप्राप्ये भिन्नकालीनप्राप्त्यप्राप्तिकरम्बितो योऽथस्तत्कार्यकारित्वमिति सर्वं समञ्जसम्।।

                इति श्रीवादिहंसाम्बुदाचार्यवंशावतंस - वाजपेयसर्वपृष्ठाप्तोर्यामादियाजि -        
                    श्रीनिवासाचार्यनन्दन - श्रीमद्रघुनाथाचार्यदीक्षितसूनो: आत्रेय-
                           वेङ्कटाचार्ययज्वन: कृतिषु विधित्रयपरित्राणे
                                  नियमविधिलक्षणाक्षेपप्रतिक्षेपो
                                           द्वितीय:       
                                          ---।।।---

                       ।। अथ परिसंख्याविधिलक्षणाक्षेपप्रतिक्षेपस्तृतीय: ।।
                                         ---। o।--- 
                     पारिसंख्यविधिलक्षणस्य यत् दूषणं विधिरसायने कृतम्।
                     तद्विशिक्षणविचक्षणं वचस्साधु मे दिशतु सारसेक्षण: ।। 27।।  
                                
                               ।। परिसंख्याविधिलक्षणाक्षेपानुवाद:।।                           

       आचार्योक्तं परिसंख्याविधिलक्षणमप्येवमाक्षिप्तं विधिरसायने --- "तत्र चान्यत्र चे" ति परिसंख्यालक्षणं "इमामगृभ्णन् रशनामृतस्येत्यश्वाभिधानीमादत्त" इति लक्ष्ये, तत्र=अश्वरशनाग्रहणे, अन्यत्र=गर्दभरशनाग्रहणे च शेषिणि, एकस्मिन् मन्त्ररूपे शेषे लिङ्गाविशेषात्प्राप्ते सति इत्येवं योजनीयम्। एषा च शेष्यन्तरपरिसंख्या। [एवं?] "दण्डी प्रैषानन्वाहे" त्यादिशेष्यन्तरपरिसंख्यायामपि लक्षणं योज्यम्। "शंय्वन्ता प्रायणीया सन्तिष्ठत" इति लक्ष्ये, प्रायणीयायामेकस्यां शेषिण्यां शंय्वन्ताङ्गकलापरूपे तदुपरितनाङ्गकलापरूपे च शेषे प्राप्ते तदुपरितनाङ्गकलापरूपशेषान्तरपरिसंख्या। एवं "इडान्ता आतिथ्या सन्तिष्ठत" इत्यादावपि।
       अत्र लक्षणगतौ तदन्यशब्दौ शेष्यन्तरपरिसंख्यायां शेषिपरौ, शेषान्तरपरिसंख्यायां शेषपरावित्यननुगम:। नच --- तच्छब्दस्सर्वत्र विध्युपात्तपर:, अन्यशब्दस्तदनुपात्तपर:, ततश्च नाननुगम:। अश्वरशनाग्रहणशंय्वन्ताङ्गकलापयो: शेषिशेषयोर्विध्युपात्तत्वेन, परिसंख्येयगर्दभरशनाग्रहणशंयूपरितनाङ्गकलापरूपशेष्यन्तरशेषयोर्विध्युपात्तत्वेन च क्रोडीकृतत्वादिति ---
वाच्यम्। एवं सति "यदि रथन्तरसामा सोमस्स्यादैन्द्रवायवाग्रान् गृह्णीयादि" ति परिसंख्यायामव्याप्ते:। रथन्तरसामसु अरथन्तरसामसु च ज्योतिष्टोमविकृतिषु चोदकादैन्द्रवायवाग्रतायां शेषतया प्रसक्तायामरथन्तरसाम्नां परिसंख्यार्थं ज्योतिष्टो[मे?]मपाठप्राप्तायास्तस्या नैमित्तिकत्वकरणमिति प्रागुक्तम्। अस्मिंश्च वाक्ये रथन्तरसाम्नामरथन्तरसाम्नां च ज्योतिष्टोमविकृतीनामनुपातत्वादव्याप्ति:। एवं "दीक्षा: सोमस्ये" ति परिसंख्यायामप्यव्याप्तिर्द्रष्टव्या। परिसंख्येयानां निरूढपश्वादीनामिव ग्राह्यनां सोमविकृतीनां विश्वजिदादीनामपि विध्यनुपात्तत्वात्।
       नच तदन्यशब्दौ ग्राह्यपरिसंख्येयपरौ, अतो नोक्तदोष इति वाच्यम्। "त्रीणि ह वै यज्ञस्योदराणि गायत्री बृहत्यनुष्टुप् [च], अत्र ह्येवापपन्ति अत एवोद्वपन्ती " ति परिसंख्यायामव्याप्ते:। अत्र विवृद्धस्तोमकक्रतुगतेषु सर्वेष्वपि स्त्रोत्रेषु स्तोमविवृद्ध्यर्थं प्राकृतेभ्योऽधिकावापे प्राप्ते "अत्र ह्येवावपन्ती" त्यनेन पवमानगतगायत्र्यादिभ्योऽन्यत्सर्वं परिसंख्यायते। तत्र परिसंख्यायामावापस्य व्यावर्तनीयेषु स्तोत्रान्तरेष्वेव प्राप्तिरस्ति। नतु तत्र ग्राह्येषु एवमानगतगायत्र्यादिषु। यद्यपि स्तोत्रान्तरेष्विव पवमानस्तोत्रेष्वपि स्तोमविवृद्ध्यर्थमावापप्राप्तिरस्ति; तथापि न सामान्तराणामावापप्राप्ति:; किन्तु सामसहितानामृगन्तराणामेव; स्त्रोत्रीयर्ग्गतसंख्याधिक्यरूपस्तोमविवृद्धे: ऋगन्तरावाप एवातिसामञ्जस्यात्। ऋगन्तरावापश्च पवमानगतगायत्र्यादिषु ग्राह्यासु न प्राप्नोति; ऋचामृगन्तराधारत्वानुपपत्ते:। येषां प्रत्यक्षविहितानां साम्नामुत्तराग्रन्थे योनिर्न पठिता, अत एवोत्तरे अपि न स्त:, तेषामावापस्य प्राकृतऋक्ष्वेव प्राप्तावपि न गायत्र्यादि प्राप्ति:। किन्तु अन्त्यतृच एव, आगन्तुकानामन्ते निवेश इति न्यायात्। ततश्च "अत्र ह्येवावपन्ती"
ति वाक्येन एवकारश्रुतिबलात् एवमानगतगायत्र्यादिभ्योऽन्यत्र सर्वत्रावापं परिसंचक्षाणेन स्तोत्रान्तराणां पवमानगतान्त्यतृचानां च निवृत्तौ सत्यामर्थादावाप: पवमानगतगायत्र्यादिष्वेवावतिष्ठते। स च गायत्र्याद्याधारत्वसामर्थ्यात्साम्नामेव, नर्चामित्यपि व्यवतिष्ठते।
       [न च] पवमानगतगायत्र्यादिभ्योऽन्यत्रावापपरिसंख्यानेऽपि गायत्र्यादिष्वावापाविधाने तास्वे वावापो न प्राप्नोति। स्तोत्रान्तरेष्वावश्यकेनाभ्यासेनैव संख्यापूरणसम्भवात्। ततश्च गायत्र्यादिष्ववापमिच्छता तद्विधानार्थमेवेदं वाक्यं, नतु स्तोत्रान्तरपरिसंख्यानार्थमित्यङ्गीकरणीयम्। एकस्य वाक्यस्योभयत्र व्यापारायोगादिति वाच्यम्। एवकारोपहतविधिशक्तिकस्यास्य परिसंख्यापरत्वावश्यम्भावात्, स्तोत्रान्तराणामगत्या अभ्यासेनैव संख्यापूरणेपि पृथक्तवनिवेशिन्यास्संख्याया: सिद्ध्यर्थं सम्भवत्सामञ्जस्यापरित्यागन्यायप्राप्तस्यावापस्यार्थात् गायत्र्यादिषु व्यवस्थासिद्धे:। ततश्चात्र परिसंख्या वाक्यार्थ:। इयांस्तु विशेष:--- "इमामगृभ्ण" न्नित्यादिपरिसंख्यायामश्वरशनाग्रहणे मन्त्रस्य प्राप्ति: श्रौती; आर्थी गर्दभरशनाग्रहणपरिसंख्या। इहत्वेवकारश्रवणादावापे शाब्दी गायत्र्याद्यतिरिक्तपरिसंख्या; आर्थी तस्य गायत्र्यादिषु प्राप्ति:; तत्सामर्थ्याच्च तस्य ऋग्विषयत्वं परित्यज्य सामविषयत्वप्राप्तिरिति। एवं च स्तोत्रान्तरपवमानगतान्त्यतृचेषु व्यावर्तनीयेष्विव ग्राह्येषु गायत्र्यादिष्वेतद्वाक्योपजीवनमन्तरेण प्राप्त्यभावादत्राव्याप्तिरनिवार्या।
       अत एव द्वयोस्समुच्चित्यप्राप्तिमात्रं "तत्र चान्यत्र च प्राप्त" इत्यनेन विवक्षितमिति पक्षोऽपि निरस्त:। "अत्र ह्येवावपन्ती" ति परिसंख्यास्थले ग्राह्यपरिसंख्येययोरावापस्य समुच्चित्य प्राप्त्यसम्भवेन तत्राव्याप्ते:।
       किञ्च "तत्र चान्यत्र च प्राप्त" इत्यनेन शेषिद्वये एकस्य शेषस्य प्राप्तिर्विवक्षिता वा? एकस्मिन् शेषिणि
शेषद्वयस्य वा?। नाद्य:; "शंय्वन्ता प्रायणीया सन्तिष्ठते" इत्यादिशेषान्तरपरिसंख्यायामव्याप्ते:। न द्वितीय:; शेष्यन्तरपरिसंख्यायामव्याप्ते:। यद्युच्येत --- उभयसंग्रहाय शेषशेषिभावसम्बन्धेन प्रापितर्विवक्षितेति। तदा "तत्र चान्यत्र चे" ति सप्तम्या: "प्राप्ते" इति सप्तम्याश्च किं सामानाधिकरण्यं विवक्षितं, वैयधिकरण्यं वा?। नाद्य:; शेष्यन्तरपरिसंख्यायामव्याप्ते:।
       ननु सप्तम्यो: सामानाधिकरण्यं विवक्षितम्। नचैवं शेष्यन्तरपरिसंख्यायामव्याप्ति:; तत्र=अश्वरशनाग्रहणे; अन्यत्र=गर्दभरशनाग्रहणे च शेषशेषिभावेन मन्त्रसम्बन्धितया प्राप्ते सतीत्येवं तत्र लक्षणयोजनसम्भवात्। वैयधिकरण्यपक्षोऽपि नानुपपन्न:। न च शेषान्तरपरिसंख्यायामव्याप्ति:। तत्र=शंय्वन्ताङ्गकलापे, अन्यत्र=शंयूपरितनाङ्गकलापे च प्रायणीयारूपे शेषिणि प्राप्ते सतीत्येवं तत्र लक्षणयोजनसम्भवादिति चेत् --- न। एवं सति "वाग्वा एषा यदैन्द्रवायवाग्रा ग्रहा गृह्यन्ते" इत्याश्रयान्तरपरिसंख्यायां "सायं जुहोति, प्रातर्जुहोती" ति निमित्तान्तरपरिसंख्यायां चाव्याप्ते:। आश्रयाश्रयिणोर्निमित्तनैमित्तिकयोश्च शेषशेषिभावाभावात्।
       अथ येन केनचित्सम्बन्धेन तत्र चान्यत्र च प्राप्त इत्येव लक्षणम्; अतो नोक्तदोष इति चेत् --- एवं सति "षडहा भवन्ति, चत्वारो भवन्ति, शतोक्थ्यं भवति, शताग्निष्टोमं भवति, सर्वस्त्रिवृद्भवति, सर्व: पञ्चदश" इत्यादिविधिष्वतिव्याप्तिस्स्यात्। एकस्मिन् षट्त्रिंशद्रात्रे षडहधर्माणां छन्दो [ग?] धर्माणां च तदन्तर्गतत्वसम्बन्धेन चोदकात्प्राप्ते:। तथा शतोक्थ्ये शताग्निष्टोमे चाग्निष्टोमसंस्थोक्थ्यसंस्थयोस्तदन्तर्गतत्वसम्बन्धेन, एवमेकस्तोमक्रतुषु च त्रिवृत्पंचदशयोस्तदन्तर्गतत्वसम्बन्धेन चोदकात्प्राप्तिरस्तीति तत्राप्यतिव्याप्तिरनिवार्या।
       नन्वेकत्र समुच्चित्य प्रापितरिह विवक्षिता। नचोदाहृतस्थलेषु सास्ति। [षट्त्रिंशद्रात्र आ] दित: षट्स्वहस्सु षडहधर्मजातस्य, ततश्चतुर्ष्वहस्सु छन्दोगधर्मजातस्य च चोदकात्प्राप्ते:। शतोक्थ्ये शताग्निष्टोमे चाद्येऽहनि अग्निष्टामसंस्थाया:, द्वितीयतृतीययोरुक्थ्यसंस्थाया:, इत्येवंप्रकारेण चोदकात्प्राप्तिर्भिन्नविषया। एवमेकस्तोमक्रतुषु बहिष्पवमाने त्रिवृत्स्तोमस्य, आज्येषु माध्यन्दिनपवमाने च पञ्चदशस्तोमस्येत्येवंरूपेण चोदकाद्भिन्नविषयैवेति नक्काप्यतिव्याप्तिरिति चेत्---न। एकस्मिन् षट्त्रिशद्रात्रादौ षडहधर्मछन्दोगधर्मादीनां शेषशेषिभावसम्बन्धेन प्राप्त्यभावेऽपि तदन्तर्गतत्वसम्बन्धेन समुच्चित्यप्राप्तिसत्त्वात्।
शेषशेषिभावसम्बन्धस्याविवक्षणात्। अपिच "सर्वं ब्रह्मणे परिहरति" , "स ब्रह्मणे देय:" , "स प्रियाय सगोत्राय ब्रह्मणे देय:," इति विधिष्वतिव्याप्तिस्स्यात्; ब्रह्मणस्तदन्तर्त्विग्वर्गस्य चैकस्मिन् हविश्शेषे, श्वावाश्वे, सोमचमसे
च प्राप्तिसत्त्वात्। एवमग्निष्टुति "आग्नेया ग्रहा भवन्ती" ति विधौ चातिव्याप्ति:; तस्याग्निष्टुति इन्द्रवाय्वाद्यनेकदेवताप्राप्तावग्निविधानार्थत्वात्।
       किञ्च "व्राहीनवहन्ती" त्यादिनियमविधिष्वतिव्याप्ति:; विदलनादिष्ववहननादिषु च पक्षप्राप्तेषु प्रवर्तमानत्वात्। नच नित्यप्राप्त [त्व] स्य विवक्षितत्वान्नोक्तनियमविधावतिव्याप्तिरिति वाच्यम्। तर्हि "पञ्च पञ्चनखा भक्ष्या" इति प्रसिद्धपरिसंख्यायामव्याप्ते:। गोधादिपञ्चकभक्षणस्य वानरादिभक्षणस्य चानियतराग मूलत्वेन तयोर्नित्यप्राप्त्यभावात्। नच समुच्चित्य प्राप्तिर्विवक्षिता; तेन न नियमविधावतिव्याप्ति:। अवघातविदलनयो: परस्परप्रतिक्षेपकत्वेन समुच्चित प्राप्त्यसंभवात्। नाप्युक्तपरिसंख्यायामव्याप्ति:; कूर्मादि - वानरादिभक्षणयो: परस्परप्रतिक्षेपकत्वाभावेन समुच्चित्य प्राप्तिसम्भवादिति वाच्यम्। एवमपि "पत्नीसंयाजान्तान्यहानि सन्तिष्ठनते" इति नियमविधावतिव्यापते:। इदं हि वाक्यं "द्वादशाहेन प्रजाकामं याजये" दित्यह:शब्दोदितानां द्वादशानां यागानां प्रजाकामार्थत्वेन चोदितानामेकफलत्वेन प्रयोगैक्ये सति पूर्वं पूर्वमह: क्वचित्पदार्थेऽवस्थाप्य परं परमुपक्रमितव्यमित्यनियमेन पत्नीसंयाजरूपे तदुपरितने तत्प्राचीने वा क्वचिदङ्गेऽवस्थापने प्राप्ते पत्नीसंयाजेष्ववस्थापननियमार्थम्। ततश्च पत्नीसंयाजान्तानां तदुपरितनानां चाङ्गानां कदाचित्समुच्चित्य प्राप्तिरस्तीत्यतिव्याप्तिरनिवार्या। एवं "यज्जुह्वां गृह्णाति प्रयाजेभ्यस्त" दिति नियमविधावप्यतिव्याप्ति:; जौहवाज्ये प्रयाजानामन्येषां च कदाचित्समुच्चित्य प्राप्तिसत्त्वात्।
       ननु तत्र चान्यत्र च प्राप्ते तदन्यनिवृत्तिफलको विधि: परिसंख्येति लक्षणं विवक्षितम्। तथाचोदाहृतेष्वप्राप्तविषयेषु चतुष्षडहादिविधिषु तत्तत्प्राप्तेरेव फलत्वेन, पक्षप्राप्तविषयेष्ववघातादिविधिषु तत्तन्नियमस्यैव फलत्वेन निवृत्तेरानुषङ्गिकत्वान्नातिव्याप्तिरिति चेन्न---तथासत्यन्यनिवृत्तिफलकत्वस्यैव लक्षणत्वसम्भवेन "तत्र चान्यत्र च प्राप्त" इति श्रुताशवैयर्थ्यात्। विधिनियमयो: प्राप्तिपूर्तिफलकयोर्निवृत्तिफलकत्वाभावेन तावतैव तत्रातिव्याप्तिवारणात्।
       ननु "दीक्षितो न जुहोति", "न तौ पशौ करोति","नातिरात्रे षोडशिनं गृह्णाती" त्यादिष्वपूर्वविधिषु "न हिंस्यात्सर्वा भूतानि", "नानृतं वदेदि" त्यदिनियमविधिषु च निवृत्तिफलकत्वादतिव्याप्ति: स्यादिति तद्वारणाय श्रुतांश इति चेन्न। तेष्वतिव्याप्तेरुक्तविशेषणेनापि दुर्वारत्वात्। तथाहि---दीक्षामध्ये क्रत्वर्थहोमा: वर्जनीयै: पुरुषार्थहोमैरग्निहोत्रादिभिस्सह प्राप्ता:। पशावाज्यभागातिरिक्ताङ्गानि आज्यभागाभ्यां समुच्चित्य प्राप्तानि। अतिरात्रे षोडशिग्रहव्यतिरिक्ताङ्गानि षोडशिग्रहेण [सह?] प्राप्तनि, पुरुषे भोजनादीनि हिंसादिभिस्सह प्राप्तानीति।
       ननु "तत्र चान्यत्र प्राप्त" इत्यत्र एकरूपसम्बन्धेन प्राप्तिर्विवक्षिता। अस्ति च प्रागुदाहृतेषु शेषित्वेन शेषत्वेनाश्रयत्वेन निमित्तत्वेन वा केनचिदेकरूपेणैव सम्बन्धेनोभयो: प्राप्ति:। तथाच "दीक्षितो न जुहोती" त्यपूर्वविधौ नातिव्याप्ति:; दीक्षामध्ये क्रत्वर्थहोमानां क्रतुशेषत्वेन प्राप्ति:, पुरुषार्थहोमानां कालैक्यसम्बन्धेनेति सम्बन्धभेदात्। "न तौ पशौ करोति" "नातिरात्रे षोडशिनं गृह्णाती" ति निषेधयोस्तूक्तलक्षणानुसारेण परिसंख्यात्वमेवास्तु। न चैवमपि "न हिंस्यादि" ति नियमविधावतिव्याप्ति:, पुरुषं प्रति शेषत्वेनैव भोजनादीनां [हिंसादीनां च?] प्राप्तिसत्त्वादिति वाच्यम्। अत्यन्ताप्राप्तनिवृत्तिफलक[त्व?]स्य लक्षणे विवक्षितत्वादिति चेत्---
       मैवम्। दृष्टार्थानां कण्डूयनादीनामदृष्टार्थानां हरिस्मरणादीनां च पुरुषार्थहोमै: सह कालैक्यसंबन्धेन क्रतौ प्राप्तिसत्त्वेन "दीक्षितो न जुहोती" त्यपूर्वविधावुक्तविवक्षयाप्यातिव्याप्त्यनिरासात्। निवृत्तावत्यन्ताप्राप्तत्वविवक्षायां शशादिपञ्चकव्यतिरिक्तपञ्चनखभक्षणनिवृत्तेरत्यन्ताप्राप्तत्वाभावेन "पञ्च पञ्चनखा भक्ष्या" इति परिसंख्यायामव्याप्तिप्रसक्त्या तस्य विशेषणस्याविवक्षणीयतया "न हिंस्यादि" ति नियमविध्यतिव्याप्त्यनिरासात्।
       ननु [यदि] "दीक्षितो न जुहोती" त्यादिषु सर्वेषु निषेधेषु लक्षणमस्ति; [तदा] सन्तु तेपि परिसंख्या [विधय?] इति चेत्; तथाप्यपूर्वविधावति व्याप्ति:। यदि निवृत्तिफलको विधिरित्येतावदेव लक्षणं क्रियते, यदि
वाऽनेकस्य समुच्चित्य प्राप्ताविति विशेष्यते, सर्वथाप्यग्निहोत्रविधावस्त्येवेदं लक्षणम्। श्रमपरिहारार्थं लौकिककर्मणामग्निहोत्रादिकर्मणां चाकरणयोस्समुच्चित्य प्राप्तौ "यावज्जीवमग्निहोत्रं जुहोती" ति विधे: अग्निहोत्राकरणनिवृतिरूपतदनुष्ठानफलकत्वात्। न चात्र निवृत्तिपदेना भावरूपैव निवृत्तिर्विवक्षितेति शक्यं वक्तुम्; प्रागुदाहृतनिषेधपरिसंख्यास्वनुष्ठानफलास्वव्याप्तिप्रसङ्गात्। तस्मात्परिसंख्यालक्षणमप्ययुक्तमिति।

                            ।। परिसंख्याविधिलक्षणाक्षेपपरिहार:।।      
 अत्र वदाम:---
                     शंय्वन्ता प्रायणीयेत्युपरमणविधौ या त्वयाऽव्यापितरुक्ता
                        पत्नीसंयाजसंस्थानियमनवचनेऽतिप्रसक्तिस्तथा या।
                     सैषा दोषद्वयी [ह प्रसजति न, विधि: खल्वपू?] र्वोत्र पूर्वो
                        द्वैतीयीकेप्यवस्थापनमनियमत: प्राप्नुयान्नान्यथेति ।। 28 ।।
       यदुक्तं "शंय्वन्ता प्रायणीया सन्तिष्ठते" इति शेषान्तरपरिसंख्यायां व्यधिकरणसप्तमीपक्षेऽव्याप्तिस्स्यादिति --- तन्न। तस्य परिसंख्याविधित्वाभावात्। अत्यन्ताप्राप्तशंय्वन्तोपरमविधायकत्वेन तस्यापूर्वविधितया तत्र परिसंख्यालक्षणाव्याप्ते रदोषत्वात्। अर्थलभ्यां शंयूपरितनाङ्गकलापनिवृत्तिमादाय तस्य परिसंख्यात्वस्वीकारे "व्रीहीनवहन्ती" त्यादेरपि अर्थी विदलनादिनिवृत्तिमादाय तदापत्ते:।
       यदप्युक्तं "पत्नीसंयाजान्तान्यहानि सन्तिष्ठन्ते" इति पत्नीसंयाजेष्ववस्थापननियमार्थविधावतिव्याप्ति:; पत्नीसंयाजान्तानां तदुपरितनानां चाङ्गानां कदाचित् समुच्चित्य प्राप्तेरिति। तदपि तुच्छम्। पत्नीसंयाजेष्ववस्थापनस्य तदुपरितनाङ्गेष्ववस्थापनस्य चातियमेन प्राप्तौ नियमार्थमिदं वचनमिति हि त्वयैवोक्तम्। ततश्च नियम्यनिवर्त्ययो: पत्नीसंयाजेष्ववस्थापनतदितराङ्गावस्थापनयो: पक्षत एव प्राप्ति:; न तु कदाचिदपि तयोस्समुच्चित्य प्राप्तिस्संभाव्यते। पत्नीसंयाजेष्ववस्थापने क्रियमाणे तदुपरितनाङ्गेष्ववस्थापनस्य,                                                     
तत्रावस्थापने क्रियमाणे पत्नीसंयाजेष्ववस्थानस्य च कर्तुमशक्यत्वात्। यद्यपि पत्नीसंयाजोपरितनाङ्गानुष्ठाने पत्नीसंयाजानुष्ठानमपि भवत्येव; ततश्च पत्नीसंयाजतदुपरितनाङ्गानुष्ठानयो: समुच्चय: प्राप्नोति; तथापि अत्र पत्नीसंयाजानां नियम्यत्वाभावात् तेषु प्रयोगावस्थापनस्यैव नियम्यत्वात्; तस्य च निवर्त्यस्योपरितनाङ्गेष्ववस्थापनस्य च समुच्चित्यप्राप्त्यभावात् कुतस्तत्रातिव्याप्तिशङ्कपीति दिक्।
       स्यादेतत् --- पत्नीसंयाजेष्ववस्थापनमनियमत: प्राप्नोतीत्युक्तमनुपपन्नम्। तथाहि --- यद्यपि द्वादशानामह्नां सहप्रयोगवचनात् पूर्वं पूर्वमह: कस्मिंश्चित्पदार्थेऽवस्थाप्य परं परमुपक्रमितव्यम्, तथापि पत्नीसंयाजेष्ववस्थापनं पक्षेऽपि न प्राप्नोति। उपांश्वादिहारियोजनपर्यन्त: सोमयागो ह्यहश्शब्देनोच्यते। यथोक्तं तन्त्ररत्ने --- "ज्योतिष्टोमाहश्शब्देनोपांश्वादिहारियोजनपर्यन्तस्सोमयाग: परिच्छिन्न:। इहापि द्वादशाहे एवं द्रष्टव्य" मिति। तथा च सहत्वसिद्ध्यर्थं हारियोजनानन्तरमेवावस्थानं प्राप्नोति। यदि तु द्वादशाहे वसति[ती?]वरि[री?]पर्यन्तानां पूर्वेषामवभृथादीनामुत्तरेषां चाङ्गानां तन्त्रत्वेऽपि "भेदस्तु तद्भेदात्कर्मभेद: प्रधाने स्यात्तेषां प्रधानशब्दत्वात्" इति सूत्रोक्तन्यायेनावभृथकालान्यङ्गानि तत्तत्प्रधानकाले भेदेनानुष्ठेयानीति तत्तत्सुत्याकालिकानामैष्टिकपाशुककर्मणां साङ्गानां तत्र तत्राहनि भेदेनानुष्ठानं प्राप्नुयात्; तदा कार्त्स्न्येन पाशुकैष्टिकप्रयोगसमाप्त्यनन्तरमेवावस्थानं प्राप्नोति। सर्वथापि [न?] पत्नीसंयाजानन्तरमवस्थानस्य पाक्षिकी प्राप्तिरस्ति। तथा च "पत्नीसंयाजान्तोऽग्नीषोमीयस्सन्तिष्ठत" इत्यादिवदप्राप्तविधिरेवायम्। "अनियमे प्राप्ते पत्नीसंयाजान्ते संस्थातव्यमिति नियम्यते" इति भाष्यं च हारियोजनान्तत्वादेरेव प्राप्त्या पत्नीसंयाजान्तत्वनियमस्याभावे प्राप्ते इत्येवं योजनीयम्। "यस्मिन्कस्मिंश्चिदनियमेनावस्थाने प्राप्ते पत्नीसंयाजान्तता नियम्यते" इति तन्त्ररत्नमपि हारियोजनप्रचारे पश्वादिसमापककर्मणि यस्मिन्कस्मिंश्चित् पत्नीसंयाजान्तत्वनियमं विनाऽवस्थाने प्राप्ते इति योजनीयम्। न तु यथाश्रुतं ग्राह्यम्; [यत:?] पत्नीसंयाजान्ततया अनियमप्राप्त्यसम्भवस्योक्तत्वादिति सिद्धान्ते वक्ष्यत इति चेत् ---
       किमत:? तथाऽपि पत्नीसंयाजावस्थापन - तदुपरितनाङ्गावस्थापनयोस्समुच्चित्य प्राप्त्यलाभेन परिसंख्यातिलक्षणातिव्याप्तिकथनासंभवात्। अस्मदुक्तनियमविधिलक्षणस्य चात्राव्याप्ति: न शङ्कनीया। नियम्यस्य पत्नीसंयाजावस्थापनस्य पाक्षिकत्वा भावेऽपि हारियोजनप्रचार-पश्वादिसमापनकर्मावस्थापनयोर्निवर्त्ययोस्त्वदुक्तगत्या पाक्षिकत्वात्। "अनियमे प्राप्ते इति भाष्यं निवर्त्यानियमे प्राप्ते इति सुयोजम्। यस्मिन्कस्मिंश्चिदनियमेनावस्थाने प्राप्ते इति तन्त्ररत्नवाक्यमपि हारियोजनप्रचारे पश्वादिसमापककर्मणि यस्मिन्कस्मिंश्चिदित्येवं निवर्त्यानियमपरत्वेन त्वयैव योजितमिति न काप्यनुपपत्ति:।
       यत्तु सिद्धान्ते परेणोक्तं --- "पत्नीसंयाजान्तावस्थापनस्य पाक्षिकत्वाभावेऽपि सहत्वनिर्वाहकतया दृष्टार्थत्वसत्त्वात्तावन्मात्रेणायं नियमविधि" रिति --- तन्न। अग्निष्टोमीयान्तपूर्वाङ्गावभृथाद्युत्तराङ्गतन्त्रतया न्यायसिद्धैकोपक्रमावसानत्वेन सहत्वनिर्वाहसंभवात् पत्नीसंयाजान्तावस्थापनस्य तादर्थ्याभावेन दृष्टार्थत्वाभावात्। एतच्च विस्तरेण नवममकरन्देऽस्माभिर्नियपितं द्रष्टव्यम्।।
परिसंख्यालक्षणं द्विविध [त्विथ्थ?] मुच्यते ---
                      एवान्यान्यानपेक्षस्वगतपदभवाभाववत्वाप्रकार-
                         ज्ञानस्यागोचरत्वा [र: स्या?] न्नञसहितपदज्ञाप्यभावातिरिक्ता।
                      यैषां किचिन्निवृत्तिर्विधिमभिदधते तत्फलं पारिसंख्यं
                         पादुष्ष्युर्लक्षणेऽस्मिन्न परनिगदिताव्याप्त्यतिव्याप्तिदोषा: ।। 29 ।।
           निवृत्तिफलको विधि: परिसंख्याविधि:। "इमामगृभ्णन् रशनामृतस्येत्यश्वाभिधीनीमादत्ते" इत्यादिषु परिसंख्याविधिषु सर्वेषु निवृत्तिफलकत्वस्यानुगतत्वात्। एतावत्युक्ते "यावज्जीवमग्निहोत्रं जुहोती" ति विधावतिव्याप्ति:; तस्याग्निहोत्राकरणनिवृत्तिरूपतदनुष्ठानफलकत्वात्। अत उक्तं --- भावातिरिक्तेति। तदकरणनिवृत्तेस्तत्करणात्मकभावरूपत्वान्न तत्रातिव्याप्ति:। भावातिरिक्तनिवृत्तिफलकत्वं परिसंख्याविधित्वमित्येतावन्मात्रोक्तौ "न तु कांस्यस्य तापनमि" त्यादिनिषेधपरिसंख्यास्वनुष्ठानफलास्वव्याप्ति:; 
"न तु कांस्यस्य तापन" मित्यस्य कांस्येतरतैजसेषु तापनाभावाभावरूपतापनप्राप्तिफलकत्वात् तत्र फलीभूताया
निवृत्तेर्भावरूपत्वादत उक्तं --- नञ्सहितपदज्ञाप्येति भावविशेषणम्। ततश्च कांस्यस्य न तापनमित्येवं तापनस्य नञ्समभिव्याहृततापन [पद?] ज्ञाप्यभावत्वेन तदसहितपदज्ञाप्यभावातिरिक्तत्वान्न तत्राव्याप्ति:। एतावत्युक्ते "न तौ पशौ करोती" त्यादिनिषेधेष्वतिव्याप्ति:; तेषामुक्तरूपाज्यभागनिवृत्त्या दिफलकत्वात्। तत्फलीभूताया: आज्यभागादिनिवृत्तेर्भावरूपत्वाभावात्। अत: स्वगतपदजन्यज्ञानाविषयत्वं निवृत्तिविशेषणं दीयते। तेन न तत्रातिव्याप्ति:; आज्यभागाभावादिरूपाया: निवृत्ते: स्वशब्दविवक्षितप्रकृतविधिगतनञ्पदजन्यज्ञानविषयत्वात्। एवं सति पुन: "न तु कांस्यस्य तापन" मित्यत्राव्याप्ति: स्यात्; तत्र फलीभूततापनरूपनिवृत्ते: तद्वाक्यगततापनपदजन्यज्ञानविषयत्वात् तन्निवारणाय स्वगतपदजन्यज्ञाने अभावप्रतियोगिकत्वाप्रकारकत्वं विशेषणं दद्म:। तेन न तत्राव्याप्ति:। "न तापन" मित्येवं तापनस्य तद्वाक्यगतपदजन्येऽभावप्रतियोगिकत्वप्रकारके ज्ञाने विषयत्वेऽपि तदप्रकारकज्ञानाविषयत्वात्। एवं च स्वगतपदजन्याभावप्रतियोगिकत्वाप्रकारकज्ञानाविषयनञसमभिव्याहृतपदज्ञाप्यभावातिरिक्तनिवृत्तिफलकत्वं परिसंख्याविधित्वमिति सम्पन्नम्। एतच्च "पञ्च पञ्चनखा भक्ष्या" इति प्रसिद्धपरिसंख्यायामव्याप्तम्; तद्वाक्यफलीभूताया: कीशादिभक्षणनिवृत्तेर्लक्षणया तद्वाक्यगतपदजन्यज्ञानविषयत्वात्। अत: अन्यानपेक्षेति स्वगतपदविशेषणम्। लक्षणानपेक्षेत्यर्थ:। उक्तपरिसंख्याविधिफलीभूतनिवृत्तिज्ञानं लक्षणा मपेक्ष्यैव तद्वाक्यगतपदैर्जन्यत इति लक्षणानपेक्षस्वगतपदजन्यज्ञानाविषयनिवृत्तिफलकत्वमस्त्येवेति न तत्राव्याप्ति:। एवमपि "अत्र ह्येवावपन्ती" त्यत्राव्याप्ति:; तत्फलीभूताया: स्तोत्रान्तरेष्ववापनिवृत्ते: तद्गतैवकारजन्यज्ञानविषयत्वात्। अत उक्तं --- एवान्येति। एवकारभिन्नेत्यर्थ:। स्तोत्रान्तरेष्वावापनिवृत्तेस्तद्गतैवकारजन्यज्ञानविषयत्वेऽपि एवकारभिन्नतद्गतपदजन्यज्ञानाविषयत्वात्तत्रापि लक्षणानुगति:।                                   
       अत्र भावप्रतियोगिकाभावाभावस्य भावरूपत्वं नास्तीति पक्षे अग्निहोत्रकरणाभावाभावस्याग्निहोत्रकरणरूपत्वाभावेन निवृत्तिफलकत्वाभावादेव निवृत्तिफलकत्वाभावादेव "यावज्जीवमग्निहोत्रं जुहोती" त्यत्र नातिव्याप्तिरिति तस्मिन्पक्षे भावतिरिक्तेति निवृत्तिविशेषणं न देयम्। नापि नञसहितपदज्ञाप्येति भावविशेषणम्।
       नन्वेवमस्मिन्पक्षे "नतु कांस्यस्य तापन" मित्यस्य निवृत्तिफलकत्वाभावात्। परिसंख्याविधित्वं न स्यादिति चेत्---इष्टापत्ते:। "नानूयाजे" ष्वित्यस्य पर्युदासपरत्वमाश्रित्य यथाऽनूयाजव्यतिरिक्तेष्वित्यर्थस्समाश्रीयते, तथा "न कांस्यस्ये" त्यस्य कांस्यव्यतिरिक्तस्येत्येवमर्थं स्वीकृत्य कांस्यव्यतिरिक्तस्य तापनं कार्यमित्येवमत्यमन्ताप्राप्ततापनप्रापकत्वेन तस्यापूर्वविधिताया एव स्वीकारसंभवात्। अस्मिन्पक्षे अभावप्रतियोगिकत्वाप्रकारकत्वं स्वगतपदजन्यज्ञानविशेषणमपि नोपादेयम्। तस्य "न तु कांस्यस्य तापन" मित्येतदव्याप्तिवारकत्वात् तत्राव्याप्तेश्चादोषत्वात्।
       तथाच एवकारभिन्नलक्षणानपेक्षस्वगतपदजन्यज्ञानाविषयकिंचिन्निवृत्तिफलकविधित्वं परिसंख्याविधित्वमिति संपद्यते। इदं च लक्षणं प्रसिद्धशेष्यन्तरपरिसंख्यायामस्ति। तत्फलीभूताया: गर्दभरशानाग्रहणे मन्त्रानिवृत्तेरार्थत्वेन तद्गतपदजन्यज्ञानाविषयत्वात्। गृहमेधीये "आज्यभागौ यजती" ति शेषान्तरपरिसंख्यायामप्यस्ति। आज्यभागेतराङ्गतिवृत्तेरशाब्दत्वात्। "यदि रथन्तरसामा सोम: स्यादैन्द्रवायवाग्रान् गृह्णीया" दित्यत्रापि फलीभूताऽरथन्तरसामभ्यो विकृतिभ्य: ऐन्द्रवायवाग्रत्वनिवृत्तिन तद्गतपदजन्यज्ञानविषय:। एवं "दीक्षा सोमस्ये" त्यत्रापि द्रष्टव्यम्। "वाग्वा एषे" त्याद्याश्रयान्तरपरिसंख्यायां "सायं जुहोती" त्यादिनिमित्तान्तरपरिसंख्यायां च नाव्याप्ति:। तत्फलीभूतयोराश्रयान्तरनिमित्तान्तरनिवृत्त्योस्तद्गतपदजन्यज्ञानाविषयत्वात्। "षडहा भवन्ति, चत्वारो भवन्ती" त्याद्यपूर्व [विधिष्वपि नातिव्याप्ति:; तेषां निवृत्तिफलकत्वाभावात्?]
       अत एव "सर्वं ब्रह्मणे परिहरती" त्यादिविधिषु नातिव्याप्ति:; तेषाभत्यन्ताप्राप्ताया: कार्त्स्न्येन ब्रह्मसम्बन्धप्राप्तेरेव फलत्वेन तत्र आर्थर्त्विगन्तरसम्बन्धनिवृत्ते: फलत्वाभावात्। "आग्नेया ग्रहा भवन्ती" त्यत्रापि 
नातिव्याप्ति:; तस्याप्राप्ताग्निदेवतासम्बन्धप्रापणफलकत्वेनानुषङ्गिकेन्द्रवाय्वादिनिवृत्ते: फलत्वाभावात्। नियमविधिषु च नातिव्याप्ति:; तेषां नियमफलकत्वेन निवृत्तिफलकत्वाभावस्योक्तत्त्वात्। "यज्जुह्वां गृह्णाति प्रयाजेभ्यस्तदि" ति नियमविधावप्यन्यनिवृत्तेरशाब्दत्वन्नातिप्रसक्ति:।
       "तत्र चान्यत्र च प्राप्त" इति श्रुतोंऽशो निवृत्तिफलकत्वस्य परिसंख्याविधिलक्षणत्वे व्यर्थस्स्यादित्येतदवशिष्यते। तत्रोच्यते---तत्र चान्यत्र च प्राप्त्युपपादनेन न प्राप्ते: फलत्वम्। किनतु निवृत्तेरेवेति ज्ञापनेन निवृत्तिफलकत्वं परिसंख्याविधित्वमिति तत एव लाभात् तद्वैयर्थ्योक्त्ययोगात्। तस्मान्निरुक्तं परिसंख्याविधिलक्षणं निरवद्यमित्यास्तां विस्तर:।
                     परभाषितदूषणापहर्तृ[त्यै?]परिसंख्याविधिलक्षणं मदुक्तम्।
                     परिपक्वधियो गताभ्यसूया: परिगृह्णन्त्वनुकम्पया महान्त: ।। 30 ।।

                  इति श्रीवादिहंसाम्बुदाचार्यवंशावतंस - वाजपेयसर्वपृष्ठाप्तोर्यामादियाजि-
                         श्रीनिवासाचार्यनन्दन श्रीमद्रघुनाथाचार्यदीक्षितसूनोरात्रेय-
                            वेङ्कटाचार्ययज्वन: कृतिषु विधित्रयपरित्राणे
                                   परिसंख्याविधिलक्षणाक्षेपप्रतिक्षेप:
                                            तृतीय:
                                            -------                  
                                   ।। विधित्रयपरित्राणं सम्पूर्णम्।।
                                         ।। हरि: ओम्।।
                                     ।। श्रीमते हयग्रीवाय नम:।।
                               विधित्रयपरित्राणश्लोकानां सूचो।
                                        --->0<--
अत्र यद्यपि पद्यानां                              ....          ....          ....         2     
अप्यार्थं चेन्निषेधं                                ....          ....          ....         36
अप्राप्तांशप्रापण                                 ....          ....          ....         45
अमीषां त्रिप्रकाराणां                             ....           ....          ....          3
अव्याप्तिश्चातिहायेड                            ....           ....          ....         39 
आत्यन्तिकत्वमिह                               ....           ....          ....         25
एवान्यान्यानपेक्ष                                 ....          ....           ....         66
किंच प्राक्तनदेवता                               ....          ....           ....         40
किंच प्रोक्षणमेदेश                                ....          ....          ....         38    
जैमिनिमुनि:                                     ....          ....          ....          1
तत्काले यस्य बुद्धि:                              ....          ....          ....         44
तनूभव: कवे:                                    ....          ....          ....          2 
नियमलक्षणमादिम                                ....          ....          ....         46
परभाषितदूषणापहर्तृ                              ....          ....          ....         69   
पाक्षिकत्वमिदं                                    ....          ....          ....         27 
पारिसंख्यविधिलक्षणस्य                            ....          ....          ....         58
प्रख्यात: प्रणतार्तिहृद्गुरु:                           ....          ....          ....         12  
प्राप्ते: किञ्चिन्निवृत्त्या                              ....           ....          ....        37   
भद्रं तनोतु                                        ....           ....          ....         1          
विदधानमनन्यलभ्यं                                 ....           ....          ....         1
विधित्रितयलक्ष्मणां                                  ....           ....          ....         2         
विसतरो विधिरसागने                               ....           ....          ....         2 
व्याप्तिष्षोडश्यभिख्य                                ....           ....          ....        41                              
शंय्वन्ता प्रायणीयेति                                ....           ....          ....        43
शंय्वन्ता प्रायणीयेति                                ....           ....          ....        64 
श्रुत्या ग्राह्ये                                       ....           ....           ....         1  
सत्कारं विरचय्य                                   ....           ....           ....         2
स्वस्वव्यावर्तनीय                                   ....            ....          ....        28 
स्वाभावे तुल्यविध्यन्तर                              ....            ....          ....        18      
स्वाभावे स्वनिवर्त्त्य                                 ....            ....           ....       49
                                              ------- 
                         
                        * विधित्रयपरित्राणोदाहृतानां विधिवाक्यानां सूची।  
                                         --->0<---
               विधिवाक्यानि.                    विधिभेद:.      आकरनिर्देश:.       पुटम्.
अक्षैर्दीव्यति                                 अपूर्व          3-3-7.             4
अग्नये स्विष्टकृते समवद्यति                  परिसंख्या      12-3-2.            10,20
अग्निहोत्रं जुहोति                           अपूर्व          1-4-3.            4
अतिहायेडोबर्हि: प्रतिसमानयते                अपूर्व          4-1-14.           32,36,40,41,53	
	 जुह्वामौपभृतम्
अत्र ह्येवावपन्ति                             परिसंख्या     10-4-12.  	     32,59,60,67  
अथातो अग्निमग्निष्टोमेनानयजन्ति             अपूर्व         2-3-10.            453  
अपबर्हिष: प्रयाजान् यजति                   अपूर्व         10-7-13.           15
अपबर्हिषावनूयाजौ यजति                    अपूर्व         10-7-13.           15
अप्सुमन्तावाज्यभागौ यजति                  परिसंख्या      10-7-13.           15             अश्व: श्यावो दक्षिणा, स	              अपूर्व          10-3-18.           16,26,27,39
       ब्रह्मणे देय: 
आग्नेया ग्रहा भवन्ति                        नियम          10-4-24.           61,68
आज्यभागौ यजति                          परिसंख्या       10-4-24.           10,11,20,68
आत्रेयाय प्रथमाय हिरण्यं दद्यात्              अपूर्व           3-2-8.             38,41
इडान्ता अतिथ्या                            विधिरसाय-     10-7-10.           44,58
                                          नमतेअपूर्व,  
	                                   प्राचीनमते
	                                   परिसंख्या
इडामुपह्वयते                              परिसंख्या                           10,11,20
इन्द्रऊर्ध्वोध्वर इत्याघारमाघारयति             अपूर्व	        1-4-4.              54

       विधिवाक्यानि.                      विधिभेद:.       आकरनिर्देश:.         पुटम्.
इमामगृभ्णन् रशनामृतस्येत्य-                 परिसंख्या       1-2-4.              3,22,23,36,
       श्वाभिधानीमादत्ते                                                         52,58,60,66
इषेत्वेति शाखामाच्छिनत्ति                    नियम           2-1-15.             28,52,56
उक्थ्ये गृह्णीयाद्विश्वजिति ग्राह्या:              अपूर्व                               4        
उच्चै: ऋचा क्रियते                          नियम          3-3-1.               14,29,46,51      
उत्करे वाजिनमासादयति                     नियम          10-3-3.              28,41,50,52 
उत्तरेऽहन् द्विरात्रस्य गृह्यते                   नियम          10-5-13.             10,15,19,20,                             
                                                                               24,26,34,37
                                                                               38,41,47,55
उपस्तम्भनं वा एतद्यज्ञस्य                    अपूर्व           10-8-11.             4 
       यदतिग्राह्या:
उपांशु  पौर्णमास्यां यजन्                    अपूर्वपरि-       2-2-4.               11,18,24      
                                          संख्योभय-
                                          रूप: 
उपांशुयाजमन्तरा यजति                     अपूर्व           2-2-4.               7 
ऊर्जेत्वेत्यनुमार्ष्टि                            नियम          2-1-15.              28  
ऋतावुपेयात्                                नियम          10-8-7.              16,26
एकादश्यामुपवसेत्                           नियम          4-1-3.               42
एकं साम तृचे क्रियते स्तोत्रीयम               अपूर्व           9-2-3.               12
ऐन्द्रवायवाग्रं प्रथममह: अथ                   अपूर्व          10-5-25.             5,6
       शुक्राग्रम् अथाग्रयणाग्रम्
औदुम्बरमुलूखलं सर्वौषधस्य                   अपूर्व          11-1-4.              33
       पूरयित्वाऽवहन्ति, 
       अथैतदुपदधाति
औदुम्बरस्सोमचमसो दक्षिणा,                  अपूर्व          10-3-19.            16,26,39  
       स प्रियाय सगोत्राय
       ब्रह्मणे देय:     
औदुम्बरो यूपो भवति                         नियम          1-2-2.              10,20,22,30	
	                                                                       31,53  कण्वरथन्तरं पृष्ठं भवति                      अपूर्व           9-2-15;                  50,51
                                                          10-4-23. 
 
      विधिवाक्यानि.                       विधिभेद:.        आकारनिर्देश:.       पृटम्.
कृष्णलं श्रपयति                             अपूर्व            8-1-9             14
                                                           10-1-1.
क्रीते सोमे मैत्रावरुणाय दण्डं                  अपूर्व            4-2-6.            12
       प्रयच्छति  
खादिरो यूपो भवति                           नियम          10-7-14.           6,7
चित्रया यजेत पशुकाम:                        अपूर्व           1-4-3.             4
ज्योतिष्टोमेन स्वर्गकामो यजेत                  अपूर्व           2-2-1;             8
                                                           4-4-12.
त एवास्मै सजातान् प्रय-                      अर्थवाद:                            7                                     
       च्छन्ति ग्राम्येव भवति             	
तावब्रूतामग्नीषोमौ                             परिसंख्या-      2-2-4;             7,8,45	
                                            संकीर्णापूर्व      10-8-16. 
                                             विधि:         
तं त्रिरात्रेण (?)                               अपूर्व                             4,13
तं द्विरात्रेण                                   अपूर्व           2-3-10           4,13
त्रेधा तण्डुलान् विभजेत्                         अपूर्व          6-5-1.            13,26,44
दण्डी प्रैषानन्वाह                              परिसंख्या       4-2-6;            11,12,19,58  	                                                    10-2-30.    
दधि मधु घृतमापो धाना:                        अपूर्व          1-4-3.             4 
दध्ना जुहोति                                  अपूर्व          4-3-3.             35  
दर्शपूर्णमासाभ्यां स्वर्गकामो-                     अपूर्व          2-2-2;             8 
       यजेत                                                4-4-11.
दीक्षा सोमस्य                                 परिसंख्या       3-7-5             58,68
दीक्षितो न जुहोति                             अपूर्व           10-87.            13,56,62,63
द्यावापृथिव्य एककपाल:                        अपूर्व                              43,51
द्वे आहवनीये जुहोति 		                अपूर्व                              7,8,18   
                                            परिसंख्या        (32.)             
न तु कांस्यस्य तापनम्                        परिसंख्या        (अपूर्व 38)           13,33,37
न तौ पशौ करोति	                       अपूर्व            10-8-2.           13,22,56,62                                                
	                                     परिसंख्या        (32.)                     63,67
	

        विधिवाक्यानि.                        विधिभेद:.         आकरनिर्देश:.      पुटम्.                
न नीलवसनं धार्यं न भूपालैरनुत्सवे              परिसंख्या                           13
न सुरां पिबेत्                                 नियम                              56 
न हिंस्यात् सर्वा भूतानि                        नियम                              55,56,62,63,
नातिरात्रे षोडशिनं गृह्णाति                     अपूर्व             4-1-2.               13,56,62,63
नानृतं वदेत्                                   नियम             1-1-6;(कौस्तु)    56,62       
                                                               1-2-4.
पञ्च पञ्नखा                                 परिसंख्या           1-2-4.         23,55,56,61,63           
पत्नीसंयाजान्तान्यहानि संतिष्ठन्ते                नियम              9-1-9.             
पत्नीसंयाजान्तोऽग्नीषोमीय स्सन्तिष्ठते            अपूर्व                              65                 
परिधौ पशुं नियुञ्जीत                          नियम              10-3-3.        28,47,42 
पुरोडाशं प्रथयति	                        नियम                             46,51
पृष्ठैरुपतिष्ठते                                 अपूर्व               7-3-1.        34
पृष्ठ्यष्षडहो बृहद्रथन्तरसा मा कार्य:             अपूर्व               20-6-3.       14,26,48,54  
प्राजापत्यं घृते चरुं निर्व-                       अपूर्व               8-1-9;        16  
पेच्छतकृष्णलमायुकाम:                                            10-1-1.
प्रातर्जुहोति                                   परिसंख्या           11-2-1.       60
बृहत्पृष्ठं भवति                               नियम               10-6-6;       9,15,19,33	
                                              	               10-7-14.
भिन्ने जुहोति                                  अपूर्व               6-4-4;        43 
	                                                         6-5-15.
य एवं विद्वानग्निं चिनुते                        अपूर्व               2-3-10.       4
यजुर्युक्तं रथमध्यर्यवे ददाति                     नियम              10-3-21.      46,40
यज्जुह्वां गृह्णाति प्रयाजेभ्यस्तत्                नियम                             11,20,46,50,
                                                                              62,68
यदाहवनीये जुहोति                            अपूर्व                             7,32
यदि बृहत्सामा  	                       परिसंख्या            2-3-1.       5,29,33 
	
       विधिवाक्यानि.                         विधिभेद:.          आकरनिर्देश:.    पुटम्.
यदि रथन्तरसामा सोम:                        परिसंख्या            2-3-1.       5,14,29,33,       	                                                                       47,58,68   
यदि सोमं न विन्देत् पूती-                      नियम               6-3-13.      17,27,30,31,
कानिभिषुणुयात्                                                                 46,51
यदुपभृति प्रयाजानुयाजेभ्यस्तत्                  नियम                             11,20,   
यद्योन्यां तदुत्तरयोर्गायति                       नियम               7-2-1.        12,15,2646,50
यवैर्यजेत                                     नियम                             10,20,53
यावज्जीवं दर्शपूर्णमासाभ्यां                      अपूर्व                             9
यजेत
यावज्जीवमग्निहोत्रं जुहोति                      अपूर्व                             4,63,66,67
ये मध्यमा: स्युस्तानग्रय...                       अपूर्व               6-5-1.        40   
    ...ये स्थविष्ठा:...येऽणिष्ठा:... ... 
रथन्तरं पृष्ठं भवति                             नियम              10-6-6;       9,15,33
                                                                10-7-14.
रथन्तरे प्रस्तूयमाने संमीलयेत्                    अपूर्व               9-2-14.       47
वसन्ते वसन्ते ज्योतिषा यजेत                    अपूर्व               6-2-11.       9 
वाग्वा एषा यदैन्द्रवायवाग्र                       परिसंख्या           10-5-17.      60,68
       ग्रहा गृह्यन्ते
वेद्यां हवींषि आसादयति                         अपूर्व               3-7-1.        28,52
वैश्वदेवीं सांग्रहणीं निर्वपेद्ग्रा                     अपूर्व               4-4-4.        7,8,18
       मकाम:
व्रीहिभिर्यजेत                                   नियम              1-1-6.        10,20,46,52
व्रीहीनवहन्ति                                   नियम              2-1-4;        3,5,6,8,13,18,
                                                                 3-2-4.        25,36,40,46,
                                                                               49,52,61,64
व्रीहीन् प्रोक्षति                                  अपूर्व               2-1 5.       3,11,23,31,42

       विधिवाक्यानि.                        विधिभेद:.           आकरनिर्देश:.    पुटम्.       
शय्वन्ता प्रायणीया सन्तिष्ठते                  विधिरसाय-          10-7-10.       44,58,60,64
                                           नमते अपूर्व
                                           प्राचीनपक्षे
                                           परिसंख्या
शताग्निष्टोमं भवति शतोक्थ्यं                  अपूर्व               8-3-4.         61  
       भवति
श्येनचितं चिन्वीत स्वर्गकाम:                   अपूर्व              10-8-11.       4
षडहा भवन्ति चत्वारो भवन्ति                  अपूर्व              8-3-3.         61,68
षोडश्युत्तरे                                  परिसंख्या          10-5-13.       14
सप्तदशसामिधेनीरनुब्रूयात्                     अपूर्व              10-8-9.        9,10
                                           परिसंख्या 
स प्रियाय सगोत्राय ब्रह्मणे देय:                अपूर्व              10-3-19.       49,61
स ब्रह्मणे देय:                               अपूर्व              10-3-18.       17,49,54,61
सर्वस्त्रिवृद्भवति                              अपूर्व                              61
सर्वस्मै वा एतद्यज्ञाय गृह्यते                    अपूर्व              10-8-15.       11,20
सर्वेभ्य: कामेभ्यो ज्योतिष्टाम:                  अपूर्व                              8,13,48  
सर्वेभ्य: कामेभ्यो दर्शपूर्णमासौ                  अपूर्व                             8,13
सर्वं ब्रह्मणे परिहरति                         अपूर्व              10-2-5.        26,39,49,61,
                                                                             68
सर्व: पञ्चदश                               अपूर्व                              61
सायं जुहोति                                परिसंख्या           11-2-1.        60,68
सृष्टीरुपदधति                               नियमसंकी-         1-4-17.        45
                                           र्णापूर्वविधि: 
सेतुं दृष्ट्वा समुद्रस्य ब्रह्महत्यां                 अपूर्व                              43
       व्यपोहति   
स्वाध्यायोऽध्येतव्य:                            नियम              1-2-1.        8
(अग्नये) स्विष्टकृते समवद्यति                   परिसंख्या          12-3-2.       11
हिरण्यगर्भस्समवर्तताग्र इत्या-                   नियम              10-3-2.       17,27,28,30
       घारयति                                                                31,41,47,5054
हीषिति वृष्टिकामाय निधनं                     नियम              2-2-13.       46 
   कुर्यात् ऊर्गित्यन्नद्यकामा-
   य ऊ इति स्वर्गकामाय 
                                          --->0<---  

                                         शोधनिका।
                                         --->0<---

       पु.           पं.              अपशुद्धम्.                शुद्धम्
       8            23              वाक्यासद्भावे              वाक्यसद्भावे(?)
      12            17-18           त्रिचे                      तृचे
      14            24              अवभृत                     अवभृथ
      17            21              प्रयक्ता                      प्रयुक्ता
      29            23              बाधतं                       बाधितं
      33            14              पाक्षिक्येति                   पाक्षिक्येवेति।
      40            21              लक्ष्माऽव्याप्तयो               लक्ष्माव्याप्यो 
                                     --->0<---                                                                                                                                                                                                                           








                                                                                                        	
	











 













                                       
