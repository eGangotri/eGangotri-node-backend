1.1
हरिः ओम् । चित्रो ह वै गार्ग्यायणिर्यक्ष्यमाण आरूणिं वव्रे।।1।।
B.1.1
"श्रीमद्रङ्गरामानुजमुनीन्द्रानुगृहीता"
प्रकाशिका
" अतसीगुच्छसच्छायमञ्चितोरस्स्थलं  श्रिया  ।"
"        अञ्जनाचलश्रृङ्गारमञ्जलिर्मम  गाहताम्  ।।"
"        व्यासं  लक्ष्मणयोगीन्द्रं  प्रणम्यान्यान् गुरूनपि  ।"
"        कौषीतकि(की)श्रुतिव्याख्यं  करवाणि यथामति ।।"
"प्र. - अर्चिरादिगति  तत्प्राप्यदेशविशेष  तद्विशिष्ट ब्रह्मानुभव  प्रकारोपदेशाय आख्यायिकेयमारभ्यते"
- चित्रो ह - - वव्रे । नाम्ना चित्रः गार्ग्यस्यापत्यं गार्ग्यायणिः क्षत्रियः आरुणिं
गौतमं याजनाय प्रार्थितवान् इत्यर्थः ।। 1 ।।
1.2
स ह पुत्रं श्वेतकेतुं प्रजिघाय,  याजयेति  ।। 2 ।।
B.1.2
"स---याजयेति । स तु श्वेतकेतुनामानं पुत्रं, त्वमेव गत्वा याजयेति प्राहिणोत् प्रेषितवान् इत्यर्थः ।। 2 ।।"
1.3
तं  हासीनं पप्रच्छ, गौतमस्य  पुत्र ! अस्ति  संवृतं  लोके यस्मिन्
मा  धास्यस्यन्यमहो  वाऽध्वा  तस्य  [ यस्मिन् ? ]  लोके  धास्यसीति
।। 3 ।।
B.1.3
"तं ---धास्यसीति । हे गौतमपुत्र ! यस्मिन् लोके मां वा अन्यं वा यज्ञाद्यनुष्ठापनेन"
स्थापयिष्यसि, तस्मिन् लोके रहस्यंमुपदेश्यं किञ्चिदस्ति किम? यस्मिन् लोके मां स्थापयितुमिच्छसि,
"तसयाध्वा वा कश्चिदस्ति किमित्यर्थः ।। 3 ।।"
1.4
स  होवाच,  नाहमेतत्  वेद, हन्ताचार्यं  पृच्छानीति । स ह  पितरमासाद्य  पप्रच्छ ।। 4 ।।
B.1.4
"प्र. -  स ---- पप्रच्छ । स्पष्टोऽर्थः ।। 4 ।।"
1.5
इति ह  माऽप्राक्षीत् , कथं  प्रतिब्रवाणीति  ।। 5 ।।
B.1.5
"प्र. -   इति ह --- प्रतिब्रवाणीति । इतीत्येतत् उक्तार्थप्रकारवचनम् । एवंप्रकारेण"
मां पृष्टवान् , कथमस्योत्तरं  ददामीति ।। ( 5 )
1.6
स  होवाच , अहमप्येतन्न वेद । सदस्येव  वयं  स्वाध्यायमिधीत्य  हवामहे  यन्नः परे ददति
, एह्मुभौ  गमिष्याव इति  ।। 6  ।।
B.1.6
"प्र. -   स  ह ---- गमिष्याव   इति अहमपि न जाने । गुरुं रहसि"
गत्वा  रहस्यान् अर्थान्  पृष्ट्वा सदस्येव स्वाध्यायमधीत्य परे यजमानाय यत् द्रव्यं
होतव्यमिति  प्रयच्छन्ति, तत् जुहुमः । अस्माकं रहस्यार्थपर्यन्तज्ञानं नास्ति ।त्वमप्यागच्छ
। आवाभ्यां गत्वा स प्रष्टव्य इत्यर्थः ।। 6 ।।
1.7
स  ह  समित्पाणिश्चित्रं  गार्ग्यायणिंप्रतिचक्रमे, उपायानीति ।। 7 ।।
B.1.7
"प्र. -  स ... उपायानीति । समिद्भारहस्तस्सन् चित्रनाम्नः क्षत्रियस्य  समीपे, शिष्यस्सन्"
उपगच्छामीति प्रववृते ।। 7 ।।
1.8
तं  होवाच - ब्रह्मार्ध्योऽसि  गौतम !  यो न मानमुपागाः । एहि व्येव त्वा ज्ञापयिष्यामीति ।। 8 ।।
B.1.8
"प्र. -   तं ..... ज्ञापयिष्यामीति । यस्त्वमभिमान नोपागाः =  त्यक्ताभिमान एव सन्"
शिष्योऽहमित्यागतोऽसि , स त्वं ब्रह्मार्ध्योऽसि । ब्रह्मत्वेन = ब्राह्मणत्वेन
अर्ध्योऽसि पूज्योऽसि । ब्राह्मणस्त्वं क्षत्रियेण मया उपनीय शिष्यभावं प्रापयितुमयोग्यः
"। तूष्णीमेवाऽऽयाहि, त्वां ब्रह्म विज्ञापयिष्यमि इति ।। 8 ।।"
1.9
स  होवाच - ये वै के चास्माल्लोकात्  प्रयन्ति, चन्द्रमसमेव  ते सर्वे गच्छन्ति ।। 9 ।।
B.1.9
"प्र. -  स  ह ...... गच्छन्तीति । ये केचन इष्टापूर्तादिकारिणः विद्वांसश्च, ते सर्वे"
चन्द्रमसं गच्छन्तीत्यर्थः। इयांस्तु विशेषः -- इष्टादि कारिणस्तु धूमरात्र्यपरपक्षदक्षिणायनपितृलोकाकाशक्रमेण
चन्द्रमसमायान्ति । विद्वांसस्तु  अर्चिर्दिनपूर्वपक्षोदगयनसंवत्सरवायुलोकादित्यक्रमेण
चन्द्रमसमुपयान्तीति ।
"इदञ्च वाक्यं तृतियाध्याये वैराग्यपादे चिन्तितम्"
। तत्र हि --   अनिष्टादिकारिणामपि च श्रुतम् (ब्र- सू- 3-1-12) । ये वै के चास्माल्लोकात्
प्रयन्ति चन्द्रमसमेव ते सर्वे गच्छन्ति त्यविशेष श्रवणात् इष्टादिकारिणामिव अनिष्टादिकारिणामपि
चन्द्रप्रात्पिरस्त्येवेत्यर्थः । तर्हि सुकृतकारिणां दुष्कृतकारिणा़ञ्च चन्द्रप्राप्तिसत्वे,
को विशेष इत्यत्राह संयमने त्वनुभूयेतरेषामारोहावरोहौ तद्गतिदर्शनात् (ब्र.स.3-1-13)
तुशब्दः शङ्कां व्यावर्तयति ।
"संयमने = यमशासने सति इतरेषां  अनिष्टादिकारिणां यमयातनाः अनुभूय चन्द्रारोहावरोहौ"
। अयं लोको नास्ति पर इति मानी पुनः पुनर्वशमापद्यते मे ( कठ. उ. 3.2.6 ] इति अनिष्टादिकारिणां
यमवश्यतादर्शनात् । स्मरन्ति च
{ ब्र. सू. 3.1.14 }  सर्वे चैते वशं यान्ति यमस्य भगवन् किल { वि. पु. 3.6.7} इति यमवश्यतास्मरणात्
। अपि सप्त { ब्र.सू.3.1.15 } पापकृतं
गन्तव्यत्वेन रौरवादीन् सप्त नरकानपि स्मरन्ति । ननु सप्तसु लोकेषु गच्छतां कथं यमसदनप्राप्ति
? तत्राह-- तत्रापि तद्व्यापारादविरोधः [ ब्र.सू.3.1.16 ] तेष्वपि सप्तषु यमाज्ञयैव
गमनादविरोधः । अतः अनिष्टादिकारिणामपि यमलोकं प्राप्य स्वकर्मानुरूपं यातनाश्चानुभूय
पश्चात् चन्द्रारोहावरोहौ स्तः ।
"इति प्राप्ते उच्पते --- विद्याकर्मणोरिति त् - प्रकुतत्वात् [ब्र.सू.3.1.17] तु शब्दः"
शङ्कानिवृत्त्यर्थः । देवयानपितृयाणे हि फलभूते विद्याकर्मणोरित्यवसीयते । तद्य इत्थं
विदुर्ये चेमेऽरण्ये श्रद्धा तप इत्युपासते तेऽर्चिषमभिसंभवन्ति, अथ य इमे ग्रामे
इष्टापूर्ते दत्तमित्युपासते, ते धूममभिसंभवन्ति [ छां उ.5.10.1,3] इति विद्याकर्मणी
प्रकृत्य हि देवयानपितृयाणे आम्नायेते । अतो विद्याकर्मविधुरेष्वनिष्टादिकारिषु देवयानपितुयाणा
- संभवात् न चन्द्रप्राप्तिः । ये वै के चास्माल्लोकात् प्रयन्ति इष्टादिकारिसर्वविषयं नेतव्यम् ।
नन्वनिष्टादिकारिणां चन्द्रप्राप्त्यभावे पञ्चमाहुत्यसंभवात् शरीरारम्भ एव नोपपद्यते
। तत्राह न तृतीये तथोपलब्धेः [ब्र.सू.3.1.18] । तानीमानि क्षुद्राण्यसकृदावर्तीनि भूतानि
भवन्ति जायस्व म्रियस्वेत्येतत् तृतीयं स्थानम् [छां.उ.5.10.8] इति तृतीयस्थानशब्दितानामनिष्टादिकारिणां
क्षुद्रजन्तूनां न पञ्चमाहुत्यपेक्षा । तथा ह्युपलभ्यते, तेनासौ लोको न संपूर्यते [छां.उ.5.10.8]
इति । तृतीयस्थानेन हि असौ चन्द्रलोको न प्राप्यत इति हि तस्यार्थः ।
"स्मर्यतेऽपि च लोके ( ब्र.सू.3.1.19 ) केषाञ्चित् पुव्यकर्म - णामपि"
द्रपदीधृष्टद्युम्नप्रभृतीनां पञ्चमाहुत्यनपेक्षयैव देहारम्भो भारतादिषु स्मर्यते ।
दर्शनाच्च ( ब्र.सू.3.1.20 )
"तेषां खल्वेषां भूतानां त्रीण्येव बीजानि भवन्ति आण्डजं जीवजं उद्भिज्जम््    ( छां.उ.6.3.1"
) इति श्रुत्युपात्ताण्डज जीवजोद्भिज्जलक्षणभूत जाति मध्ये केषाञ्चिदुद्भिज्जानां वृक्षादीनां
पञ्चमाहुत्यनपेक्षा लोके दृष्टा । ननु तेषां खल्वेषां भूतानां त्रीण्येव इत्यवधारणं
नोपपद्यते । स्वेदजानामत्रानु  पात्तत्वात् ।
तत्राह-तृतीयशब्दावरोधः संशोकजस्य (ब्र.सू.3-1-21) संशोकजस्य = स्वेदजस्यापि आण्डजं
उद्भिज्जम् इत्यत्र तृतीयेनोद्भिज्जशब्देनावरोधः = संग्रहो विद्यत इत्यर्थः अतः केवलपापकर्मणां
"चन्द्रप्राप्तिर्न भवतीति स्थितम् । प्रकृतमनुसरामः ।।9 ।।"
1.10
तेषां प्राणैः पूर्वपक्ष आप्यायते । तानपरपक्षेण प्रजनयति ।। 10 ।।
B.1.10
"प्र. - तेषां ..... प्रजनयति । तेषाम् - इष्टादिकारिणां प्राणैः -इन्द्रियैः मनोहस्तदि"
इन्द्रियजन्य दानहोमादिभिः पूर्वपक्षे चन्द्रः आप्यायते - संवर्ध्यते । ओ प्यायी वृद्ध
(धा.पा. 488) इति हि धातुः । अग्नौ हुत़ञ्च दत्तञ्च सर्वं सोमगतं भवेत् इति स्मरणात्
। तान् - इष्टादिकारिणः अपरपक्षेण - पञ्चदशभिर्दिनैः प्रजनयति - ग्राहयति । स्वावयवभूताः
कलाः आशयतीत्यर्थः । कलाभिस्तर्पणं करोतीति यावत् । पुरोवातो गाः प्रजनयति इत्यत्र प्रजनयतीत्यस्य
गन्धं ग्राहयतीत्यर्थपरत्वदर्शनाद् इहापि  प्रजनयतीत्यस्य ग्राहयतीत्यर्थ उपपद्यते ।
अपरपक्षेनेति पाठे णत्वाभावश्छान्दसः
1.11
अपरपक्षेनेति  एतद्वै स्वर्गस्य लोकस्य द्वारं यश्चन्द्रमाः ।। 11 ।।
B.1.11
"प्र. -    एतद्वै ..... यश्र्चन्द्रमाः ।.... स्वर्गस्य लोकस्य भगवल्लोकस्य द्वारं"
दौवारिकप्राय इत्यर्थः ।। 11 ।।
1.12
तं यः प्रत्याह, तमतिसृजते । य एनं न प्रत्याह, तमिह वृष्टिर्भूत्वा
वर्षति । स इह कीटो वा पतङ्गो वा शकुनिर्वा शार्दूलो वा सिंहो वा मत्स्यो
वा परस्वान् वा पुरुषो वाऽन्यो वैतेषु स्थानेषु प्रत्याजायते ।। 12 ।।
B.1.12
प्र.  -  तं यः प्रत्याह तमतिसृजते । य एनं न ....... प्रत्याजायते
चन्द्रः स्वप्रश्नस्य यः सदुत्तरं प्रयच्छति, तमतिसृजते - भगवल्लोकगमनाय तमनुजानाति
। यस्तु प्रतिवक्तुमशक्तः, तम् अविद्वांसम्, यावत्संपातमुषित्वा अथैतमेवाध्वानं पुनर्निवर्तन्ते
यथेतमाकाशमाकाशाद्वायुम् । वायुर्भूत्वा धूमो भवति अभ्रं भवति ।। अभ्रं भूत्वा मेघो
भवति । मेघो भूत्वा प्रवर्षति । त इह व्रीहियवा  ओषधिवनस्पतयस्तिलमाषा इति जायन्ते ।
[ छां.उ.5-10-5,6 ] तद्य इह रमणीयचरणा अभ्याशो ह यत् ते रमणीयां योनिमापद्येरन् ब्राह्मणयोनिं
वा क्षत्रिययोनिं वा वैश्ययोनिं वा । य इह कपूयचरणा अभ्याशो ह यत् ते कपूयां योनिमापद्येरन्
श्वयोनिं वा सूकरयोनिं वा चण्डालयोर्नि वा ।।
[ छां.उ.5-10-7 ] इति श्रुत्यर्थोडत्रा - नुसन्धेयः । परस्वान् - पशुविशेषः
। एतेषु स्थानेषु जायते ।। 12 ।।
1.13
यथाकर्म यथाविद्यं तमागतं पृच्छति, कोऽसीति तं  प्रतिब्रूयात् ।। 13 ।।
B.1.13
"प्र. - यथाकर्म ........ कोऽसीति । इष्टादिकर्मानुसारेण वा ब्रह्मविद्यानुसारेण वा"
आगतं पुमांसं पृच्छति कोऽसीति । तं प्रतिब्रूयात् । तं वक्ष्यमाणप्रकारेण यः प्रतिब्रूयात्,
तमतिसृजत इत्युत्तरेणान्वयः ।। 13 ।।
1.14
विचक्षणादृतवो रेत आभृतं पञ्चदशात् प्रसूतात् पित्र्यावतस्तस्मात्  ।। 14 ।।
B.1.14
प्र. - प्रतिवचनप्रकारमाह विचक्षणात् ......... तस्मात् । मासादिकालपरिच्छेदकत्वात्
चन्द्रस्य ऋतुशब्देन संबोधनम् । एकस्मिन् औपचारिको बहवचनप्रयोगः । दिवसपूर्वपक्ष उत्तरायणादिलक्षण
कालाभिमानिदेवतासाहित्याभिप्रायेण वा ऋतव इति बहवचनप्रयोगः । हे ऋतवः
! कालप्रवर्तकाः इत्यर्थः पित्र्यावतः पितुः कर्म पित्र्यं निषेकादि । तद्वान् । छान्दसो
मतैः दीर्घः निषेकादिकर्तुः विचक्षणात् तस्मात् प्रसूतात् । प्रसूतम् उत्पन्नम् । सुपां
सुलुक् इत्यदिना आदेशः । पञ्चदशम् = पञ्च दशाः - अवस्थाः यस्य तत् पञ्चदशम् । श्रद्धासोमवृष्ट्यन्नरेतोरूपावस्थापञ्चकयुक्तम्
अभृतं शोणितेन संभृतं रेतोऽस्मि । रेतश्शरीरकोऽहमित्यर्थः । अनेन पञ्चाग्निविद्याप्रकारोपन्यासात्
स्वस्य प्रकृतिविविक्तात्मस्वरूपमुपन्यस्तं भवति।। 14 ।।
1.15
पुंसि कर्तरि मेरयध्वम् । पुंसा कर्त्रा मातरि मा निषिक्तम् ।। 15 ।।
B.1.15
"प्र. - हे ऋतवः ! यूयमितः परं निषेककर्तरि पुंसि रेतोरूपतया अवस्थानाय मेरयध्वम् -"
मा प्रेषयत । प्रेषणं मा कुरुतेत्यर्थः । उत्तरत्र मा इत्यस्य अत्राप्यनुषङ्गः पुंसा
निषेककर्त्रा मम शरीरपरिग्रहाय ( मातरि मा निषिक्तम् ) - निषेकं मा कुरुत । छान्दसः शपो लुक् ।। 15 ।।
1.16
स  जायमुपजायमानो द्वादशत्रयोदशोपमासः ।। 16 ।।
B.1.16
प्र. - सोऽहं जायं - जनित्वा - आभीक्ष्ण्ये णमुल् गर्भे गर्भे जनित्वा जनित्वा उपजायमानः
गर्भात् निर्गच्छन् द्वादश त्रयोदशो वा उपमासः अन्तिममासो यस्य सः द्वादशत्रयोदशोपमासः
- यद्यपि मनुष्याणां गर्भे दशैव मासाः, अथापि योनिविशेषेषु द्वादशत्रयोदशमासपर्यन्तस्थितिरस्तीति
तथोक्तम् । द्वादश वा त्रयोदश वा मासान् गर्भे उषित्वेत्यर्थः ।। 16 ।।
1.17
द्वादशत्रयोदशेन पित्राऽऽसं तद्विदेऽहं  प्रति तद्विदेऽहम् ।। 17।।
B.1.17
"प्र. - अहं द्वादशेन वा त्रयोदशेन वा मासेन पित्रा आसं - प्रादुरासम् । पितृशब्दो मातुरप्युपलक्षकः"
। तद्विदे प्रति तद्विदे । अत्र तच्छब्दः पूर्वेक्तरेतःपरामर्शी । तद्विदे - रेतिस्सचे
। तद्विदे प्रति = प्रतिरेतस्सिक् - पुरुषमित्यर्थः । चतुर्थी तादर्थ्यार्था । तेषां
पितृणां शेषभूत एवासमित्यर्थः ।। 27 ।।
1.18
तन्मा ऋतवो मर्त्यव आभरध्वम् ।। 18 ।।
B.1.18
"प्र. -  हे ऋतव इति पूर्ववत् संबोधनम् । तत् - तस्मात् कारणात् मर्त्यवे - मृत्यवे"
जननमरणलक्षणसंसाराय मा आभरध्वम् - इतः परं मा समर्पयत ।। 18 ।।
1.19
तेन सत्येन तपसर्तुरस्म्यार्तवोऽस्मि कोऽस्मि त्वमस्मीति ।। 29 ।।
B.1.19
"प्र.  - तत्र हेतुमाह - तस्मान्न्यासमेषां तपसामतिरिक्तमाहरिति [     ] श्रुतेः तच्छरणवरणलक्षणेन"
तपसा प्रसन्नेन तेन सतयेन - परमात्मना अनुगुहीतस्सन् ऋतुरस्मि - मासर्तुसंवत्सरयुगात्मककालरूपोऽहमस्मि
। आर्तवोऽस्मि- तत्तत्कालवर्तिपदार्थरूपोऽप्यहमस्मि । कोऽस्मि - चतुर्मुखोऽप्यहमस्मि
। त्वमस्मि - त्वमप्यहमेवास्मि । अत्र अहंशब्दः अहं मनुरभवं सूर्यश्च  (ऋग्वेद.सं.4-26-1)
इति वामदेववाक्यवत् तं मामायुरमृतमित्युपास्स्व (    ) इति इन्द्रवाक्यवच्च स्वात्मभूतपरमात्मपरः
।। साक्षात्कृतसर्वैकात्म्योऽहमस्मीत्यर्थः ।। 19 ।।
1.20
तमतिसृजते  ।। 20 ।।
B.1.20
प्र.  - तमतिसृजते - एवं यः प्रतिब्रूयात्, तं ब्रह्मवित्त्वेन ब्रह्मलोकगमनार्हतां
ज्ञात्वा गमनाय अनुजानातीत्यर्थः ।। 20 ।।
1.21
स एतं  देवयानं पन्थानमापद्याग्निलोकमागच्छति स वायुलोकं स
वरुणलोकं स आदित्यलोकं स इन्द्रलोकं स प्रजापतिलोकं स ब्रह्मलोकम् ।। 21 ।।
B.1.21
"प्र. - एवं ब्रह्मविच्चन्द्रमस्संवादप्रकारं प्रदर्श्य आदित आरभ्य अर्चिरादिगतिक्रममुपदिशति"
। सः - ब्रह्मवित् देहवियोगकाल एव सुकृतदुष्कृते विधूय देवयानमार्गं आपद्य - अवलम्ब्य
अग्निलोकमागच्छति । तेऽर्चिषमभिसंभवन्ति [छां -3.5.10.1] इति अर्चिश्शब्दितस्याग्नेः
देवयानमार्गप्रथमपर्वत्वश्रवणात् प्रथमतः अग्निलोकप्राप्तिरुपपन्ना । स वायुलोकम् -
यद्यप्यत्राग्निलोकानन्तरं वायुलोकं श्रूयते, तथापि श्रुत्यन्तरे अर्चिषोऽहरह्न आपूर्यमाणपक्षमापूर्यमाणपक्षात्
यान् षण्मासानुदङ् आदित्य एति मासेभ्यो देवलोकम् [ छां.उ.4.15.5.] इति देवलोक निर्दिष्टस्य
वायुलोकस्य उदगयनादूर्ध्व श्रवणात् उदगयनादूर्ध्वमेव वायुलोको निवेश्यः । तत्राप्युदगयनादूर्ध्वं
छान्दोग्ये, मासेभ्यः संवत्सरम् इति श्रवणात् अधिक कालानां न्यूनकालादूर्ध्वं निवेशस्य
अह्न आपूर्यमाणपक्षम् आपूर्यमाणपक्षात् यान् षण्मासानुदङ् आदित्य एति इत्यत्र दृष्टत्वात्
उदगयनापेक्षया अधिककालस्य संवत्सरस्य तदूर्ध्वनिवेशः सिद्धः ।
स वायुलोकं स वरुणलोकं स आदित्यलोकं स इन्द्रलोकं स प्रजापतिलोकमितीदं वाक्यं
अर्चिरादिपादे चिन्तितम् । संवत्सरात् आदित्यमादित्यात् चन्द्रमसम् इति छान्दोग्ये यदा
वै पुरुषोऽस्माल्लोकात् प्रैति स वायुलोकमागच्छति । स तत्र विजिहीते यथा रथचक्रस्य
खम् । तेन स ऊर्ध्वमाक्रमते । स आदित्यमागच्छति । तस्मै स तत्र विजिह्रीते यथा डम्बरस्य
खम् तेन स ऊर्ध्वमाक्रमते । स चन्द्रमसमागच्छति [ बृ.उ.7-10-1 ] इति बृहदारण्यके च श्रुतत्वात्
संवत्सरादूर्ध्वं चन्द्रमसः प्रागादित्यस्य निवेशः सिद्धः । तत्र च वरुणेन्द्रप्राजापतीनामपि
पठितानां पाठार्थवत्त्वाय क्वचिन्निवेशे कर्तव्ये, वायुलोकं वरुणलोकमिति पाठक्रमानुसारेण
वायोरूर्ध्वं वरुणो निवेशयितव्यः । इन्द्रप्रजापति अपि तदनन्तरं निवेशयितव्यौ । न च,
आदित्यलोकम् इन्द्रलोकं प्रजापतिलोकमिति पाठक्रमादादित्यादूर्ध्वं चन्द्रात् प्रागेव
निवेशोऽस्त्विति वाच्यम् - आदित्यच्चन्द्रमसम् इति आदित्यादूर्ध्वं चन्द्रस्य श्रवणेन
तत्क्रमबाधप्रसङ्गात् । न च  चन्द्रादूर्ध्वं तयेर्निवेशोऽस्त्विति वाच्यम् - चन्द्रमसो
विद्युतम् इति श्रतिक्रमबाधप्रसङ्गात् । ननु देवलोकादादित्यम् इति देवलोकशब्दितवायोः
आदित्यस्य च क्रमस्य श्रुतत्वात् तत्रेन्द्रप्रजापत्योः निवेशे तत्क्रमभङ्गः स्यादिति
चेन्न -- वाय्वादित्ययोः अन्तराले वरुणस्य निवेशनीयत तेनैव वाय्वावादित्ययोरानन्तर्यस्य
भग्नतया तत्रैवेन्द्रप्रजापत्योरपि निवेशः । अतश्च वरुणेन्द्रप्रजापतीनां त्रयाणामपि
वाय्वादित्ययोरन्तराल एव निवेशोऽस्त्वति पाप्ते- उच्यते - तटितोऽधि वरूणः संबन्धात्
। [ ब्र. सू.4-3-3 ] तटित ऊर्ध्वं वरुणस्य निवेशः । कुतः ? संबन्धात् । विद्युद्वरुणयोः
द्वयोरपि मेघोदर - वर्तित्वरूपसंबन्धसत्त्वात् विद्युत ऊर्ध्वं वरुणस्य निवेशः । ततः
परस्तात् इन्द्रप्रजापत्योर्निवेशः । तथा हि सति, देवलोकादादित्यमादित्याच्चन्द्रमसं
चन्द्रमसो विद्युतम् इति निबद्धोऽपि क्रमो न बाधितो भवति । न चैवं विद्युत ऊर्ध्वं
वरुणेन्द्रप्रजापतीनां निवेशे तेषामेव ब्रह्मगमयितृत्वेन, तत्पुरुषोऽमानवः स एनान्
ब्रह्म गमयति [ छां.उ.4-15-5-6 ] इति वैद्युतपुरुषस्य ग्मयितृत्वंश्रुतं विरुद्धचेति
वाच्यम् - वरुणेन्द्रप्रजापतीनाम् गमयितृत्वेऽपि वैद्युतपुरुषस्याप्यनुग्राहकतया गमयितृत्वसंभवादिति
स्थितम् । प्रकृतमनुसरामः ।। 12 ।।
1.22
तस्य हवा एतस्य बह्मलोकस्यारो  ह्रदः । मुहूत्रः यष्टिहाः ।।22।।
B.1.22
प्र. - तस्य - ब्रह्मलोकस्य समीपे अरसंज्ञको ह्रदः । छान्दोग्ये, अरश्च ह वै ण्यश्चार्णवौ
बह्मलोके ऐरम्मदीयं सरः [ छां.उ.8-5 ] इति सरस्त्रयमुक्तम् । ततः परस्तादविदूरे मुहूर्तसंज्ञकाः
यष्टिहाः । यष्टिभिः अबह्मविदो गन्तृन् घ्नन्तीति यष्टिहाः ।। 22 ।।
1.23
विरजा नदी ।। 23 ।।
B.1.23
"प्र. - विजरेति संज्ञावती नदी । विरजा नदीत्यपि पाठोऽस्ति । जरारजोविरोधित्वात् विजरा"
विरजेत्युच्यते ।। 23 ।।
1.24
तिल्यो वृक्षः ।। 24 ।।
B.1.24
"प्र. - ततोऽविदूरे तिल्यसंज्ञको वृक्षः । छान्दोग्ये, तदश्वत्थः सोमसवनः []  इति सोमसवन"
- संज्ञकोऽश्वत्थो वृक्ष उक्तः ।। 24 ।।
1.25
सालज्यं संस्थानं ।। 25 ।।
B.1.25
"प्र. - सालज्यनामकं संस्थानं = स्थानीयम् । स्थानीयं निगमोऽन्यत्तु यन्मूलनगराद्बहिः"
[ अ.2-2-1 ] इत्यमरः । सालेषु प्राकारेषु ज्या युद्धसाधनं यस्य तत् सालज्यम् ।। 25 ।।
1.26
अपराजितमायनम् ।। 26 ।।
B.1.26
"प्र. - अपराजिता पूः ब्रह्मण [ छां.उ.8-5-7 ] इति श्रवणात् अपराजितसंज्ञकमायतनं पुरमित्यर्थः"
। अब्रह्मविद्भिर्न जीयत इत्यपराजितम् ।।26।।
1.27
इन्द्रप्रजापति द्वारगोपौ ।। 27 ।।
B.1.27
प्र. - इन्द्रप्रजापति संज्ञकौ पट्टणद्वारपालकौ ।। 27 ।।
1.28
विभुप्रमितम् ।। 28 ।।
B.1.28
"प्र. - अत्र मण्टपमितिशेषः । विभुत्वेन अतिविस्तृतत्वेन प्रमितं  हिरण्मण्टपमित्यर्थः"
। प्रभुविमितं हिरण्मयम् [ छां.उ.8-5-7 ] इति छान्दोग्योक्तेः ।। 28 ।।
1.29
विचक्षणा आसन्दी ।।29।।
B.1.29
प्र. - विचक्षणसंज्ञका आसन्दी - धर्मादिपीठम् इत्यर्थः ।। 29 ।।
1.30
अमितौजाः पर्यङ्कः ।। 30 ।।
B.1.30
प्र. - अमितौजा नाम योगपर्यङ्कः ।। 30 ।।
1.31
प्रिया च मानसी प्रतिरूपा च चाक्षुषी पुष्पाण्यपचयतः ।। 31 ।।
B.1.31
"प्र. - मनोधिष्ठात्री नाम्ना प्रिया च, चक्षुरधिष्ठात्री नाम्ना प्रतिरूपा च पुष्पाणि"
अपचयतः कुसुमानि देव्यौ ।। 32 ।।
1.32
यतो वै च जगत्यम्बाश्चाम्बावयवा (सा) श्चाप्सरसोऽम्बया नद्यः । तमित्थंविदागच्छति ।। 32 ।।
B.1.32
"प्र. - तादृशब्रह्मलोकं एतादृशस्वरूपविदागच्छति ।। 32 ।।"
1.33
तं ब्रह्माह - अभिधावत मम यशसा विरजां वाऽयं नदीं प्रापत् । न वाऽयं जिगीष्यतीति ।। 33 ।।
B.1.33
"प्र. - यूयं तं ब्रह्मविदमागच्छन्तं अभिधावत - अभिगच्छत = प्रत्युत्थानं कुरुत । मम"
यशसा ममानुग्रहेणायं ब्रह्मवित् विरजां नदीं - विरजानदीसमीपं प्राप्तवान् । विरजानदी
संबन्धात् इतःपरं विरजामेष्यतीति परमात्मा अप्सरसः प्रतिवदति इत्यर्थः ।। 33 ।।
1.34
तं  पञ्च शतान्यप्सरसां प्रतिधावन्ति, शतं मालाहस्ताः, शतमञ्चनहस्ताः,
शतं चूर्णहस्ताः, शतं वासोहस्ताः, शतं फणहस्ताः, तं
ब्रह्मालङ्कारेणालंकुर्वन्ति । स ब्रह्मालङ्कारेणालंकृतो ब्रह्म विद्वान्
ब्रह्मैवाभिप्रैति ।। 34 ।।
B.1.34
प्र. - फणः - भूषणम् । ब्रह्मैवाभिप्रैति - ब्रह्मदर्शन उत्सुक एव भवति । नाप्सरस्संभाषणवासोभूषणादिषु
सादर इत्यर्थः । शिष्टं स्पष्टम् ।। 34 ।।
1.35
स आगच्छत्परं ह्नदम् । तन्मनसाऽत्येति । तमृत्वा संप्रतिविदो मज्जन्ति ।। 35 ।।
B.1.35
प्र. - तमृत्व - तं ह्नदं प्राप्य संप्रति - इदानीमपि विदः - ज्ञानिनः मज्जन्ति - स्नान्तीत्यर्थः ।। 35 ।।
1.36
स आगच्छति मुहूर्तान् यष्टिहान् । तेऽस्मादपद्रवन्ति ।। 36 ।।
B.1.36
प्र. - तमनिरुन्धानाः दूरतो गच्छन्तीत्यर्थः ।।
1.37
स आगच्छति विरजां नदीम् । तां मनसैवात्येति । तत् सुकृतदुष्कुते
धूनुते । तस्य प्रिया ज्ञातयः सुकृतमुपयन्ति, अप्रया दुष्कृतम् ।। 37 ।।
B.1.37
"प्र. - तत् - तदैवेत्यर्भः । अयञ्च तच्छब्दः नाव्यवहितविरजानद्यतिक्रमणकालवाची । अपि"
तु, ये वै के चास्माल्लोकात् प्रयन्ति इति वाक्यनिर्दिष्टप्रयाणकालवाची । इदञ्च वाक्यं
गुणोपसंहारपादे चिन्ततम् - कौषीतकिनामुपनिषदि, विरजां नदीं मनसा अत्येति तत् सुकृतदुष्कृते
धूनुते इति विरजानद्यतिक्रमणहेतुतया तदनन्तरभाविसुकृतदुष्कृतधूननश्रवणात् अश्व इव रोमाणि
विधूय पापं चन्द्र इव राहोर्मुखात् प्रमुच्य । धूत्वा शरीरमकृतं कृतात्मा ब्रह्मलोकमभि
संभवानि [ छां.उ.8-13-1 ] इति, तस्य पुत्रा दायमुपयन्ति सुहृदः साधुकृत्यां द्विषन्तः
पापकृत्याम् [ शाटयायनीयम् ] इति च श्रुत्या देहवियोगसमकालतया सुकृतदुष्कृतहानसंक्रमणयोः
श्रवणात् कर्मैकदेशस्य देहवियोगकाले नाशः, शेषस्य विरजानद्यतिक्रमणानन्तरं नाश इति प्राप्ते
उच्यते - सांपराये तर्तव्याभावात् तथा ह्यन्ये [ ब्र.सू.3-3-27 ] सांपराये - देहापक्रमणकाल
एव सुकृतदुष्कृतविनाशः । ततः ऊर्ध्वं तत्साध्यस्य तर्तव्यस्य - प्राप्तव्यस्य
सुखदुःखानुभवरूपफलस्याभावात् । तथा ह्यन्ये शाखिनः ब्रह्मविदः शरीरपरीत्यागानन्तरं ब्रह्मप्राप्तिव्यतिरेकेण
कर्मफलानुभवाभावमधीयते, तस्य तावदेव चिरम् यावन्न विमोक्ष्येऽथ संपत्स्ये (छां.उ.6-14-2)
इति । छन्दत उभयाविरोधात् । ( ब्र.सू.3-3-28) । अर्थस्वाभाव्यात् देहवियोगकाल एव कर्मनाश
इति निश्चिते तयोरविरोधाय, विरजां नदीं मनसा अत्येति तत् सुकृत दुष्कृते धूनुते इत्यस्यवाक्यस्य
तच्छब्दस्य छन्दतः । यथेष्टमन्वयोऽङ्गीकर्तव्यः । गतेरर्थवत्त्वमुभयथाऽन्यथा हि विरोधः
। (ब्र.सू.3-3-29) सुकृतदुष्कृतैकदेशस्य देहवियोगकाले हानिः, शेषस्याध्वनि हानिरित्यभ्युपगम
एव देवयानगतिश्रुतेरर्थवत्त्वम् । इतरथा हि देहवियोगकाल एव  सर्वकर्मक्षये सूक्ष्मशरीरस्यापि
नाशेन केवलस्या - आत्मनो देवयानासंभवेन देवयानश्रुतेरर्थशून्यत्वमेव स्यदित्यर्थः ।
उत्तरमाह - उपपन्नस्तल्लक्षणार्थोपलब्धेर्लोकवत् (ब्र.सू.3-3-30) देहोत्क्रान्तिकाल
एव सर्वकर्मक्षय उपपन्नः। क्षीणकर्मणोऽपि विदुषो विद्यामाहात्म्यात् सूक्ष्मदेहानुवृत्तिसंभवेन
देवयानगमनसंभवात् । यथा लोके सस्यादिसमृद्ध्यर्थ्यमारब्धेऽपि तटाकादिके, सस्यादिसमृद्धच्छायां
तटाकादिनिर्माणहेतुभूतायां नष्टायामपि, पानीय - पानाद्यर्थतया तटाकदिः स्थाप्यते, एवं
कर्महेतुकसूक्ष्मदेहो नष्टेऽपि कर्मणि विद्याफलाय स्थाप्यत इत्यर्थः । ननु देहवियोगकाल
एव कर्मनाशे ब्रह्मविदां वसिष्ठावान्तरतपःप्रभृतीनां पुत्रजन्मादिनिमित्तसुखदुःरवानुभवो
न स्यादित्यत्राहयावदधिकारमवस्थिति- राधिकारिकाणाम् (ब्र.सू.3-3-31)  । आधिकारिकाणाँ
वसिष्ठादीनां यावदधिकारं कर्मावतिष्ठते, प्रारब्धस्य भोगैकनाश्यत्वादिति स्थितिः । प्रकृतमनुसरामः
। तस्य प्रिया ज्ञातयः सुकृतमुपयन्ति अप्रिया दुष्कृतम् ब्रह्मविदः इष्टानिष्टफलदित्सालक्षण
- परमात्मप्रीत्यप्रीतिरूपसुकृतदुष्कृतयोश्चतस्रोऽवस्थाः श्रुताः - विनाशः अश्लेषः
धूननम् उपायनञ्चेति । विनाशः पूर्वाघविषयः । कर्मफलदित्साप्रतिबन्ध लक्षणोऽश्लेष उत्तराघविषयः
। तौ च - यद्ययमुपासकः प्रक्रान्तमुपासनं समापयेत् पूर्वोत्तरयोः कर्मणोः फलं न दास्यामीत्येवं
भगवत्संकल्परूपौ । उत्तरपूर्वाघायोरश्लेषविनाशौ
दर्शनसमानाकारज्ञानारम्भ एव तदधिगम उत्तरपूर्वाघयोरश्लेषविनाशौ तद्वयपदेशात् (ब्र.सू.4-1-13)
इति सूत्रोक्तन्यायेन भवतः । अन्तिमप्रत्ययपर्यन्तोपासन- निवृत्त्यनन्तरम् विनष्टाश्लिष्टयोरेव
कर्मणोः फलं नैव दास्यामि इति संकल्परूपं विधूननं देहवियोगकाले भवति, तस्मिन्नेव समये
एतदीयप्रियाप्रियजनेषु एतदीयसुकृतदुष्कृतानुरूपेष्टानिष्टफलदित्सालक्षणमुपायनञ्च भवति ।। 37।।
1.38
यथा रथेन धावन् रथचक्रे पर्यवेक्षते, एवमहोरात्रे पर्यवेक्षते ।
एवं सुकृतदुष्कृते, सर्वाणि च द्वन्द्वानि  ।। 38 ।।
B.1.38
"प्र. - यथा रथेन धावन् पुरुषः स्वयं निर्व्यापार एव सन्"
व्याप्रियमाणरथचक्रादिकं साक्षितया पश्यन् गमनक्रियाजनित शरीरायासादिशून्यस्सन् हृष्टे
भवति । एवं प्रवर्तमानकालचक्रं सुकृतदुष्कृत - तत्साध्यन्द्वपरम्परां स्वानन्वितामेव
पश्यन् निर्दुःखसुखमास्ते ।। 38 ।।
1.39
स एष विसुकृतो विदुष्कृतो ब्रह्म - विद्वान् ब्रह्मैवाभिप्रैति ।। 39 ।।
B.1.39
(प्र) - स्पष्टोऽर्थः ।। 39 ।।
1.40
स आगच्छति तिल्यं वृक्षम्, तं ब्रह्मगन्धः प्रविशति । स आगच्छति सालज्यं
संस्थानम्, तं ब्रह्मरसः प्रविशति । स आगच्छति अपराजित - मायतनम् , तं
ब्रह्मतेजः प्रविशति । स आगच्छति इन्द्रप्रजापती द्वारगोपौ, तावस्मादपद्रवतः ।
स आगच्छति विभुप्रमितम् तं ब्रह्मयशः प्रविशति ।।40।।
B.1.40
"प्र. - यथा प्रभाते अनुकलं आदित्यादिसामी - प्यातिशयकृतं"
प्रकाशाधिक्यम्, एवं देशविशेष - विशिष्टब्रह्मसान्निध्यातिशयानुकलसमेधमानविकासा - वस्थाविशेषाः
ब्रह्मगन्धब्रह्मरसादिशब्दैरभिलप्यन्ते । ब्रह्मणः सर्वगन्धत्वादेः सर्वगन्धस्सर्वरसः
इति प्रतिपन्नत्वात् यथाश्रुतार्थग्रहणेऽपि न दोषः । अपद्रवतः - तस्मै मार्गं प्रयच्छत इत्यर्थः ।। 40 ।।
1.41
स  आगच्छति विचक्षणामासन्दीम् , (बृहद्रथन्तरे सामनी पूर्वौ पादौ ।
श्यैतनौधसे चापरौ पादौ । वैरूपवैराजे श क्वररैवते तिरश्ची ।) सा प्रज्ञा ।
प्रज्ञया हि विपश्यति ।। 41 ।।
B.1.41
"प्र. - (सा प्रज्ञा ) प्रज्ञाधिष्ठात्री देवता । तत्संबन्धादयं सर्वं पश्यतीत्यर्थः ।। 41 ।।"
1.42
स आगच्छत्यमितौजसं पर्यङ्कम् , स प्राणः ।। 42 ।।
B.1.42
( प्र ) - प्राणः - प्राणाभिमानीत्यर्थः । एवमुत्तरत्रापि द्रष्टव्यम् ।। 42 ।।
तस्य भूतं च भविष्यच्च पूर्वौ पादौ ।
1.43
श्रीश्च इरा चापरौ ।। 43 ।।
B.1.43
( प्र ) - भूतभविश्यत्कालैश्वर्यान्नाभिमानिदेवताश्चत्वारः पादाः ।। 43 ।।
1.44
बृहद्रथन्तरे अनूच्ये ।। 44 ।।
B.1.44
(प्र) - बृहद्रथन्तराख्ये सामनी अनूचीनदारुणी इत्यर्थः ।। 44 ।।
1.45
भद्रयज्ञायज्ञीये  शर्षण्ये ।। 45 ।।
B.1.45
(प्र) - भद्रयज्ञायज्ञीयारव्ये सामनी तिरश्चीनदारुणी ।। 45 ।।
1.46
ऋचश्च सामानि च प्राचीनाततम् ।। 46 ।।
B.1.46
(प्र) - प्राचीनाततं - पर्यङ्कातत दीर्घाः तान्तवरज्जुविशेषाः ।। 46 ।।
1.47
यजूंषि तिरश्चीनानि ।। 47 ।।
B.1.47
"(प्र) - तिर्यक्तरज्जुविशेषाः ।। 47 ।।"
1.48
सोमांशव उपस्तरणम् ।। 48 ।।
B.1.48
"प्र. - चन्द्रकिरणा एवाऽऽस्तरणम् ।। 48 ।।"
1.49
उद्गीथ उपश्रीः ।। 49 ।।
B.1.49
"(प्र) - श्रीसमीपे वर्तमानमास्तरणमुद्गीथः ।। 49 ।।"
1.50
श्रीरुपबर्हणम् ।। 50 ।।
B.1.50
"(प्र) - उपबर्हणं पादोपधानम् ।। 50 ।।"
1.51
तस्मिन् ब्रह्मास्ते । तमित्थंवित् पादेनैवाग्र आरोहति । तं ब्रह्माह , कोऽसीति । तं
प्रतिब्रूयात् ।। 51 ।।
B.1.51
(प्र) - स्पष्टोऽर्थः ।। 51 ।।
1.52
ऋतुरस्म्यार्तवोऽस्मि ।। 52 ।।
B.1.52
"प्र. - अय़ञ्च मन्त्रखण्डः प्राग्व्याकृतः ।। 52 ।।"
1.53
आकाशाद्योनेः संभूतो भयायैतत् संवत्सरस्य तेजोभूतस्य भूतस्य
भूतस्यात्मा त्वमात्माऽसि । यस्त्वमसि सोऽहमस्मीति ।। 53 ।।
B.1.53
"प्र. - आकाशत् योनेः - अथैतमेवाध्वानं पुनर्निवर्तन्ते यथेतमाकाशम्"
आकाशद्वायुम् । वायुर्भूत्वा धूमो भवति ( छां.उ.5-10-5) इति श्रुत्युक्तरीत्या आकाशवाय्ववादिक्रमेणावरुह्य,
योनेश्शरीरम् ( ब्र.सू. 3-1-27) इति सूत्रोक्तरीत्या योनेस्संभूतोऽस्मि । भयायैतत्
- एतत् भवनभयं भयहेतुः । संवत्सरस्य - संवत्सरे , तेजोभूतस्य - रेतोभूतस्य भूतस्य भूतस्य
- सर्व - भूतस्य त्वमात्मा - पौनः पुन्येन श्रद्धासोमबृष्टचन्नरेतोरूपशरीरयुक्तस्य सर्वस्यापि
जीवजातस्य त्वमात्मा । अतश्च प्रकृतिवियुक्तत्वं ब्रह्मात्मकत्वञ्च स्वस्योपन्यस्तं
भवति ।  त्वदात्मकोऽहमित्यन्तं कालम्, अनेकजन्मसाहस्रीं संसार पदवीं व्रजन् । मोहश्रमं
प्रयातोऽसौ वासनारेणुकुण्ठितः (वि.पु.6-7-15) इति न्यायेन संसारे पतितोऽस्मीत्यर्थः ।। 53 ।।
1.54
आत्मासीति ।। 54 ।।
B.1.54
(प्र) - मम कथमात्मत्वमित्यत्राह.... आत्मासि - व्यापकोऽसीत्यर्थः । व्यापकत्वादात्मत्वमुपपद्यत इति भावः ।। 54 ।।
1.55
तमाह कोऽहमस्मीति ।। 55 ।।
B.1.55
(प्र) - अहं वाक इति पृच्छतीत्यर्थः । यस्त्वमसि सोऽहमस्मीत्युक्तम्।। 55।।
1.56
सत्यमिति ब्रूयात् ।। 56 ।।
B.1.56
(प्र) - उत्तरमाह ।। 56 ।।
1.57
किं तत्, यत् सत्यमिति ।। 57 ।।
B.1.57
(प्र) - पुनः पृच्छति ।। 57 ।।
1.58
यदन्यत् देवेभ्यश्र्च प्राणेभ्यश्र्च, तत् सत् । अथ यत् देवाश्च प्राणाश्च तत्
सत्यम् । तदेतया वाचाऽभिव्याह्रियते सत्यमिति । एतावदिदम् । सर्वमिदम्
। सर्वमस्मीत्येवैनं तदाह ।। 58 ।। तदेतत् श्लोकेनाप्युक्तम् - यजूदरः
सामशिरा असावृङ्मूर्तिरव्ययः । स  ब्रह्मेति हि विज्ञेयः ऋषिर्ब्रह्ममयो महान् ।। इति ।
B.1.58
प्र. - सदित्यनेन देवप्राणव्यतिरिक्तमुच्यते । त्यमित्यनेन देवप्राणाः ।
अतः सत्यमित्युक्त्वा सर्वं संगृहीतं भवति । ततश्च सत्यमस्मीश्युक्ते सर्वमस्मीत्युक्तं
स्यादित्यर्थः । ततश्च सर्वेषामात्मैव मदात्मेत्यर्थः ।। 58 ।।
1.59
तमाह - केन मे पौसानि नामान्याप्नोषीति । प्राणेनेति ब्रूयात् ।
केन स्त्रीनामानीति । वाचेति । केन नपुंसकनामानीति । मनसेति ।। 59 ।।
B.1.59
"प्र. - देहेन्द्रियमनः प्राणज्ञानव्यतिरेकं प्रज्ञ्नोत्तरव्याजेन स्पष्टयति - नपुंसकत्वादीनि"
गुणत्रयोन्मेषविशेषरूपाणि, न तु आत्मस्वरूप - गतानि । ततश्च तादृशधर्मयुक्तमनोवाक्प्राण
- निष्ठान्येव नपुंसकत्व स्त्रीत्वपुंस्त्वानि । अतः तत्संबन्धादात्मनि लिङ्गसंबन्ध
इति भावः । प्राणादीनां तृतीयानिर्देशेन करणत्वप्रतीतेः स्वस्य कर्तृत्वप्रतीतेश्च मनोवाक्प्राणव्यतिरेकः
सिद्धः । एवमुत्तरत्रापि द्रष्टव्यम् ।। 59 ।।
1.60
केन गन्धानिति । घ्राणेनेति ।। 60 ।।
B.1.60
प्र. - घ्राणेन गन्धान् जानामीति ब्रूयादित्यर्थः । एवमुत्तरत्रापि यथायोग्यमन्वयः
तत्तदिन्द्रियव्यतिरेकश्च बोध्यः ।। 60 ।।
1.61
केन रूपाणीति । चक्षुषेति । केन शब्दानिति । श्रोत्रेणेति । केन
रसानिति । जिह्वयेति । केन कर्माणीति हस्ताभ्यामिति । केन सुखदुःखे
इति । शरीरेणेति ।। 61 ।।
B.1.61
प्र. - अशरीरं वाव सन्तं न प्रियाप्रियेस्पृशत (छां.उ.8-12-1 ) इति श्रुतेः ।
वैषयिकसुखदुःखयोः शरीरहेतुकत्वात् शरीरस्य च करणतया निर्देशः।। 61 ।।
1.62
केनाऽऽनन्दं रति प्रजातिमिति । उपस्थेनेति ।। 62 ।।
B.1.62
(प्र) - प्रजातिः - प्रजननम् ।। 62 ।।
1.63
केनेत्या इति । पादाभ्यामिति ।। 63 ।।
B.1.63
(प्र) -इत्याः - गमनानीत्यर्थः ।। 63 ।।
1.64
केन धियो विज्ञातव्यं कामानिति ।। 64 ।।
B.1.64
"प्र. - ज्ञानविषयान् इच्छाविषयांश्चेत्यर्यः । ज्ञान इच्छादिकं केनाप्नोषीति पर्यवसितोऽर्थः ।। 64 ।।"
1.65
प्रज्ञयेति ब्रूयात् ।। 65 ।।
B.1.65
(प्र) - प्रज्ञया  - मनसेत्यर्थः ।।65 ।।
1.66
तमाह.... आपो वै  खलु ( मे ह्यसावयं ते लोक इति ) ।। 66 ।।
B.1.66
"प्र. - लोकोऽसौ अमृतस्य आपो भुज्यन्ते । तवाप्यसौ लोको भोग्य इत्यर्थः ।। 66 ।।"
1.67
सा या ब्रह्मणो जितिः या व्यष्टिः, तां जितिं जयति तां व्यष्टिं व्यश्नुते, य एवं वेद य एवं वेद ।। 67 ।।
B.1.67
"प्र. - अत्र वेद शब्दः उपासनपरः । उक्तपर्यङ्कविद्यानिष्ठो यः स जितिं जयं व्यष्टिं"
योगञ्च लभते इत्यर्थः ।
यत्त्वत्र परैः - पुण्यपापे विधूय निरञ्जनः परमं साम्यमुपैति  मु.उ.3-1-3)  इति श्रुतायां
परमसाम्यापत्तौ निरञ्जनस्य गमनासंभवात् परमसाम्यापत्तेः देशान्तरप्राप्त्यनपेक्षत्वाच्च
देवयानस्य पथो नार्थवत्त्वम् । आत्मैकत्व दर्शिनानाम् आप्तकामानामिहैव- दग्धाशेषक्लेशबीजानाम्
आरब्धदेहकर्माशयक्षपणव्यतिरेकेणापेक्षितव्याभावात् ।
"पर्यङ्कविद्यादिषु तु पर्यङ्कारोहणब्रह्मगन्धप्रवेशादीनां विशिष्टदेशान्तरप्राप्तिसापेक्षत्वात्"
तत्रैव पन्था अपेक्षितः । न हि ग्रामप्राप्तावपेक्षितः पन्थाः आरोग्यप्राप्तावयेक्षितः
इति गतेरर्थवत्त्वमुभयथाऽन्यथा हि विरोधः (ब्र.सू.3-3-29) उपपन्नस्तल्लक्षणार्थेपलब्धेः
लोकवत् (ब्र.सू.3-3-30) इति सूत्राभ्यां प्रतिपादितं इति । तथा एवमेवास्य परिद्रष्टुः
इमाष्षोडशकलाः पुरूषायणाः पुरूषं प्राप्यास्तं गच्छन्ति (प्रश्न.उ.6-5)  इति श्रुतेः
ब्रह्मविदः प्राणानां ब्रह्मण्येव लयः । गताः कलाः प़ञ्चदश प्रतिष्ठा इति कलानां  पृथिव्यादिस्वप्रकृतौ
लयप्रतिपादनं तु लौकिक दृष्टयभिप्रायमिति कलाप्रळयाधिकरणे स्थितम् । सोऽपि कलाप्रलयो
निरवशेष इति, भिद्येते तासां नामरूपे पुरूषे, स एषोऽकलोऽमृतो भवति (प्रश्न.उ.6-5)
इति अविभागो वचनात् (ब्र.सू.4-2-15 ) इत्यत्र प्रतिपादितम् । अतो न मुक्तस्यार्चिरादिमार्गेण गमनमित्युक्तम् -
तन्न - तथासति, अनियमः सर्वेषामविरोधः (ब्र.सू.3-3-32)  इत्यधिकरणे - उपकोसलविद्यायां
प़ञ्चाग्निविद्यायाञ्चार्चिरादिगतेराम्नानात् तद्विद्या - निष्ठानामेवार्चिरादिगतिः
नान्येषामिति पूर्वपक्षं कृत्वा, तद्य इत्थं विदुर्ये चेमेऽरण्ये
श्रद्धा तप इत्युपासते (छां.उ.5-10-1) इति श्रद्दा - तपश्शब्दलक्षितब्रह्मविद्यान्तरनिष्ठानामप्यर्चिरादिगतिश्रवणात्
शुक्लकृष्णे गतीह्येते जगतः शाश्वते मते । एकया यात्यनावृत्तिमन्ययाऽऽवर्तते पुनः
(भ.गी.8-26) इति अनुमान शब्दितात् स्मरणाच्च सर्वविद्यासाधारण्यमाश्रयणीयम् उपकोसलविद्यायां
पञ्चाग्निविद्यायाञ्च द्विराम्नानस्य उभयत्रानुचिन्तनर्थत्वेनाप्युपपत्तेरिति अर्चिरादिगतेः
सर्वविद्यासाधारण्यम् अनियमः सर्वेषामविरोधश्शब्दानुमानाभ्याम् इत्यधिकरणे प्रतिपादितमिति
परैरप्युक्तत्वात् तद्विरोधः ।
न च सकलसगुणविद्यासाधारण्यमेवास्मिन् अधिकरणे प्रतिपादितम्, न तु निर्गुणविद्या
साधारण्यमिति वाच्यम्,.निर्गुणविद्याया एवाप्रामाणिकत्वात् । स वा एष महानज आत्मा -
योऽयं विज्ञानमयः प्राणेषु य एषोऽन्तहृदय आकाशः तस्मिन् छेते (बृ.उ.6-4-22) इति बृहदारण्यक
- षष्ठाध्यायगतायाः निर्गुणविद्यात्वेन पराभिमतायाः दहरविद्यायाः छान्दोग्यगसगुणविद्यैक्यस्य
ह्रदयायतनत्वसेतुत्व- लोकासंभेदहेतुत्वादिसामान्येन कामादीतरत्र तत्र चायतनादिभ्यः (ब्र.सू.3-3-38)
इत्यधिकरणे सूत्रकृतैव समर्थितत्वात् । परैरपि तथा व्यारख्यातत्त्वाच्च । न च निर्गुणायामपि
विद्यायां ब्रह्मस्तुत्यर्थमेव सगुणविद्यासंबन्धिगुणोपसंहारः संभवतीति वाच्यम् - निर्गुणस्य
परस्य ब्रह्मणो गुणवत्त्वेन अवरब्रह्मत्वेन प्रतिपादनस्य प्रत्युत निन्दात्वेन स्तुतित्वासंभवात्
। अत एव व्यतिहारो विशिंषन्ति हीतरवत् (ब्र.सू.3-3-37) इत्यत्र तद्योऽहं सोऽसौ योऽसौ
सोऽहं त्वं वा अहमस्मि भगवो देवते अहं वै त्वमसि भगवो देवते इत्यत्र (ऐ.आर.2-2-4)
संसारिण ईश्वरत्वचिन्तने, ब्रह्मदृष्टिरुत्कर्षात् (ब्र.सू.4-1-5) इति न्यायोऽनुगृहीतो
भवति । ईश्र्वरस्य संसार्यात्मत्वचिन्तने निकर्षः प्रसज्येत । अतो द्विरूपा मतिर्नकर्तव्येति
पूर्वपक्षं कृत्वा, आम्नानबलात् द्वरूपाऽपि मतिः कर्तव्या ।।
नन्वेवमुत्कृष्टस्यापि निकर्षप्रसङ्ग इत्युक्तम् ।। तत् किमिदानीं सगुणे ब्रह्मण्युपास्यमाने
तस्य वस्तुतो निर्गुणस्य निकृष्टता भवति ।। ननु कस्मैचित्
फलाय निर्गुणस्य गुणवत्तया ध्यानमात्रं क्रियते । न तावता तस्य निकृष्टता भवतीति चेत्
इहापि व्यतिहारानुचिन्तनमात्रमुपदिश्यते फला, न तु निकृष्टता भवत्युत्कृष्टस्य ( )
इत्येवं निर्गुणस्य सगुणत्वे निकर्षप्रसक्तिं अभ्युपेत्य, वस्तुतो निकर्षो नास्तीति
शाङ्करभाष्य - वाचस्पत्ययोः व्याहृतत्वेन निन्दावहस्य गुणकीर्तनस्य स्तुत्यर्थत्वासंभवात्
। किञ्च लोके हि स्तुतिर्विधेयरुच्युत्पादनेन सप्रयोजना । न चात्र निर्गुणस्य तद्ज्ञानस्य
वा विधेयत्वमस्ति । न वा गुणवत्त्वेन स्तुतेर्निर्गुणप्रतिपत्त्युपयोगोऽस्ति । किञ्च
निर्गुणविद्याम्नातवज्ञित्वादिगुणानां न छान्दोग्यगतसगुणविद्यायाम् आध्यानायोपसंहारसंभवः
। यत्र वशित्वादयः श्रूयन्ते तत्रापि तेषां ध्येयत्वेनाभिधानात् अन्यत्र गतानामपि न
ध्येयत्वं संभवति इति तैरेवोक्तत्वात् । स्तुत्यर्थत्वमपि न संभवति, सत्यकामत्वादिसामर्थ्यादेव
सर्वेश्वरत्वसिद्दचा स्तुतेः सिद्दत्वेन सत्यकामत्वान्तर्भूतवशित्वकीर्तनेन स्तुतेरसंभवात्
। कठवल्लीष पराभमतनिर्गुणब्रह्मप्रकरणे, शतञ्चैका च हदयस्य नाड्यस्तासां मूर्धानमभिनिस्सृतैका
। तयोर्ध्वमध्यन्नमृतत्वमेति विष्वङ््ङन्या उत्क्रमणे भवन्ति (कठ.उ.6-16) इति उत्क्रान्तिगत्योः
प्रतिपादनात् । निर्गुणविद्यात्वेन पराभिमतायां भूमविद्यायाम् स एकधा भवति त्रिधा भवति
(छां.उ.7-26-2़) इति अनेकशरीरपरिग्रहश्रवणेन निर्विशेषब्रह्मभावापत्तेर- प्रतिपादनात्
। न चास्य वाक्यस्य सगुणविद्यासु उत्कर्षः कल्पनीय इति वाच्यम् - सर्वं ह पश्यः पश्यति
सर्वमाप्नोति सर्वशः (छां.उ.7-26-2) इति प्राक्प्रस्तुतस्यैव, स एकधा भवति इति तच्छब्देन
परामर्शेन तथोत्कर्षल्पने प्रमाणाभावात् । तथा निर्गुण - विद्यत्वेन पराभिमतप्रजापतिविद्यायाम्
एष संप्रसादोऽस्माच्छरीरात् समुतथाय परं ज्योतिरूप - संपद्य स्वेन रूपेणाभिनिष्पद्यते
(छां.उ.8-12-2) इति शरीरादुत्क्रान्तेः श्रवणात् । न च शरीरात् समुत्थानं शरीरविविक्तात्म
- साक्षात्कार इति वाच्यम् अशरीरो वायुरभ्रं विद्युत् स्तनयित्नुः अशरीराणि । ययैतान्यमुष्मादाकाशात्
समुत्थाय परं ज्योतिरूपसंपद्य स्वेन रूपेणाभिनिष्पद्यते
(छां.उ.8.12.2) इति द्दष्टान्तानुगुण्येनैव दार्ष्टान्तिकेऽप्यर्थस्य - वर्णनीयत्वात्
। शरीरविविक्तात्मसाक्षात्कारस्या - पदार्थत्वादवाक्यार्थत्वात् । तथा निर्गुणविद्यात्वेना
भिमतसद्वद्यायाम् तस्य तावदेव चिरं यावन्न विमोक्ष्येऽथ संपत्सये (छां.उ.6-14-2) इति
प्रारब्धावसाने ब्रह्मसंपत्तिमुक्तवा तदुत्तरखण्डे यदाऽस्य वाङ््मनसि संपद्यते मनः
प्राणे प्राणस्तेजसि तेजः परस्यां देवतायाम् (6-14-6) इति ब्रह्मसंपत्त्यर्थतया उत्क्रान्तेः
प्रतिपादितत्वाच्च । तथा वाजसनेयके षष्ठे तदभिमतनिर्गुणविद्यायामेव अणुः पन्था विततः
पुराणो मां स्पृष्टोऽनुवित्तो मयैव । तेन धीरा उपयन्ति ब्रह्मविदः स्वर्गं लोकमित ऊधर्वं
विमुक्ताः (बृ.उ.6-4-8) इति गतिप्रतिपादनाच्च । समाना चासृत्युपक्रमादमृतत्वं चानुपोष्य
(ब्र.सू.4-2-7) इति विद्वदविदुषोरूत्क्रान्ति- साम्यस्य सूत्रकृता कण्ठत एव प्रतिपादितत्वाच्च
अर्चिरादिगतिः सगुणविद्याविषयेत्येतन्न प्रामाणिकानां हृदयमधिरोहति । कार्यं बादरिरस्य
गत्युपपत्तेः (ब्र.सू.4-3-6) इति नित्यपरब्रह्मविद एवार्चिरादिगतिरिति बादरिमतस्य, परं
जैमिनिर्मुरव्यत्वात् (ब्र.सू.4-3-11) इति नित्यपरब्रह्मविद एवार्चिरादिगतिरिति वादरिमतस्य
परं र्जैर्मिनिमुख्यात्वात् इति परब्रह्मोपासकानामर्चिरादिगतिरिति जैमिनिमतापेक्षया
प्राङ्निर्दिष्टस्य सिद्धान्तसूत्रत्वायोगात् । चरणादिति चेन्न तदुपलक्षणार्थेति कार्ष्णाजिनिः
(ब्र.सू.3-1-9) सुकृतदुष्कृते एवेति तु बादरिः (ब्र.सू.3-1-11) उत्क्रमिष्यत एवम्भावादित्यौडुलोमिः
(ब्र.स.1-4-21) अवस्थितेरिति काशकृत्स्नः, (ब्र.सू.1-4-22) स्वामिनः फलश्रुतेरित्यात्रेयः
(ब्र.सू.3-4-44) आर्त्विज्यमित्यौडुलोमिस्तस्मै हि परक्रीयते [ब्र.सू.3-4-45] इत्यादिषु
सर्वत्र पाश्र्चात्यस्यैव सूत्रकृदभिमतत्वदर्शनेन,कार्यं बादरिरस्य गत्युपपत्ते इति
बादरिमतस्य सिद्धान्तसूत्रत्वाभ्युपगमस्यासंगतत्वात् । निर्विशेषब्रह्मभावस्यैव मुक्तिरूपत्वे
संकल्पादेव तच्छ्रुते (ब्र.सू.4-4-8), अभावं बादरिराह ह्मेवम् (ब्र.सू.4-4-10), भावं
जैमिनिर्विकल्पामननात् (ब्र.सू.4-4-1), द्वादशाहवदुभयविधं बादरायणोतः (
ब्र.सू.4-4-12) इत्यादीनाम् अनावृत्तिश्शब्दात् (ब्र.सू.4-4-22) इत्यन्तानामर्थशून्यतैव
स्यात् । न च संकल्पादेव तच्छ्रुतेः इति सूत्रे इति उपरि सगुणविद्याफलप्रपञ्चः इति कल्पतरूकारेणोक्तत्वात्
सर्वं सगुणविद्याफलभूतावान्तरमुक्तिविषयमिति वाच्यम् - यदि हि मुक्तिद्वैविध्यं सूत्रकृद
भिमतं स्यात् तर्हि य आत्मा अपहतपाप्मा (छां.उ.8-7-1) इत्यदिमुक्तौ ब्रह्मरूपाविर्भाववाक्यमवान्तरमुक्तिपरम्
एवं वा अरेऽयमात्मा अनन्तरोऽबाह्मः कृत्स्नः प्रज्ञ नघन एव (नृ.उ.6-4-12) इति निरस्ताशेषप्रपञ्चबोधात्मकत्वेन
स्वेन रूपेण निष्पत्तिप्रतिपादकं वाक्यं तु परममुक्तिपरमितिव्यवस्थायाः सुवचतया व्यावहारिकपारमार्थिकत्वाभ्यां
व्यवस्थाप्रतिपादकत्वेन त्वदभिमतस्य एवमप्युपन्यासात् पूर्वभावादविरोधं बादरायणः (ब्र.सू.4-4-7)
इति सूत्रस्यासंगतिप्रसङ्गात् । तथा अशारीरं वाव सन्तं न प्रयाप्रिये स्पृशतः (छां.उ.8-12-1)
इति अशरीरत्वप्रतिपादकं वाक्यं परममुक्तिपरम् स एकधा भवति
त्रिधा भवति इति शरीरयोगप्रतिपादकं वाक्यमवान्तरमुक्तिपरमिति व्यवस्थाया वाक्तुं सुशकत्वेन
सत्यामिच्छायां सशरीरत्वम् अन्यदा अशरीरत्वमिति व्यवस्थाप्रतिपादकत्वेन त्वदभिमतस्य
द्वादशाहवदुभयविधं बादरायणोऽतः इति सूत्रस्यासंगतिप्रसङ्गात् । अत एव चानन्याधिपति
इति सूत्रे अत एव = सत्यसङ्कल्पत्वात् च शब्दोक्तायाः स खराङ्भवति इति श्रुतेश्चानन्याधिपतिर्मुक्तो
भवति, नास्यान्योन्योऽधिपतिर्भवतीव्यर्थः। इदमपि सगुणोपासनया हिरण्यगर्भं प्राप्तस्य
इति यत् परैरूक्तम् - तत् अत्यन्तासंगतम् - तस्य हिरण्यगर्भेश्वररूपाधिपातिसत्त्वेना-
नन्याधिपातित्वस्य वक्तुमशक्यत्वादित्यलमति चर्चया । प्रकृतमनुसरामः ।। 67 ।।
2.1
प्रतर्दनो  ह  वै दैवोदासिरिन्द्रस्य प्रियं धामोपजगाम युद्देन च पौरूषेण  च  ।। 1 ।।
B.2.1
अथ द्वितीयोऽध्यायः
"प्र. - दिवोदासस्यापत्यं दैवोदासिः । नाम्ना प्रतर्दन युद्धसाधनबलेन  शौर्येण च युक्तः"
इन्द्रस्य प्रियं स्वर्गम् उपगतः इत्यर्थः ।। 1 ।।
2.2
तं हेन्द्र उवाच प्रतर्दन । वरं ददनीति (2) ।
B.2.2
(प्र) - स्पष्टोऽर्थः ।। 2 ।।
2.3
स  होवाच प्रतर्दनः त्वमेव मे वरं वृणीष्व यं त्वं मनुष्याय हिततमं मन्यसे ( इति ) । (3)
B.2.3
(प्र) - सर्वज्ञस्त्वं यं वरं मनुष्याय मे हिततमं मन्यसे त्वमेव वृणीष्व नाहमज्ञः स्वहिततमं
वरं वेद्मीति ।। 3 ।।
2.4
तं हेन्द्र उवाच न वै वरं परस्मै वृणीते त्वमेव वृणीष्वेति ।। 4 ।।
B.2.4
(प्र) - न ह्यन्योऽन्यार्थं बरं वृणीते । अतः त्वदभिलषितं वरं त्वमेव मत्तो वृणीष्वेत्यर्थः ।। 4 ।।
2.5
अवरो वै तर्हि किल मे इति होवाच प्रतर्दनः ।। 5 ।।
B.2.5
(प्र) - यदि हि त्वयाऽपि न व्रियते तर्हि मम हिततमस्य वरस्यापरिज्ञानात्
वराभाव एव प्राप्त इति प्रतर्दन इन्द्रमुवाचेत्यर्थः ।। 5 ।।
2.6
अथो खल्विन्द्र सत्यादेव नेयाय ।। 6 ।।
B.2.6
(प्र) - एवमुक्त इन्द्रः ते वरं ददामीति सत्याद्वाक्यात् नापेतः ।। 6 ।।
2.7
सत्यं हीन्द्रः ।। 7 ।।
B.2.7
प्र. - तत्र हेतुमाह - इन्द्रस्य सत्यप्रधानत्वादित्यर्थः । ततश्र्च वरं ददानीति
मदुक्तं वाक्यमसत्यं मा भूदित्यमन्यतेत्यर्थः । केचित्तु - सत्या देवतेयाय सत्यं हीन्द्र
इति पाठे तं हेन्द्र उवाचेति शेषः । वाचनप्रकारमेवाह - सत्या देवतेयाय सत्यं हीन्द्र
इति । सत्या देवता  सत्यवाक्या परमात्मरूपा देवता त्वामियाय त्वामाविष्टवती । सत्यवाक्यपरमात्मावेशवशाद्धि
त्वमेव वरं वृणीष्व इति वाक्यं संप्रयुक्तवान् इति भावः । परमात्मनः सत्यवाक्यत्वप्रसिद्धिं
दर्शयति सत्यं हीन्द्र इति । इन्द्र ः - परमात्मेत्यर्थः - इति वदन्ति ।। 7 ।।
2.8
स होवाच मामेव विजानीहि । एतदेवाहं मनुष्याय हिततमं मन्ये यन्मां विजानीयात् ।। 8 ।।
B.2.8
"प्र. - यदि ते हिततममुपदेष्टव्यम् तर्हि मदुपासनमेव हिततमं - मोक्षसाधनमिति मन्तव्यम्"
। अत इतरत् परित्यज्य मामुपास्वेत्यर्थः । अतः प्रसिद्धजीवभावस्येन्द्रस्य हिततमत्वलक्षणमोक्षसाधनत्वाश्रयोपासनकर्मत्वासंभवात्
मामिति शब्दः स्वात्मभूतं परमात्मानमभिदधाति । य आत्मनि तिष्ठन् अन्तः प्रविष्टः शास्ता
जनानां सर्वात्मा (बृ.उ.मा.पा.3-5-7-22-30) इति शास्त्रेण  स्वस्याप्यात्मभूतः परमात्मा
अहम्बुद्धि शब्दाश्च परमात्मपर्यन्ताः इति जानत इन्द्रस्य स्वात्मभूते परमात्मनि मामिति
शब्दप्रयोगे नानुपपत्तिः ।
ननु स्वायत्ते शब्दप्रयोगे असन्दिग्धं परमात्मवाचकमेव पदं प्रयुज्यताम् । किं न्याय
- लब्यपरमात्मपर्यवसानेन मामिति शब्देनेति चेत् - स्यादेवम् यदि
परमात्मस्वरूपमात्रोपासनं विधित्सितं स्यात् । अपि तु स्वशरीरकतया । अतो मामिति निर्देशः उपपद्यते ।। 8 ।।
2.9
त्रिशीर्षाणं त्वाष्ट्रमहनम् ।। 9 ।।
B.2.9
"प्र. - तत्क्त्तुन्यायेन स्वोपासकस्य पापाश्र्लेषं वक्तुं स्वस्य पापाश्र्लेषं दर्शयति"
। त्रिशिरस्कं त्वष्ट्टपुत्रं विश्र्वरूपं हतवानस्मि ।। 9 ।।
2.10
अरून्मुखान्  यतीन् सालावृकेभ्यः प्रायच्छत्म् ।। 10 ।।
B.2.10
"प्र. - रौतीति रूत् वेदः । रूत् मुखे न विद्यते येषां ते अरून्मुखाः । वेदान्तविमुखान्"
यतीन् वनश्वविशेषेभ्यः खादनाय प्रायच्छम् ।। 10 ।।
बह्वीः सन्धा अतिक्रम्य दिवि प्राह्लादीनतृणहम् , अन्तरिक्षे पौलोमान् , पृथिव्यां
कालक़ञ्जान् ख्यासुरांश्च हिंसितवानस्मि ।
(प्र) - न हनिष्यामीति कृता बह्वीः प्रतिज्ञा अतिक्रम्य दिवि वर्तमानान् प्रह्लादपुत्रान्
अतृणहम् । तृण हिंसायाम् इति हि धातुः । अन्तरिक्षे पौलोमान् पुलोमसुतान्
2.11
पृथिव्यां कालकञ्जारव्यासुरांश्र्च हिंसितवानस्मि ।। 11 ।।
B.2.11
"प्र. - न हनिष्यामीति कृता बह्वीः प्रतिज्ञा अतिक्रम्य दिवि वर्तमानान् प्रह्लादपुत्रान्"
अतृणहम् । तृण हिंसायाम् इति हि धातुः । अन्तरिक्षे पौलोमान् पुलोमसुतान् पृथिव्यां
कालकञ्जारव्यासुरांश्र्च हिंसितवानस्मि ।। 11 ।।
2.12
तस्य मे तत्र न लोम चामीयत ।। 12 ।।
B.2.12
"प्र. - एवं हिंसितवतो मे लोमापि नाहिंस्यत ब्रह्मविद्याप्रभावादित्यर्थः।।12।।"
2.13
स यो मां विजानीयात् , नासय केन च कर्मणा लोको मीयते न मातृवधेन न
पितृवधेन न स्तेयेन न भ्रूणहत्यया नास्य पापं चकृषो मुखं नीलं वेति ।। 13 ।।
B.2.13
"प्र. - य एताद्दशमात्मानं परमात्मानमुपास्ते तस्य केनापि कर्मणा मातृवधपितृवधस्तेयभ्रूण"
- हत्यादिलक्षणेन परलोकप्राप्तिर्न विरुद्ध्यते । एवं पापं कृतवतोऽपि मया ईदृशं पापं
कृतम् इति निर्वेदजनितमुखवैवर्ण्यमपि नास्तीत्यर्थः । चकृष - इति तु क्वसन्तात् षष्ठी - ।। 13 ।।
2.14
स होवाच प्राणोऽस्मि प्रज्ञात्मा तं मामायुरमृतमित्युपास्स्व ।। 14 ।।
B.2.14
"प्र. - एवं चेतनविशेषरूपस्वविशिष्टपरमात्मो - पासनमुक्त्वा अचेतनविशेषरूपप्राणविशिष्टोपासन"
- माह प्रज्ञारूप आत्मा प्रज्ञात्मा - जीवः । जीवशरीरक इत्यर्थः । जीवशरीरकोऽहम् ।
प्राणोऽस्मि - प्राणशरीरकोऽहमस्मि । तादृशं प्राणशरीरकं माम् आयुरमृतमित्युपास्व ।। 14 ।।
2.15
आयुः प्राणः। प्राणो वा आयुः प्राण उवा अमृतम् । यावद्दि अस्मिन् शरीरे प्राणो
वसति तावदायुः । प्राणेन ह्येवामुष्मिन् लोकेऽमृतत्व - माप्नोति ।। 15 ।।
B.2.15
प्र. - कथं प्राणशरीरकस्यायुष्ट्वामृतत्वे इत्याशङक्चाह --- शरीरे
प्राणस्थितेरूच्छ्वासादि - लक्षणायुस्साधनत्वादायुः प्राणः ।  लोकान्तरे चिरस्थायित्वरूपामृतत्वप्राप्तेः
प्राणाधीनोपायानुष्ठानसाध्यत्वात् प्राणस्यामृतत्वम् ।
अत आयुष्ट्वामृतत्वे प्राणस्योपपद्येते । तद््द्वारा  परमात्मनश्र्चोपपत्तेः आयुष्द्वामृतत्वाभ्यां
प्राणशरीरक - ब्रह्मण उपासनमुपपद्यते । यद्वा व्यासार्योक्तरीत्या तं मामायुरिति वाक्ये
मामिति जीवशिष्टता उच्यते आयुरिति प्राणविशिष्टता । आयुः प्राण इति ह्यनन्तरमेव श्रवाणात्
आयुरमृतमिति स्वेन रूपेणावस्थितिः । अतः (एवञ्च) अस्मिन्नेव वाक्ये स्वेन रूपेण चिदचिद्विशिष्टतया
च त्रिविधोपासनं विधीयते । अतो नोपासना - त्रयविधिकृतवाक्यभेद इति द्रष्टव्यम् ।। 15 ।।
2.16
प्रज्ञया स्त्यं संकल्पमेति ।। 16 ।।
B.2.16
"प्र. - प्रज्ञात्मत्वविशिष्टोपासनस्य फलमाह । अपहतपाप्मत्वादि- गुणाष्टकविशिष्ट लक्षणं"
ब्रह्नरूपमित्यर्थः ।। 26 ।।
2.17
स यो मामायुरमृतमित्युपास्ते सर्वमायुरस्मिन् लोक एति । आप्नोत्यमृतत्वमक्षितिं स्वर्गे लोके ।। 17 ।।
B.2.17
"प्र. - आयुरमृतत्वगुणविशिष्टप्राणोपासनस्य फलमाह । अक्षितिं - चिरकालावस्थायित्वम्"
। ततश्र्च मधुविद्यायाः  वस्वादिपदप्राप्तिपूर्वक - ब्रह्नप्राप्तिवत् अस्या अपि विद्यायाश्र्चिरायुष्ट्व
- पूर्वकचिरकालस्वर्गप्राप्तिपूर्वकब्रह्नप्राप्तिः फलमित्युक्तं भवति ।। 17 ।।
2.18
तद्दैक आहृः एकभूयं वै प्राणा गच्छन्तीति ।। 18 ।।
B.2.18
"प्र. - उपास्यमानस्य प्राणस्य प्राणान्तरापेक्षया श्रैष्ठ्यं वक्तुं पूर्वपक्षमाह ।"
मुरव्यप्राणाश्र्चेतराणि चेन्द्रियाणि एकैकस्मिन् कार्ये कर्तव्ये परस्पर - साह्यलक्षणमेकभावं
यान्ति । अतो मुरव्यप्राणस्य प्राणान्तरसाम्यमेवेति केचिदाहुरित्यर्थः ।। 18 ।।
2.19
न हि कश्र्चन शक्नुयात् सकृद्वाचा नाम प्रज्ञापयितुम् चक्षुषा रूपम् श्रोत्रेण श्रोतुं
शब्दम् मनसा ध्यातुमिति ।। 29 ।।
B.2.19
"प्र. - तत्रोपपत्तिरुच्यते । न हीन्द्रियजातं युगपदेव स्वकार्यं जनयितुमीष्ट"
इत्यर्थः ।। 19 ।।
2.20
एक भूयं वै प्राणा एकैकं सर्वाण्येतानि प्रज्ञापयन्ति ।। 20 ।।
B.2.20
"प्र. - फलितमाह । तस्मात् सर्वे प्राणा एकत्वं प्राप्य एकैकं सर्वाण्येतानि नामरूपशब्दादीनि"
प्रज्ञापयन्ति ।। 20 ।।
2.21
वाचं वदन्तीं सर्वे प्राणा अनुवदन्ति ।। 21 ।।
B.2.21
प्र. - तदेव प्रपञ्चयति - सहायतया तिष्ठन्ति इत्यर्थः । एवमुत्तरत्रापि।।21-22।।
2.22
चक्षुः पश्यत् सर्वे प्राणा अनुपश्यन्ति  ।
श्रोत्रं श्रृण्वत् सर्वे प्राणा अनुशृण्वन्ति ।
मनो ध्यायत् सर्वे प्राणा अनुध्यायन्ति  ।
प्राणं प्राणन्तं सर्वे प्राणा अनुप्राणन्तीति ।
एवमुहै तदिति हेन्द्र उवाच ।। 22 ।।
B.2.22
"प्र. - तदेव प्रपञ्चयति - सहायतया तिष्ठन्ति इत्यर्थः । एवमुत्तरत्रापि।।21-22।।"
2.23
अस्ति त्वेव प्राणानां निश्श्रेयसम् ।। 23 ।।
B.2.23
"प्र. - अथापि मुख्यप्राणस्य विशेषं दर्शयति - प्राणानां मध्ये मुख्यप्राणस्य श्रैष्ठ्यमस्तीत्यर्थः ।। 23 ।।"
2.24
जीवति वागपेतः मूकान् हि पश्यामः ।। 24 ।।
B.2.24
(प्र) - तदेव प्रपञ्चयति -- वागिन्द्रियराहित्येऽपि शरीरधारणमस्ति मूकानां दर्शनात्
। एवमुत्तरत्रापि द्रष्टव्यम् ।। 24 ।।
जीवति चक्षुरपेतः अन्धान् हि पश्यामः ।
जीवति श्रोत्रापेतः बधिरान् हि पश्यामः ।
जीवति बाहुच्छिन्नः जीवति उरश्छिन्नः इति ।
2.25
एवं हि पश्याम ः ।।25 ।।
B.2.25
"प्र. - छिन्नोरस्को जीवति छिन्नबाहुजीवतीति । एवं ह्यनुभूयते ।। 25 ।।"
2.26
अथ खलु प्राण एव प्रज्ञात्मेदं शरीरं परिगृह्योत्थापयति ।।26।।
B.2.26
"प्र. - अथ खलुशब्दः प्रसिद्धौ । मुख्यप्राण एव प्रज्ञात्मा । प्रज्ञाशब्दोऽत्र जीवपरः"
। स  आत्मा सहायो यस्य स प्रज्ञात्मा । जीवसहायको मुख्यप्राण एव मृतप्रायं शयानं शरीरं
परितो गृहीत्वा उत्थापयति ।। 26 ।।
2.27
तस्मादेतदेवोक्थमुपासीत ।। 27 ।।
B.2.27
"प्र.-तस्मादितरेन्द्रियाणि परित्यज्य मुख्यप्राणमेवोत्थापयितृत्व- गुणविशिष्टमुपासीत ।। 27 ।।"
2.28
यो वै प्राणः सा प्रज्ञा । या वै प्रज्ञा स प्राण ः ।
सह ह्येतावस्मिन् शरीरे वरीरे वसतः सहोत्क्रामत ः ।। 28 ।।
B.2.28
"प्र. - अत्रापि  प्रज्ञाशब्देन जीव उच्यते । जीवप्राणावस्मिन् शरीरे सह वसतः  सहोत्क्रामतः"
। ततो हेतोः जीव एव प्राणः प्राण एव जीवः उभावप्येककार्य करावित्यर्थः । अतः परमात्मनः
प्राणशरीरकत्वेन जीवशरीरकत्वेन चानुसन्धानं युक्तमिति भावः ।। 28 ।।
2.29
तस्यैषैव दृष्टिः एतद्विजानाति ।। 29 ।।
B.2.29
"प्र. - तस्य - मुख्यप्राणस्य ज्ञातृरूप आत्मा दृष्टिः - दर्शनसाधनम् । जडस्य प्राणस्य"
ज्ञातृरूपजीवसाहित्यात्  एवोत्थापनादिकार्यकरत्वादिति भावः    ।। 29 ।।
2.30
यत्रैतत्पुरुषः सुप्तः स्वप्नं न कथञ्चन पश्यति अथास्मिन् प्राण एवैकधा भवति ।। 30 ।।
B.2.30
"प्र. - यत्र - यदा एतत्पुरुषः - एष पुरुषः सुप्तस्सन् न कञ्चन स्वप्नं पश्यति अथ -"
तदेत्यर्थः ---- अस्मिन् प्राणे - प्राणशरीरके परमात्मनि अयं सुप्तः पुरुषः एकधा भवति
। एकधाभावप्रकारश्चो - त्तराध्याये वक्ष्यते ।। 30 ।।
2.31
तदैनं वाक्  सर्वैर्नामभिः सहाप्येति ।। 31 ।।
B.2.31
"प्र. - परमात्मनैकीभूते  जीवे स्वकार्येण नामाभिलपनेन सह वागिन्द्रियं लीनं भवतीत्यर्थः ।। 31 ।।"
2.32
चक्षुः सर्वै रूपैः सहाप्येति ।। 32 ।।
B.2.32
प्र. - अत्र रूपशब्दो रूपज्ञानौपयिकव्यापारपरः । एवमुत्तरत्रापि द्रष्टव्यम् ।। 32 ।।
2.33
श्रोत्रं सर्वैः शब्दैः सहाप्येति । मनः सर्वैर्ध्यानैः सहाप्येति ।। 33 ।।
B.2.33
"प्र. - ध्यानैः - ध्यानौपयिकव्यापारैरित्यर्थः । शिष्टं स्पष्टम् ।। 33 ।।"
2.34
स यदा प्रतिबुध्यते --- यथाऽग्नेः विस्फुलिङ्गा विप्रतिष्ठेरन्, एवमेवैतस्मादात्मनः
प्राणा यथायतनं विप्रतिष्ठन्ते प्राणेभ्यो देवाः देवेभ्यो लोकाः ।। 34 ।।
B.2.34
"प्र. - प्राणाः - जीवाः देवाः - इन्द्रयाणि लोकाः - ज्ञानानि ।। 34 ।।"
2.35
तस्यैषैव  सिद्धिः ।। 35 ।।
B.2.35
"प्र. - तस्य - एवम्भूतस्य मुख्यप्राणस्य  सिद्धिः - कार्यसाधकम् ।। 35।।"
2.36
एतद्विज्ञानम् ।। 36 ।।
B.2.36
"प्र. - एतस्य जीवस्य यत् विज्ञानम् तदेव साधकम् । अथवा विज्ञानलक्षणमेतदात्मत्वं साधकमित्यर्थः"
। प्राणजीवौ एकतामापन्नौ एक - कार्यसाधकाविति यावत् ।। 36 ।।
2.36
तस्यैषैव दृष्टिः ।। 36 ।।
B.2.36
प्र. - एतद्विजानाति इत्युक्त एवार्थोऽनेनापि वाक्येन दार्ढ्यायोक्तः ।। 36 ।।
2.37
यत्रैतत्पुरुष आर्तो मरिष्यन् आबल्यं न्येति मोहं न्येति तदाहुः उदक्रमीच्चित्तम् । न
श्रृणोति न पश्यति न वाचो वदति - अथास्मिन् प्राण एवैकधा भवति ।। 37।।
B.2.37
"प्र. - सुप्तौ मुख्यप्राणस्येतरप्राणाप्ययोद्गमनापादानहेतुत्वमुक्त्वा मूर्च्छायामपि"
तदाह --- यदा एष पुरुषः व्याध्यादिना पीडितो मरिष्यन् आबल्यम् - अबलस्य भावं आबल्यम्
बलराहित्यं न्येति - नितरामेति गच्छति । मोहं -
मूर्च्छां न्येति - प्राप्नोति ,  तदा समीपवर्तिन आहुः , चित्तमुदक्रमीत् । मनः निलीनमित्यर्थः
। तत्र हेतुः न श्रृणोति न पश्यति न वाचा वदतीति । अथ - तदा अस्मिन् प्राणे - प्राणशरीरके
परमात्मनि ऐकध्यं प्रयातीत्यर्थः ।। 37 ।।
2.38
तदैनं वाक् सर्वैर्नामभिः सहाप्येति ।। 38 ।।
B.2.38
2.39
स यदा प्रतिबुध्यते । आयुश्शेषौषधवशादित्यर्थः ।। 39 ।।
B.2.39
"चक्षुः सर्वैः रूपैः सहाप्येति श्रोत्रं सर्वैः शब्दैः सहाप्येति मनः सर्वैर्ध्यानैः"
सहाप्येति । स यदा प्रतिबुध्यते ।। 39 ।।
2.40
यथाऽग्नेः विस्फुलिङ्गा विप्रतिष्टेरन् एवमेवैतस्मादात्मनः प्राणाः यथायतनं
विप्रतिष्ठन्ते प्राणेभ्यो देवाः देवेभ्यो लोकाः ।। 40 ।।
B.2.40
"प्र. - उत्क्रान्तावपि मुख्यप्राणस्य सर्वोपजीव्यतामाह  यथाग्नेः .... लोकाः ।। 40 ।।"
2.41
स. यदाऽस्माच्छरीरादुत्क्रामति वागस्मात् सर्वाणि नामान्यभिविसृजते ।।41 ।।
B.2.41
"प्र. स यदा ....अभिविसृजते - स प्राणः यदाऽस्माच्छरीरात् उत्क्रामति तदा वागिन्द्रियमेतच्छरीरप्रयुक्तनामाद्यभिलपनं त्यजति ।। 41 ।।"
2.42
वाचा सर्वाणि नामान्याप्नोति ।। 42 ।।
B.2.42
"प्र. वाचा सर्वाणि नामान्याप्नोति । यत्र प्राणः स्वयं तिष्ठति तत्रैव शरीरे स्वोपकरणभूतवागिन्द्रियेण"
सर्वनामाभिलपनरूपं व्यवहारं करोति । एवामुत्तरत्रापि
द्रष्टव्यम् ।। 42 ।।
2.43
घ्राणोऽस्मात् सर्वान् गन्धानभिविसृजते । घ्राणेन सर्वान् गन्धानाप्नोति।।43।।
B.2.43
"प्र. - घ्राणोऽस्मात् .... । घ्राणेन सर्वान् गन्धानाप्नोति घ्राणजन्यज्ञानेन सर्वान्"
गन्धान् विषयीकरोतीत्यर्थः ।। 43 ।।
2.44
चक्षुरस्मात् सर्वाणि रूपाण्यभिविसृजते । चक्षुषा सर्वाणि रूपाण्याप्नोति ।
श्रोत्रमस्मात् सर्वान् शब्दानभिविसृजते । श्रोत्रेण सर्वान् शब्दानाप्नोति । मनोऽस्मात्
सर्वाणि ध्यानान्यभिविसृजते । मनसा सर्वाणि ध्यानान्याप्नोति सैषा प्राणेन सर्वाप्तिः ।। 44 ।।
B.2.44
"प्र. - चक्षुषः .... सर्वाप्ति सर्वेषां विषयाणां प्राणाधीनेन्द्रियजन्य ज्ञानविषयत्वलक्षणा"
प्राणकर्तृकसर्वाप्तिरित्यर्थः ।। 44 ।।
2.45
यो वै प्राणः सा प्रज्ञा । या वै प्रज्ञा स प्राणः । सह ह्येतावस्मिन् शरीरे
वसतः सहोत्क्रामतः ।। 45 ।।
B.2.45
"प्र. - यो वै .... उत्क्रमतः । उक्तोऽर्थः ।। 45 ।।"
2.46
अथ  खलु  यथा प्रज्ञायां सर्वणि भूतान्येकीभवन्ति तद् व्याख्यास्यामः -
वागेवास्या एकमङ्गमुदूढम् तस्या नाम पुरस्तात् प्रतिविहिता भूतमात्रा ।। 46 ।।
B.2.46
"प्र. - प्राणस्य सर्वभूताश्रयत्वमुक्त्वा प्रज्ञाशब्दितस्य जीवस्य"
सर्वभूताश्रयत्वप्रकारः कथ्यत इत्याह - अस्याः -प्रज्ञायाः वागिन्द्रियमेकमङ्गम् उदूढं
- परिगृहीतमित्यर्थः । उद्वाहकर्मभूतपत्नीवत् परिगृहीतमित्यर्थः वस्तुतस्याङ्गाभावात्
। तस्याः - वाचः पुरस्तात् - ग्राह्यत्वेन विषयत्वेन प्रति - विहिता - प्रतिद्वंद्वितया
प्रतिनियततया विहिता भूतमात्रा नाम । एवमुत्तरत्रापि द्रष्टव्यम् ।। 46 ।।
2.47
घ्राणमेवास्या एकमङ्गमुदूढम् तस्य गन्धः पुरस्तात् प्रतिविहिता भूतमात्रा ।
चक्षुरेवास्या एकमङ्गमुदूढम् तस्य रूपं पुरस्तात् प्रतिविहिता भूतमात्रा ।
श्रोत्रमेवास्या एकमङ्गमुदूढम् तस्य शब्दः पुरस्तात् प्रतिविहिता भूतमात्रा ।
जिह्वैवास्या एकमङ्गमुदूढम्  तस्यान्नरसः पुरस्तात् प्रतिविहिता भूतमात्रा ।
हस्तावेवास्या एकमङ्गमुदूढम् तयोः कर्माणि पुरस्तात् प्रतिविहिता भूतमात्रा ।
शरीरमेवास्या एकमङ्गमुदूढम् तस्य सुखदुःखे पुरस्तात् प्रतिविहिता भूतमात्रा ।
उपस्थ एवास्या एकमङ्गमुदूढम् तस्यानन्दो रतिः प्रजातिः पुरस्तात् प्रतिविहिता
भूतमात्रा ।। 47 ।।
B.2.47
"प्र. - प्रजातिः - प्रजननमित्यर्थः ।। 47 ।।"
2.48
पादावेवास्या  एकमङ्गमुदूढम् , तयोरित्याः पुरस्तात् प्रतिविहिता भूतमात्रा ।। 48 ।।
B.2.48
"प्र. - इत्याः - गमनानीत्यर्थः ।। 48 ।।"
2.49
प्रज्ञैवास्या एकमङ्गमुदूढम् , तस्यै धियो विज्ञातव्यं कामाः पुरस्तात् प्रतिविहिता भूतमात्रा ।। 49 ।।
B.2.49
"प्र. - अथ प्रथमान्तः प्रज्ञाशब्दः मनःपरः, अस्या इति तु प्रज्ञारूपजीवपरः। उत्तरत्र"
, नेत्यां विजिज्ञासीत नेतारं विद्यात् इत्यनन्तरम् , न मनो विजिज्ञासीत इति मनश्शब्दप्रयोगात्
स्थानप्रमाणेन प्रज्ञाशब्दस्य मन एवार्थः । धियो विज्ञातव्यम् मनोजन्यज्ञानविषयमित्यर्थः
। कामाः काम्यमाना इत्यर्थः।।49।।
2.50
प्रज्ञया वाचं समारूह्य वाचा सर्वाणि नामान्याप्नोति ।। 50 ।।
B.2.50
"प्र. - एवं नामगन्धरूपशब्दरसकर्मसुखदुःखानन्दगतिज्ञातव्याः दशभूतमात्रः वाग्घ्राणादिविषयत्वेनोक्त्वा"
प्रज्ञाशब्दितस्य जीवस्य नामादि - दशविधभूतमात्राव्याप्तिप्रकारमाह - अत्र प्रज्ञाशब्दः
अव्यवहितप्रज्ञाशब्दनिर्दिष्टमनः परः । ततश्च मनसा वागिन्द्रयमधिष्ठाय तद््द्वारा सर्वाणि
नामानि अभिलपनक्रियाद्वारा प्राप्नोति ।। 50 ।
2.51
प्रज्ञया घ्राणं समारुह्य घ्राणेन सर्वान् गन्धानाप्नोति ।। 51 ।।
B.2.51
प्रज्ञया श्रोत्रं समारुह्य श्रोत्रेण सर्वान् शब्दानाप्नोति । प्रज्ञया जिह्वां समारुह्य
सर्वानन्नरसानाप्नोति । प्रज्ञया हस्तौ समारुह्य  हस्ताभ्यां सर्वाणि कर्माण्याप्नोति ।
प्रज्ञया शरीरं समारुह्य उपस्थेनाऽऽनन्दं रतिं प्रजातिमाप्नोति । प्रज्ञया पादौ समारुह्य
पादाभ्यां सर्वा इत्या आप्नोति । प्रज्ञयैव धियं समारुह्य प्रज्ञयैव धियो विज्ञातव्यं
कामानाप्नोति ।। 53 ।।
2.52
प्रज्ञया चक्षुः समारुह्य चक्षुषा सर्वाणि रूपाण्याप्नोति ।। 52 ।।
B.2.52
प्रज्ञया श्रोत्रं समारुह्य श्रोत्रेण सर्वान् शब्दानाप्नोति । प्रज्ञया जिह्वां समारुह्य
सर्वानन्नरसानाप्नोति । प्रज्ञया हस्तौ समारुह्य  हस्ताभ्यां सर्वाणि कर्माण्याप्नोति ।
प्रज्ञया शरीरं समारुह्य उपस्थेनाऽऽनन्दं रतिं प्रजातिमाप्नोति । प्रज्ञया पादौ समारुह्य
पादाभ्यां सर्वा इत्या आप्नोति । प्रज्ञयैव धियं समारुह्य प्रज्ञयैव धियो विज्ञातव्यं
कामानाप्नोति ।। 53 ।।
2.53
प्रज्ञया श्रोत्रं समारुह्य श्रोत्रेण सर्वान् शब्दानाप्नोति । प्रज्ञया जिह्वां समारुह्य
सर्वानन्नरसानाप्नोति । प्रज्ञया हस्तौ समारुह्य  हस्ताभ्यां सर्वाणि कर्माण्याप्नोति ।
प्रज्ञया शरीरं समारुह्य उपस्थेनाऽऽनन्दं रतिं प्रजातिमाप्नोति । प्रज्ञया पादौ समारुह्य
पादाभ्यां सर्वा इत्या आप्नोति । प्रज्ञयैव धियं समारुह्य प्रज्ञयैव धियो विज्ञातव्यं
कामानाप्नोति ।। 53 ।।
B.2.53
"प्र. - मनसा घ्राणेन्द्रियमधिष्ठाय तद््द्वारा सर्वान् गन्धान् आप्नोति - ज्ञानेन व्याप्नोति"
। एवमुत्तरत्रापि द्रष्टव्यम् । मनसा चक्षुरिन्द्रियमधिष्ठाय तद््द्वारा सर्वाणि रूपाण्याप्नोतीति
ज्ञानेन व्याप्नोतीति ।। 51 -53 ।।
2.54
न  हि प्रज्ञापेता वाक् नाम किञ्चन प्रज्ञापयेत् ।। 54 ।।
B.2.54
"प्र. - ननु मनोद्वारा नियमनं किमर्थमित्या - शङ्कचाह - न हि मनोनधिष्ठितं वागिन्द्रियं"
नामप्रज्ञपनसमर्थं भवतीत्यर्थः ।। 54 ।।
2.55
अन्यत्र मे मनोऽभूदित्याह , नाहमेतन्नाम प्राज्ञासिषमिति ।।
B.2.55
"प्र. - अत्र लोकमेव साक्षित्वेनोदाहरति --- लोको हि अन्यत्र मे मनोऽभूदित्युक्त्वा"
एतन्नाम न प्राज्ञासिषम् इति ह्याह । मनोव्यासङ्गशात्
ज्ञानपूर्वकनामाभिलपनलक्षणवागिन्द्रियव्यापारो नाभूदिति हि लोकः प्रत्येतीत्यर्थः ।
एवमुत्तरत्रापि द्रष्टव्यम् ।।
"न हि प्रज्ञापेतो घ्राणो गन्धं कञ्चन प्रज्ञापयेत् । अन्यत्र मे मनोऽभूदित्याह नाहमेतं"
गन्धं प्राज्ञासिषमिति । न हि प्रज्ञापेतं चक्षुरूपं किञ्चन प्रज्ञापयेत् । अन्यत्र
मे मनोऽभूद् इत्याह नाहमेतद्रूपं प्राज्ञासिषमिति  । न हि प्रज्ञापेतं श्रोत्रं शब्दं
कञ्चन प्रज्ञापयेत् । अन्यत्र मे मनोऽभूदित्याह नाहमेतं शब्दं प्राज्ञसिषमिति । न हि
प्रज्ञापेता जिह्वा अन्नरसं कञ्चन प्रज्ञापयेत् । अन्यत्र मे मनोऽभूदित्याह नाहमेतमन्नरसं प्राज्ञासिषमिति ।
न हि प्रज्ञा - पेतौ हस्तौ कर्मकिञ्चनप्रज्ञापयेताम् । अन्यत्र मे मनोऽभूदित्याह नाऽहमेतत्
कर्मप्राज्ञासिषमिति । न हि प्रज्ञापेतं शरीरं सुखदुःखे किञ्चन प्रज्ञापयेत् । अन्यत्र
मे मनोऽभूदित्याह, नाहमेतत् सुखदुःखे प्राज्ञासिषमिति । न हि प्रज्ञापेत उपस्थः आनन्दं
रतिं प्रजातिं कञ्चन प्रज्ञापयेत् । अन्यत्र मे मनोऽभूदित्याह नाहमेतमानन्दं रतिं प्रजातिं
प्राज्ञासिषमिति । न हि प्रज्ञापेतौ पादावित्यां काञ्चन प्रज्ञापयेताम् । अन्यत्र मे
मनोऽभूदित्याह नाहमेतामित्यां प्राज्ञासिषमिति । न हि प्रज्ञापेता धीः काचन सिद्द्येत् ।।
B.2.56
प्र. - एवं प्रज्ञाशब्दितस्य जीवस्य भूतमात्रा - व्याप्तिप्रकारकथनमुखेन  आत्मानात्मविवेकं
प्रदर्श्य अन्या वाचो विमुञ्चथ (   ) इत्युक्तरीत्या भूतमात्राशब्दितानात्मविज्ञानं
परिहर्तव्यमित्याह - ज्ञात्रात्मव्यतिरिक्तः अनात्मभूतो विषयो न ज्ञातव्य इत्यर्थः ।। 56 ।।
2.57
न प्रज्ञातव्यं प्रज्ञायेत ।। 57 ।।
B.2.57
(प्र) - तदेव प्रपञ्चयति - अत्र वाक््छब्दः प्रकरणानुगुण्यात् नामपरः ।
वक्तारम् - उक्तरीत्या मनोधिष्ठितवागिन्द्रियजन्याभिलपनक्रियया नाम -
व्याप्तारमात्मानमेव विद्यात् । वक्तृजीवशरीरक - परमात्मानं विद्यादिति यावत् । एवमुत्तरत्रापि
द्रष्टव्यम् ।। 58 ।।
2.58
न वाचं विजिज्ञासीत वक्तारं विद्यात् ।। 58 ।।
B.2.58
(प्र) - तदेव प्रपञ्चयति - अत्र वाक््छब्दः प्रकरणानुगुण्यात् नामपरः । वक्तारम् -
उक्तरीत्या मनोधिष्ठितवागिन्द्रियजन्याभिलपनक्रियया नाम - व्याप्तारमात्मानमेव विद्यात्
। वक्तृजीवशरीरक - परमात्मानं विद्यादिति यावत् । एवमुत्तरत्रापि द्रष्टव्यम् ।। 48 ।।
2.59
न गन्धं  विजिज्ञासीत घ्रातारं विद्यात् ।
न रूपं विजिज्ञासीत रूपं विद्वांसं विद्यात् ।। 59 ।।
B.2.59
(प्र) - रूपं पश्यन्तं विद्यादित्यर्थः ।। 59 ।।
2.60
न  शब्दं विजिज्ञासीत श्रोतारं विद्यात् । नान्नतसं विजिज्ञासीत
अन्नरसविज्ञातारं विद्यात् । न कर्म विजिज्ञासीत कर्तारं विद्यात् । न सुख -
दुःखे विजिज्ञासीत सुखदुःखयोर्विज्ञातारं विद्यात् । नानन्दं न रतिं न
प्रजातिं विजिज्ञासीत आनन्दस्य रतेः प्रजातेर्विज्ञातारं विद्यात् । नेत्यां
विजिज्ञासीत एतारं विद्यात् । न मनो विजिज्ञासीत मन्तारं विद्यात् । ता
वा एता दशैव भूतमात्राः अधिप्रज्ञम् दश प्रज्ञामात्रा अधिभूतम् । यद्दि
भूतमात्राः न स्युः प्रज्ञामात्राः न स्युः यदि  प्रज्ञामात्रा न स्युः न भूतमात्राः
स्युः । न ह्यन्य तरतो रूपं किञ्चन सिद्दचेत्;नो एवैतन्नाना ।। 60 ।।
B.2.60
(प्र) - नामगन्धरूपशब्दरसकर्मसुखदुःखानन्द रतिप्रजातित्याज्ञातव्यलक्षणा दशभूतमात्राश्र्च
तद्ग्राहि वाग्घ्राणचक्षुश्श्रोत्रजिह्वस्तशरीरोपस्थपादमनोलक्षणाः दशप्रज्ञामात्राश्र्चानयोन्याधाराः
। वागादिन्द्रियाणां अभावे नामादिसिद्देरभावेन वागादिलक्षणप्रज्ञामात्राधीनसिद्दिकत्वात्
(नामादिभूतात्राणाम्) नामादि भूतमात्राणां सभावे तद्वचवहारफलकप्रज्ञामात्राशब्दित इन्द्रियाद्यनिष्पत्तेः
। अतो ग्राह्यग्राहकोभयाधीनत्वात् सर्वलोकयात्रायाः नो एवैतन्नाना । नानाशब्दो विनार्थकः
। एतते ग्राह्यग्राहकजातं परस्पराविनाभूतमित्यर्थः । न हि ग्राह्येण विनाकृतं ग्राह्यं
कार्यश्रामं भवति । तस्मात् प्रज्ञामात्राशब्दित - मतिरपि भूतमात्रान्तर्गतमित्यर्थः ।। 60 ।।
2.61
तद् यथा रथस्यारेषु नेमिरर्पिता नाभावरा अर्पिताः एवमेवैता
भूतमात्राः प्रज्ञामात्रा - स्वर्पिताः प्रज्ञामात्राः प्राणेऽर्पिताः ।। 61 ।।
B.2.61
(प्र) - यथा रथस्य नाभौ रथचक्रमध्यवर्ति सरन्ध्रकाष्ठविशेषे अरशब्दिता अर्पिताः अत्र
नेमिशब्दितं वलयाकारं काष्ठं यथा अर्पितम् - एवं प्राणशब्दित परमात्मनि प्रज्ञामात्राशब्द
- निर्दिष्टाश्र्चेतना अर्पिताः । तेषु च भूतमात्राशब्दित -ग्राह्यग्राहकजातं सर्वं समर्पितमित्यर्थः ।
नन्वत्र प्रज्ञामात्राशब्देन यद्दि भूतमात्रा न स्युः न प्रज्ञामात्राः स्युः
यदि प्रज्ञामात्रा न स्युः न भूतमात्राः स्युरिति पूर्ववाक्ये प्रज्ञामात्राशब्दनिर्दिष्टानां
वागादीनां दशानामेव ग्रहणमुचितम् । न तु प्रज्ञात्माशाया यो वै प्राणः सा प्रज्ञा इति
व्यवहितकेवलप्रज्ञाशब्दनिर्दिष्ट - जीवपरत्वमिति चेन्न-पूर्ववाक्ये अन्योन्याधारा -
धेयभावप्रतिपादनदर्शनात् । तत्र प्रज्ञामात्रा - शब्दस्य वागादिपरत्वेऽपि इह प्रज्ञामात्राशब्द
निर्दिष्टस्य भूतमात्राश्रितत्वाप्रतिपादनात् प्राणशब्दितपरमात्माश्रितत्वस्यैव प्रतिपादनात्
प्रज्ञामात्राशब्दो जीवपर एव ।
पूर्ववाक्ये बाधकबलात् प्रज्ञाशब्दस्य मुरव्यार्थत्यागेऽपि इह मुरव्यार्थत्यागे कारणाभावात्
। यथाऽस्मिन् प्रकरणे यावध्द्यस्मिन् शरीरे प्राणो वसति तावदायुः
अथास्मिन् प्राण एवैकधा भवति एतस्मादात्मनः प्राणा यथाथयनं विप्रतिष्ठन्ते इति त्रिष्वपि
वाक्येषु मुख्यप्राणपरमाजीवपरत्वेन भिन्नार्थकत्वम् एवं प्रज्ञैवास्या एकमङ्गमुदूढम्
इत्यत्र न हि प्रज्ञापेता बाङ् नाम किञ्चित् प्रज्ञापयेत् दशैब भूतामात्रा अधिप्रज्ञम्
इति वाक्येषु जीवमनइन्द्रियरूपार्थत्रयविषये ट्टष्टप्रयोगस्य प्रज्ञाशब्दस्य अर्थौचित्यानुसारेणौवार्थस्य
वर्णनीयत्वात् । न चैकवचनान्तप्रज्ञाशब्द - निर्दिष्टस्य बहुवचनान्तप्रज्ञामात्राशब्देन
परमर्शो न युक्त इति वाच्यम् - सद्विद्यायाम् स्वमपीतो भवति इत्येकवचनान्तशब्दनिर्दिष्टस्य
जीवस्य सति संपद्य न विदुः इति बहुवचनान्तशब्देन निर्देशवदुपपत्तेः । एतत् सर्वं श्रुतप्रकशिकायामिन्द्रिप्राणाधिकरणे  स्पष्टम् ।। 61 ।।
2.62
स एष (प्राण एव प्रज्ञात्मा) (प्राज्ञ आत्मा) आनन्दोऽजरोमृतः ।।62।।
B.2.62
(प्र) - प्रज्ञ एव प्राज्ञः । निरूपाधिकसार्वज्ञ्याश्रयः निरूपाधिकानन्दत्वाजरत्वाश्रयः ।। 62 ।।
2.63
(स) न साधुना कर्मणा भूयान् नो एवासाधुना कर्मणा कनीयान् ।। 63 ।।
B.2.63
(प्र) - पुण्यपापकृतोत्कर्षापकर्षशून्य इत्यर्थः ।। 63 ।।
2.64
एष  ह्येवैनं साधु कर्म कारयति तम् यमेभ्यो लोकेभ्य उन्निनीषति ।।64 ।।
B.2.64
(प्र) - यं पुरूष राभ्योऽण्डान्तर्गतेभ्यः लोकेभ्यः ऊर्ध्वं भगवल्लोकं नेतुमिच्छति
तं पुरूषं भगवल्लोकप्राप्तये साधुकर्म कारयति । कर्मणां भगल्लोकप्राप्त्युपयोगित्व़ञ्च
तद्देतुभूतविद्याविरोधिपापनिरसनद्वारा ।। 64 ।।
2.65
एष ह्येवैनमसाधु कर्म कारयति यमधो निनीषति ।। 65 ।।
B.2.65
(प्र) - यं पुरुषमेभ्यो लोकेभ्यः अधःपातयितुमिच्छति , तमसाधुकर्म कारयति । यथा साधुकर्मणां
ब्रह्मोपासनिष्पादनद्वारा उन्नयनहेतुत्वम् , एवमसाधुकर्मणामप्युपासनप्रतिबन्धद्वारा
अधोनयनहेतुत्वम् । उक्तञ्च भगवता भाष्यकृता , पापस्य ज्ञानोदयविरोधित्वम् , [     ]
एष एवाऽसाधु कर्म कारयति तं यमधो निनीषति इति श्रुत्याऽवगम्यते इति । विवृतञ्च व्यासार्यैः
कर्मणामुन्नयन- हेतुत्वमुपासननिष्पादनरूपमितितद्विपरीतमधोनयनमुपासनप्रतिबन्धरूपमिति
-स्फुटतर
मवगम्यते इति ।।65।।
2.66
एष लोकपाल एष लोकाधिपतिरेष सर्वेशः ।। 66 ।।
B.2.66
(प्र) - लोकपालः - लोकरक्षकः । अत्र व्यासार्याः , लोकाधिपतिः - लोकस्वामी । सर्वेशः
- सर्वनियन्ता । ननु पा रक्षणे इति धातोः पतिशब्दः । तत् कथमत्र शेषिवाचित्वम् ? उच्यते
- न हि सर्वत्रावयवशक्तिरेव रूढिशक्तिरित्यस्ति । गमेर्डो इति व्युत्पत्त्या गोशब्दस्य
सकलजङ्गमवाचित्वप्रसङ्गात् ; स्थिताया गोः अवाचकत्वप्रसङ्गाच्च । अतः शेषिणि पतिशब्दो
रूढः । अन्यथा वृद्दौ च मातापितरौ साध्वी भार्या - सुतः शिशुः । अप्यकार्यशतं कृत्वा
भर्तव्यामनुरब्रवीत् इति पितुः संरक्षके पुत्रे पतिशब्दव्यवहारप्रसङ्गात् इत्यूचुः ।। 66 ।।
2.67
स म आत्मेति विद्यात् । स म आत्मेति विद्यात् ।। 67 ।।
B.2.67
"प्र. - पूर्वोक्तगुणविशिष्टः स्वान्तर्यामीति प्रतिपत्तव्यः । यद्वा अस्मिन्नेव वाक्ये"
पूर्वोक्तत्वाष्टहननादिकृतलेपशून्यत्बवक्तृत्वघ्रातृत्वादिगुणाकजीवविशिष्टतया आयुष्ट्वेन्द्रिय
निश्श्रेयसहेतुत्वशरीरोत्थापकत्वादिविशिष्टप्राणविशिष्टतया आनन्दत्वा - मृतत्वादिस्वरूपेण
च  विशिष्टस्य स्वात्मत्वेनोपासनं विधियते । एवं सति
अनेकोपासनाविधानकृतवाक्यभेदशङ्काया नावकाश इति द्रष्टव्यम् । द्विरूक्तिरध्यायपरिसमाप्त्यर्था  ।
"इदञ्च वाक्यं समन्वयाध्याये प्रथमपादे चिन्तितम् - प्राणोऽस्मि प्रज्ञात्मा तं मामायुरमृतमित्युपास्स्व"
इत्यत्र मामिति शब्देन प्राणशब्देन च निर्दिश्यमान इन्द्र एव । इन्द्रप्रयुक्तस्य मामिति
शब्दस्य तद्विषयत्वावश्यम्भावात् इति पूर्वपक्षे प्राप्ते - उच्यते । प्राणस्तथाऽनुगमात्
। [ब्र.सू.1-1-29] प्राणः - परमात्मा । परमात्मत्वसाधकानन्दत्वादिमत्त्वेन तस्यास्मिन्
प्रकरणे अनुगतत्वात् । स एष प्राण एव प्रज्ञात्मा - आनन्दोऽजरोऽमृतः इति श्रूयते ।
न वक्तुरात्मोपदेशादिति चेदधयात्मसंबन्धभूमा ह्यस्मिन् । त्वाष्ट्रवधादिना प्रज्ञातजीवभावस्येन्द्रस्य
वक्तुःमामेव विजानीहि इति स्वात्मत्वेनोपदिश्मानः नेन्द्रात् जीवादधिको भवितुमर्हतीति
चेन्न - अस्मिन् प्रकरणे परमात्मसंबन्धिनां धर्माणां बहुत्वमुपलभ्यते । हिततमोपासनकर्मत्वम्,
साध्वसाधुकर्मकारयितृत्वम् , भूतमात्राः प्रज्ञामात्रास्वर्पिताः प्रज्ञामात्राः प्राणेऽर्पिताः
इति अचेतनवर्गाधारचेतनवर्गाधारत्वमानन्दत्वमजरत्वामृतत्वं लोकाधिपतित्वम्  एवमादयो -
हि धर्मः परमात्मसंबन्धिन उपलभयन्ते । अतो भूयोधर्मनुग्रहायास्य प्रकरणस्य परमात्मपरत्वमेव
वक्तव्यम् । तर्हि इन्द्रस्य मामुपास्स्व इति निर्देशः कथमुपपद्यत इत्यत्राह --- शास्त्रट्टष्ट्या
- तूपदेषो वामदेववत् । [ब्र.सू.1-1-31] य आत्मनि - तिष्ठन् आत्मनोऽन्तरः [बृ.उ.मा.पा.3.5-7-22-30]
इत्यादिशास्त्रेण परमात्मानं स्वात्मानं ट्टष्ट्वा शरीर - वाचिना़ञ्च शब्दानां शरीरिपर्यन्ततां ज्ञात्वा,
मामुपास्स्वेत्युपदिष्टवान् । यथा हि साक्षात्कृतस्वात्मभूतपरमात्मत्तवो  वामदेवः अहं
मनुरभवं सूर्यश्र्च [ऋग्वेदसं.4-26-1] इति स्वात्मनि मन्वादिभावमुपदिष्टवान् - न हि
तत्र मन्वादिभावः स्वस्वरूपगतो वामदेवेनोपदिष्टः ; अपि तु स्वात्मभूतपरमात्मगतः - तद्वदेवायमुपदेश
इति भावः । जीवमुरव्यप्राणलिङ्गान्नेति चेन्नोपासनात्नैविध्यादाश्रितत्वादिह तद्योगात्
। त्वाष्ट्रवधवक्तृत्वादिजीवलिङ्गानाम् आयुःप्रभुत्वशरीरोत्थापकत्वेन्द्रियाश्रयत्वादीनां
मुख्यप्राणलिङ्गानां चोपन्यासः किमर्थ
इति चेत् - इन्द्ररूपजीव - शरीरकतया प्राणरूपाचेतनशरीरकतया स्वरूपेणचोपासनार्थं चेतनाचेतनधर्माणां
ब्रह्मधर्माणाञ्च कीर्तनम् । त्रिविधञ्चोपासनं प्रकरणान्तरेष्वप्याश्रितम् , यथा तैत्तिरीयके
, सत्यं ज्ञानमनन्तं ब्रह्म [तै.उ.आन-2-1] इति स्वरूपेण सच्च - त्यच्चाभवत् [तै.उ.आन-6-3]
इति भोक्तृभोग्यलक्षणचेतनाचेतनशरीरकतया चोपासनम् । एवमिहापयुपासनात्रैविध्यं
"युजयत इति स्थितम् ।। 67 ।।   "
B.3.1
"अथ कोषितक्युपनिषदि तृतीयोध्यायः"
"प्राणो ब्रह्मेति ह स्माह कोषीतकिः । तस्य ह वा एतस्य प्राणस्य ब्रह्मणो मनो दूतं चक्षुर्गोप्तृ"
श्रोत्रं संश्रावयितृ वाक् परिवेष्ट्री । स यो ह वा एतस्य प्राणस्य ब्रह्मणो मनो दूतं
वेद, दूतवान् भघवति । यश्चक्षुर्गोप्तृ, गोप्तृमान् भवति । यः श्रोत्रं संश्रावयितृ,
संश्रावयितृमान् भवति । यो वाचं परिवेष्ट्रीम् परिवेष्ट्टीमान्  भवति ।  तस्मै वा एतस्मै
प्राणाय ब्रह्मण एताः सर्वा देवता आयाचमानाय बलिं हरन्ति । एवं हैवास्मै सर्वाणि भूतान्ययाचमानायैव
बलिं हरन्ति, य एवं वेद । स्योपनिषत्, न याचेदिति । तद् यथा ग्रामं भिक्षित्वाऽलब्ध्वोपविशेत्,
नाहमतो दत्तमश्नीयामिति । त एवैनमुपमन्त्रयन्ते, ये पुरस्तात् प्रत्याचक्षीरन् । एष
धर्मोऽयाचतो भवति । अन्नादास्त्वेवैनमुपमन्त्रयन्ते, ददाम त इति ।। 1 ।।
B.3.2
"प्राणो ब्रह्मेति ह स्माह पैङ्ग्यः । तस्य ह वा एतस्य प्राणस्य ब्रह्मणो वाक् परस्तात्"
चक्षुरारुन्धे ;  चक्षुः परस्ताच्छ्रोत्रमारुन्धे;, श्रोत्रं परस्तान्मन आरुन्धे ; मनः
परस्तात् प्राण आरुन्धे ;  तस्मै वा एतस्मै प्राणस्य ब्रह्मण एताः सर्वा देवता अयाचमानाय
बलिं हरन्ति । एवं हैवास्मै सर्वाणि भूतान्ययाचमानायैव बलिं हरन्ति, य एवं वेद । तस्योपनिषत्,
न याचेदिति । तद् यथा ग्रामं भिक्षित्वाऽलब्ध्वोपविशेत्, नाहमतो दत्तमश्नीयामिति, त
एवैनमुपमन्त्रयन्ते, ये पुरस्तात् प्रत्याचक्षीरन् । एष धर्मोऽयाचतो भवति, अन्नादास्त्वेवैनमुपमन्त्रयन्ते, ददाम त इति ।। 2 ।।
B.3.3
"अथात एकधनावरोधनम्, यदेकघनमभिध्ययात्, पौर्णमास्यां वाऽमावास्यायां वा शुद्धपक्षे"
वा पुण्ये नक्षत्रे एतेषामेकस्मिन् पर्वण्यग्निमुपसमाधाय परिसमूह्य परिस्तीर्य पर्युक्ष्य
दक्षिणं जान्वाच्य स्रुवेणाज्याहुतीर्जुहोति, वाङ्गनाम देवताऽवरोधनी सा मेऽमुष्मादिदमवरुन्ध्यात्
तस्यै खाहा, चक्षुर्नाम देवताऽवरोधनी सा मेऽमुष्मादिदमवरुन्ध्यात् तस्यै खाहा' श्रोत्रं
नाम देवताऽवरोधनी सा मेऽमुष्मादिदमवरुन्ध्यात् तस्यै खाहा मनो नाम देवताऽवरोधनी सा
मेऽमुष्मादिदमवरुन्ध्यात् तस्मै खाहा इति । अथ धूमगन्धं प्रजिघ्राय आज्यलेपेनाङ्गान्यनुविमृज्य
वाचंयमोऽभिप्रव्रज्यार्थं, दूतं वा प्रहिणुयात्, लभते हैव ।। 3।।
B.3.4
"अथातो दैवः स्मरः - यस्य प्रियो बुभूषेत्, यस्यै वा, येषां वा, यासां वा, एतेषामेवैकस्मिन्"
पर्वण्येतयैवाऽऽवृता एता आज्याहुतीर्जुहोति, वाचं ते मयि जुहोम्यसौ खाहा, चक्षुस्ते
मयि जुहोम्यसौ खाहा, श्रोत्रं ते मयि जुहोम्यसो खाहा, मनस्ते मयि जुहोम्यसौ खाहा, प्रज्ञां
ते मयि जुहोम्यसौ खाहा इति । अथ धूमगन्धं
प्रजिघ्रायाज्यलेपेनाङ्गान्यनुविमृज्य वाचंयमोऽभिप्रव्रज्य संस्पर्शं जिगमिषेत्, अपि
वाताद्वा तिष्ठेत् संभाषमाणः; प्रियो हैव भवति, स्मरन्ति हैवास्य ।। 4 ।।
B.3.5
"अथातः संयमनं प्रातर्दनमान्तरमग्रिहोत्रमित्याचक्षते - यावद्वै पुरुषो भाषते, न तावत्"
प्राणितुं शक्नोति । प्राणं तदा वाचि जुहोति । यावद्वै पुरुषः प्राणिति, न ताग्द्भाषितुं
शक्नोति, वाचं तदा प्राणे जुहोति । एते अनते अमृते आहूती जाग्नच्च खपंश्च संततं जुहोति
। अथ या अन्या आहुतयोऽन्यवत्यः, ताः कर्ममय्यो हि भवन्ति । तद्ध स्मैतत् पूर्वे विद्वांसोऽग्निहोस्रं
न जुहवाच्चकुः ।। 5 ।।
B.3.6
"उक्थं ब्रह्मेति ह स्माह शुष्कभृङ्कारः । तत् ऋिगिल्युपासीत । सर्वाणि हास्मै भूतानि"
श्रैष्ठ्यायाभ्यर्च्यन्ते । तत् यजुरित्युपासीत । सर्वाणि हास्मै भूतानि श्रौष्ठ्याय
युज्यन्ते । तत् सामेत्युपासीत । सर्वाणि हास्मै भूतानि श्रैष्ट्याय संनमन्ते । तत्
श्रीरित्युपासीत, तत् यश इत्यपासीत, तत तेज इत्युपासीत  । तद् यथैतत्
श्रीमत्तमं  यशखितमं तेजखितममिति शस्त्रेषु भवति, एवं हैव स सर्वेषु भूतेषु श्रीमत्तमो
यशस्वितमस्तेजस्वितमो भवति, य एवं वेद । तदेतदैष्टिकं कर्ममयमात्मानमध्वर्युः संस्करोति
;  तस्मिन् यजुर्मयं प्रवयति ;  यजुर्मुये ऋङ्भयं होता ; ऋङ्भ्ये साममयमुद्गाता । स
एष त्रय्यै विद्याया आत्मा ; एष उ एवैतदिन्द्रस्यात्मा भवति य एवं वेद ।। 6 ।।
B.3.7
"अथातः सर्वजितः कोषीतकेस्त्रीण्युपासनानि भवन्ति । सर्वजिद्ध स्म कौषीतकिरुद्यन्तमादित्यमुपत्तिष्ठते"
- यज्ञोपवीतं कृत्वोदकमानाय त्रिः प्रसिच्योदपात्रम्, वर्गोसि पाग्मानं मे वृङ्धि इति
। एतयैवाऽऽवृता मध्ये सन्तम्,  उद्वर्गोऽसि पाप्मानं मे उद््वृङ्घि इति । एतयैवाऽवृताऽस्तं
यन्तम्, संवर्गोऽसि पाप्मानं मे उद््वृङ्घि इति । तद्् यदहोरात्राभ्यां पापमकरोत्,
सं तद् वृङ्क्ते । तथो
एवैवं विद्वान् एतयैवाऽऽवृताऽऽदित्यमुपतिष्ठते, यदहोरात्राभ्यां पापं करोति, सं
तद् वृङ्क्ते ।। 7 ।।
B.3.8
"अथ मासिमास्यमावास्यायां वृत्तायां पश्चाच्चन्द्रमसं दृश्यमानमुपतिष्ठेतैतयैवाऽऽवृता"
हरिततृणे वा [चं] प्रत्यस्यति, यन्मे सुसीमं हृदयं  दिवि चन्द्रमसि श्रितम् । मन्येऽहं
मां तद्विद्वांसं माऽहं पुत्र्यमघं रुधम् इति । न ह्यस्मात् पूर्वा प्रजा प्रैति ।
इति नु जातपुत्रस्य ।। अथा - जातपुत्रस्य - आप्यायख समेतु ते, सं ते पयांसि समु यन्तु
वाजा, यमादित्या अंशुमाप्याययन्ति इत्येतास्तिस्र ऋचो जपित्वा, माऽस्माकं प्राणेन प्रजया
पशुभिराप्याययिष्ठाः, योऽस्मान् द्वेष्टि, यञ्च वयं द्विष्मः, तस्य प्राणेन प्रजया
पशुभिराप्याययस्व इति । ऐन्द्रीमावृतमावर्ते आदित्यस्यावृतमावर्ते, इति दक्षिणं बाहुमन्वावर्तते ।। 8 ।।
B.3.9
"अथ पौर्णमास्यां पुरस्ताच्चन्द्रमसं दृश्यमानमुपतिष्ठेतैतयैवाऽऽवृता, सोमो राजाऽसि"
विचक्षणः पञ्चमुखोऽसि । प्रजापतिब्रह्मणस्त एकं सुखम् ; तेन मुखेन राज्ञोऽत्सि ; तेन
मुखेन मामन्नादं कुरु । राजा त एकं मुखम् ;  तेन मुखेन
विशोऽत्सि ;  तेन मुखेन नामन्नादं कुरु । श्येनस्त एकं मुखम् ; तेन मुखेन पक्षिणोऽत्सि
; तेन मुखेन मामन्नादं कुरु । अग्निष्ट एकं मुखम् ; तेनेमं लोकमत्सि ; तेन मुखेन मामन्नादं
कुरु । त्वयि पञ्चमं मुखम् ; तेन मुखेन सर्वाणि भूतान्यत्सि ;  तेन मुखेन मामन्नादं
कुरु । माऽस्माकं प्राणेन प्रजया पशुभिरपक्षेष्ठाः । योऽस्मान् द्वेष्टि, यञ्च वयं
द्विष्मः, तस्य प्राणेन प्रजया पशुभिरपक्षीयस्व इति । दैवीमावृतमावर्त आदित्यस्यावृतमन्वावर्त
इति दक्षिणं बाहुमन्वावर्तते ।। 9 ।।
B.3.10
"अथ संवेश्यन् जायायै हृदयभिमृशेत्, यत् ते सुसीमे हृदये श्रितमन्तः प्रजापतौ । तेनामृतत्वस्येशाने"
मा त्वं पुत््यमघं निगाः इति । न ह्यस्मात् पूर्वा प्रजा
प्रैतीति ।। 10 ।।
B.3.11
"अथ प्रोष्याऽऽयन् पुत्रस्य मूर्धानमभिजिघ्रेत्, अङ्गादङ्गात् संभवसि हृदयादधिजायसे"
। आत्मा वै पुत्रनामासि स जीव शरदः शतम् इति ;  नामास्य दधाति । अश्मा भव परशुर्भव हिरण्यमस्तृतं
भव । तेजो (वेदो) वै पुत्रनामासि स जीव शरदः शतम् इति ;  नामास्य गृह्णाति । अथैनं परिगृङ्णाति,
ये प्रजापतिः प्रजाः पर्यगृह्णात् तदहिष्ट््यै तेन त्वा परिगृह्णाम्यसौ इति । अथास्य
दक्षिणे कर्णे जपति, अस्मै प्रयन्धि मघवन्नृजीषिन् इति । इन्द्रश्रेष्ठानि द्रविणानि
धेहि इति सव्ये । मा छेत्था मा व्यथिष्ठाः शतं शरद आयुषो जीवस्व पुत्र ते नाम्ना मूर्धानमभिजिघ्रामि
इति त्रिरस्य मूर्दानमभिजिघ्रेत् । गवां त्वा हिङ्कारेणाभिहिङ्करोमि  इति त्रिरस्य मूर्धानमभिहिङ्कुर्यात् ।। 11 ।।
B.3.12
"अथातो दैवः परिमरः - एतद्वै ब्रह्म दीप्यते यदग्निर्ज्वलति ; अथैतन्म्रियते, यन्न ज्वलति"
। तस्यादित्यमेव तेजो गच्छति ;  वायुं प्राणः । एतद्वै ब्रह्म दीप्यते, यदादित्यो दृश्यते
;  अथेतन्म्रियते यन्न दृश्यते । तस्य चन्दमसमेव तेजो गच्छति ; वायुं प्राणः । एतद्वै
ब्रह्म दीप्यते, यच्चन्द्रमा दृश्यते ;  अथैतन्म्रियते, यन्न दृश्यते । तस्य विद्युतमेव
तेजो गच्छति ; वायुं प्राणः । एतद्वै ब्रह्म दीप्यते, यद्् विद्युद् विद्योतते ;  अथैतन्म्रियते,
यन्न विद्योतते । तस्या दिश एव (वायुमेव) तेजो
गच्छति ; वायुं प्राणः । ता वा एताः सर्वा देवता वायुमेव प्रविश्य वायौ मृत्वा न मूर्च्छन्ते
;  तस्मादेव पुनरुदीरत इत्यधिदैवतम् । अथाध्यात्मम् ।। 12 ।।
B.3.13
"एतद्वै ब्रह्म दीप्यते, यद्वाचा वदति । अथैतन्म्रियते, यन्न वदति । तस्य चक्षुरेव तेजो"
गच्छति ; प्राणं प्राणः । एतद्वै ब्रह्म दीप्यते, यच्चक्षुषा पश्यति । अथैतन्म्रियते,
यन्न पश्यति । तस्य श्रोत्रमेव तेजो गच्छति ;  प्राणं प्राणाः । एतद्वै
ब्रह्म दीप्यते, यच्छोत्रेण श्रृणोति । अथैतन्म्रियते, यन्न श्रृणोति । तस्य मन एव तेजो
गच्छति ; प्राणं प्राणः । एतद्वै ब्रह्म दीप्यते, यन्मनसा ध्यायति । अथैतन्म्रियते,
यन्न ध्यायति ;  तस्य प्राणमेव तेजो गच्छति ;  प्राणं प्राणः । ता वा एताः सर्वा देवताः
प्राणमेव प्रविश्य प्राणे मृत्वा न मूर्च्छन्ते ; तस्मादेव पुनरुदीरते । तद्् यदिह वा
एवं विद्वांसमुभौ पर्वतौ अभि प्रर्वेतयातां दक्षिणश्चोत्तरश्च तुस्तूर्षमाणौ, न हनं
स्तृन्वीयाताम् । अथ य एनं द्विषन्ति, यांश्च स्वयं द्वेष्टि, त एवैनं परिम्रियन्ते।
B.3.14
"अथातो निःश्रेयसादानम् - एता ह वै देवता अहंश्रेयसे विवदमाना अस्माच्छरीरादुच्चक्रमुः"
। तद्धाप्राणत् शुष्कं दारुभूतं शिश्ये । अथैनद् वाक् प्रविवेश । तद्् वाचा वदत् शिश्य
एव । अथैनच्चक्षुः प्रविवेश । तद्् वाचा वदत् चक्षुषा पश्यत् शिश्य एव । अथैतच्छोत्रं
प्रविवेश । तद्वाचा वदत् चक्षुषा पश्यच्छ्रोत्रेण श्रुण्वत् शिश्य एव । अथैनन्मनः प्रविवेश
। तद्वाचा वदत् चक्षुषा पश्यच्छोत्रेण श्रुण्वन्मनसा ध्यायच्छिश्य एव । अथैनत् प्राणः
प्रविवेश । तत् तत एव समुत्तस्थौ । ता वा एताः सर्वा देवताः प्राणे निःश्रेयसं विदित्वा
प्राणमेव प्रज्ञात्मानमभिसंभूय सैहवैतैः सर्वैरस्माच्छरीरादुत्क्रामति । स वायुप्रतिष्ठ
(विष्ट) आकाशात्मा स्वरेति । स तूद्गच्छति, यत्रैते देवाः, तत् प्राप्य यदमृता देवाः
तदमृतो भवति ; य एवं वेद ।।14 ।।
B.3.15
"अथात पितापुत्रीयम्, संप्रदानमिति चाचक्षते । पिता पुत्रं प्रेष्यन् आह्वयति।"
वनैस्तृणैरगारं संस्तीर्याग्निमुपसमाघायोदकुम्भं सपात्र मुपनिधायाहतेन वाससा संप्रच्छन्नः
पिता शेते । एत्य पुत्र उपरिष्टादभिनिपद्यत इन्द्रियैरिन्द्रियाणि संस्पृण्य । अपिवाऽस्याभिमुखत
एवासीत । अथास्मा आसीनायाभिमुखायैव संप्रदध्यात् । अथास्मै संप्रयच्छति, वाचं मे त्वयि
दधानि इति पिता ; वाचं ते मयि दधे इति पुत्रः । प्राणं मे त्वयि दधानि इति पिता ; प्राणं
ते मयि दधे इति पुत्रः । चक्षुर्मे त्वयि दधानि घइति पिता ; चक्षुस्ते मयि दधे इति पुत्रः
। श्रोत्रं मे त्वयि दधानि इति पिता
; श्रोत्रं ते मयि दधे इति पुत्रः । कर्माणि मे त्वयि दधानि इति पिता ;  कर्माणि ते
मयि दधे इति पुत्रः । सुखदुःखे मे त्वयि दधानि इति पिता ; सुखदुःखे ते मयि दध इति पुत्रः
। आनन्दं रतिं प्रजातिं मे त्वयि दधानि इति पिता ;  आनन्दं रतिं प्रजातिं ते मयि दधे
इति पुत्रः । इत्यां मे त्वयि दधानि इति पिता ; इत्यां ते मयि दधे इति पुत्रः । मनो
मे त्वयि दधानि इति पिताः ;  मनस्ते मयि दधे इति पुत्रः । प्रज्ञां मे त्वयि दधानि इति
पिता ; प्रज्ञां ते मयि दधे इति पुत्रः । यद्यु वा उपाभिगदः स्यात्, समासेनैव ब्रूयात्
- प्राणान् मे त्वयि दधानि इति पिता ;  प्राणांस्ते मयि दधे इति पुत्रः। अथ दक्षिणावृदुपनिष्क्रामति
। तं पिताऽनुमन्त्रयते, यशो ब्रह्मवर्चसं कीर्तिस्त्वा जुषताम् इति अथेतरः सव्यमन्वंसमभ्यवेक्षते
; पाणिनाऽन्तर्धाय वस्रान्तेन वा प्रच्छाद्य, स्वर्गान् लोकान् कामान आप्नु हि इति
। स यद्यगदः स्यात्, पुत्रस्यैश्वर्ये पिता वसेत्, परि वा व्रजेत् । यद्यु वै प्रेयात्,
तथैवेनं समापयेत्, यथा समापयितव्यो भवति ।। 15 ।।
"इति कौषीतक्युपनिषदि तृतीयोऽध्यायः ।"
इति । अथ धूमगन्धं प्रजिघ्राय आज्यलेपेनाङ्गान्यनुविमृज्य वाचंयमोऽभिप्रव्रज्यार्थं
ब्रूयात्, दूतं वा प्रहिणुयात्, लभते हैव ।। 3 ।।
"  [ इति कौषीतक्युपनिषदि तुतीयाध्यायप्रकशिका ] अथवा कौषीतक्युपनिषद् प्रकाशिकायं तृतीयोऽध्यायः ।।"
4.1
गार्ग्यो हवै बालाकिरनूचानः संस्पृष्ट आस ।। 1 ।।
B.4.1
अथ चतुर्थोऽध्यायः
प्र. - बलाकस्यापत्यं बालाकिः , गोत्रतो - गार्ग्यः अनूचानः - अङ्गाध्यायी । अङ्गाध्याय्यनूचानः
[              ] इति स्मृतेः । सस्पृष्टः - सम्यक् विद्यया प्रख्यातः - एवम्भूतस्सन्
आस - बभूव ।। 2 ।।
4.2
सोऽवसदुशीनरेषु सत्त्वमत्सयेषु कुरूपाञ्चालेषु काशीविदेहेष्विति ।। 2 ।।
B.4.2
प्र. - सः - बालाकिः उशीनरेषु सत्त्वप्रचुरमत्स्यदेशेषु कुरूपाञ्चालेषु काशीविदेहेषु
उवास - उषितवान् । इतिशब्दः प्रकारवचनः । एवञ्चातियकेष्वन्येष्वपीत्यर्थः ।। 2 ।।
4.3
स   हाजातशत्रुं  काश्यमेत्योवाच ।। 3।।
B.4.3
प्र. - अजातशत्रुनामानं  काशीराजमभिगत्योवाच ।। 3 ।।
4.4
ब्रह्म ते ब्रवाणीति । तं होवाचाजातशत्रुः, सहस्त्रँ दद्म एतस्यां वाचि जनको जनक इति
ह वै जना धावन्ति इति ।। 4 ।।
B.4.4
प्र. - किमिति ? ब्रह्म ते ब्रवाणीति । एतस्यामेव वाचि निमित्ते गवं सहस्त्रं प्रयच्छामि
। सर्वेऽपि ब्रह्मविदः , जनक एव ब्रह्म शुश्रूषुः दाता चेति जनकस्य समीपमेव धावन्ति
। भवांस्तु मत्समिपमागत्य , ब्रह्म ते 1 ब्रवाणीत्युक्तवान् । अनेनैव वाक्येन  तोषिता
वयं सहस्रं  प्रयच्छाम इति भावः ।। 4 ।।
4.5
स  होवाच  बालाकिः , य एवैष आदित्ये पुरूषः , तमेवाहमुपासे इति ।। 5 ।।
B.4.5
प्र. - आदित्यमण्डलान्तर्वर्तिनं  पुरूषं ब्रह्मेत्यहमुपासे । अतः त्वमपि तमेवोपास्स्वेति भावः ।। 5 ।।
4.6
तं   होवाचअजातशत्रुः , मा मैतस्मिन् संवादयिष्ठाः । वृहन् पाण्डरवासाः
अतिष्ठाः सर्वेषां भूतानां मूर्धेति वा अहमेतमुपासे इति ।। 6 ।।
B.4.6
प्र . - मा - मां प्रति एतस्मिन् आदित्यवर्तिपुरूषविषये संवादं मा कारय । अज्ञाते हि
विषये संवादः कारयितव्यः । अयं तु ज्ञात एव । कथमित्यत्राह , बृहन् पाण्डरवासाः सर्वेषां
भूतानां मूर्धोति वा अहमेतमुपास इति । बैशब्दोऽवधारणे ।
बृहन् महान् । पाण्डराणि किरणरूपाणि वासांसि यस्य सः पाण्डरवासाः । आदित्यकिरणानां नानारूपत्वात्
पाण्डरवास्त्वमिति द्रष्टव्यम् । बृहदारण्यके बालाक्यजातशत्रुसंवादे बृहत्त्वपाण्डरवासस्त्वे
चन्द्र - धर्मतया उक्ते इह तु आदित्यधर्मतया उक्ते इति विशेषः । अतिष्ठाः - सर्वमापि
कार्यमतिक्रम्य तिष्ठतीति अतिष्ठाः । सर्वेषां भूतानां मूर्धा श्रेष्ठः ।। 6 ।।
4.7
स यो हैतमेवमुपास्ते , अतिषः सर्वेषां भूतानां मूर्धा भवति । स होवाच
बालकिः, य एवैष  चन्द्रमसि  पुरूषः तमेवाहमुपास इति । तं होवा -
अजातशत्रुः, मां मैतस्मिन् संवादयिष्ठाः । सोमो राजा अन्नस्यातमेति वा
अहमेतमुपास इति । स यो हैतमेवमुपास्ते , अन्नस्यात्मेति भवति ।। 7 ।।
B.4.7
"प्र. - तदुपासनस्यानुरूपं फलमाह - अन्नस्य - व्रीहियवादिरूपौषधिवर्गस्य । आत्मा।"
प्रियत्वाद्वा, चन्द्रमसः सर्वरसात्मत्वेन तत्स्वरूपत्वाद्वा, अमावास्यायां चन्द्र यस्य
सर्वैषध्यनुप्रवेश - श्रवणाद्वा चन्द्रस्य अन्नात्मत्वम् ।। 7 ।।
4.8
स होवाच बालाकिः, य एवैष विद्युति पुरूषः, तमेवाहमुपासे इति । तं
होवाचाजातशत्रुः , मा मैतस्मिन् संवादयिष्ठाः । तेजस्यात्मेति वा
अहमेतमुपासे इति । स यो हैतमेवमुपास्ते , तेजस्यात्मा भवति ।। 8 ।।
B.4.8
प्र.- तेजस्यात्मा - तेजस्विस्वरूप इत्यर्थः ।
तेजस आत्मेति पाठेऽपि स एवार्थः ।। 8 ।।
4.9
स होवाच बालाकिः य एवैष स्तनयित्नौ पुरूषः, तमेवाहमुपासे इति । तं
होवाचाजातशत्रुः , मा मैतस्मिन् संवादयिष्ठाः । शब्दस्यात्मेति वा
अहमेतमुपासे इति । स यो हैतमेवमुपास्ते, शब्दस्यात्मा भवति ।। 9।।
B.4.9
प्र. - स्तनयित्नुसहितस्य मेघस्य शब्दप्रधानत्वात् शब्दात्मत्वम् । शिष्टम् ।। 9 ।।
4.10
स होवाच बालाकिः य एवैष आकाशे पुरूषः , तमेवाहमुपासे इति । तं
होवाचाजातशत्रुः , मा मैतस्मिन् संवादयिष्ठाः पूर्णमप्रवर्ति ब्रह्मेति वा
अहमेतमुपासे इति । स यो हैतमेवमुपास्ते , पूर्यते प्रजया पशुभिः । नो
एव स्वयम् । नास्य प्रजा पुरा कालात् प्रवर्तते ।। 10 ।।
B.4.10
प्र. - पूर्णत्वविशिष्टोपासानायाः फलम् , पूर्यते प्रजया पशुभिरिति। पूर्णत्व प्रयुक्तनिर्व्यापारत्वलक्षणाप्रवर्तित्वविशिष्टोपासनायाः
फलम् , नो एव स्वयमित्यादि । स्वयमपि , तत्पुत्रपोत्रादिकं वा न शास्त्रानुशिष्टशतायुष्ट्वकालात्
प्राक् अस्माल्लोकात् प्रवर्तते । नास्य सन्ततावपमृत्युः भवतीत्यर्थः ।। 10 ।।
4.11
स होवाच बालाकिः , य एवैष वायौ पुरूष ः तमेवाहमुपासे इति । तं
होवाचाजातशत्रुः , मा मैतस्मिन् सँवादयिष्ठाः । इन्द्रो वैकुण््ठोऽपराजिता
सेनेति वा अहमेतमुपास इति । स यो हैतमेवमुपास्ते , जिष्णुर्हवा
अपराजिष्णुरन्यस्तयजायी भवति ।। 11 ।।
B.4.11
प्र. - ईश्र्वरः । योऽयं पवते एष देवानां गृहाः इति वायोर्देवलोकत्वप्रसिद्देः लोकत्वेन
वैकुण्ठसाट्टश्याद्वैकुण्ठत्वम् । मरूतां गणत्वप्रसिद्देः सेना । जिष्णुः - जयशीलः ।
अपराजिष्णुः - अपराजितः । अन्यतस्त्यजायी । अन्यतो भवा अन्यतस्तयाः । शात्रव इति यावत्
। तान् जेतुं शीलमस्य । सुप्य़जातै इति णिनिः। शिष्टं स्पष्टम् ।। 11 ।।
4.12
स होवाच बालाकिः य एवैषोऽग्नौ पुरूषः तमेवाहमुपासे इति । तं
होवाचाजातशत्रुः , मा - मैतस्मिन् संवादयिष्ठाः । विषासहिरिति वा
अहमेतमुपासे इति । स यो हैतमेवामुपास्ते , विषा - सहिर्हैवैष भवति ।।12।।
B.4.12
प्र. - विषासहिः । सोढुमशक्यः शत्रुभिरित्यर्थः । मर्षयितेति वाऽर्थः ।। 12।।
4.13
स होवाच बालाकिः , य एवैषोऽप्सु पुरूषः , तमेवाहमुपास इति । तं
होवाचाजातशत्रुः , मा मैतस्मिन् संवादयिष्ठाः । नाम्नस्त्वात्मेति वा
अहमोतमुपासे इति । स यो हैतमेवमुपास्ते , नाम्नस्त्वात्मा भवति ।। 13।।
B.4.13
प्र. - नाम्नस्त्वात्मा । नामाघिष्ठात्री देवतेत्यर्थः । शिष्टं स्पष्टम् ।। 23 ।।
4.14
इत्यधिदैवतम् । अथाध्यात्मम् ।। 14 ।।
B.4.14
प्र. - देवतायामुपासनप्रकार उक्तः । आत्मन्युपासन - प्रकार उच्यत इत्यर्थः ।। 14 ।।
4.15
स होवाच बालाकिः , य एवैष अदर्शे पुरूषः , तमेवाहमुपासे इति । तं
होवाचाजातशत्रुः मा - मैतस्मिन् संवादयिष्ठाः । प्रतिरूप इति वा
-अहमेतमुपास इति । स यो हैतमेवमुपासते, प्रति - रूपो हैवास्य प्रजा
स्वयमाजायते , नाप्रतिरूपः ।। 15 ।।
B.4.15
प्र, - प्रतिरूपः । प्रतिबिम्ब इत्यर्थः । अस्य स्नततावनुरूप एव पुत्रो जायते । नाननुरूपः
। प्रतिबिम्बस्य कार्यकारणसंपातलक्षणात्मशब्दिता - भिन्नत्वादध्यात्मान्तर्गतत्वमिति
द्रष्टव्यम् ।। 15 ।।
4.16
स होवाच बालाकिः, य एवैष प्रतिश्रुत्कायां पुरूष ः तमेवाहमुपास इति ।
तं होवाचाजातशत्रुः , मामैतस्मिन् संवादयिष्ठाः , द्वितीयोऽनपगम इति वा
अहमेतमुपास इति । स यो हैतमेवमुपास्ते , विन्दते द्वितीयाम् , द्वितीयवान्
भवति ।। 16 ।।
B.4.16
प्र. - प्रतिश्रुत्कायां - प्रतिध्वनौ । द्वितीयः पूर्व - शब्दापेक्षया द्वतीयः ।
अनपगमः - नापगच्छति इत्यनपगमः । द्वतीयाम् - आत्मापेक्षया द्वतीयां भार्यं विन्दते -
लभत इत्यर्थः । पुत्रेण द्वितीय - वांश्र्च भवतीत्यर्थः । विन्दते द्वितीयमिति पाठे
द्वितीयं पुत्रं विन्दते । अनपगमत्वोपासनाफ्लमुच्यते -
द्वतीयवान् भवतीति नित्ययोगे मतुप् । नित्यं पुत्रसहितो
भवतीत्यर्थः।।16।।
4.17
स होवाच बालाकिः, य एवैष शब्दः पुरूषमन्वेति तमेवाहमुपासे इति । तं
होवाचाजातशत्रुः मा मैतस्मिन् संवादयिष्ठाः असुरिति वा अहमेतमुपासे इति
। स यो हैतमेवमुपास्ते , नो एव स्वयम् , (नास्य) प्रजा पुरा कालात्संमोहमेति ।। 17 ।।
B.4.17
प्र. - पुरूषमन्वेति । गुहादौ पुरूषशब्दानुकारि - वर्णात्मकः प्रतिशब्द इत्यर्थः ।
ताट्टशाशब्दस्य प्राणबललभ्यतया असुरित्युपासे इत्यर्थः । स्वयं वा तत्सन्ततिर्वा अकाले
मूर्च्छां मरणं न प्राप्नोतीत्यर्थः ।। 17 ।।
4.18
स होवाच बालाकिः य एवैष च्छायायां पुरूषः तमेवाहमुपासे इति । तं
होवाचाजातशत्रुः , मा मैतस्मिन् संवादयिष्ठाः । मृत्युरिति वा अहमेतमुपासे
इति यो । स यो हैतमेवमुपास्ते , नो एव स्वयम् , नास्य प्रजा पुरा
कालात् प्रमीयते ।। 18 ।।
B.4.18
"प्र. - नीलत्वभयङ्करत्वादिमृत्युसाद्दश्यात्   छाया - पुरूषस्य मृत्युत्वेनोपासनमिति द्रव्यम् ।। 18 ।।"
4.19
स होवाच  बालाकिः य एवैष शारीरः पुरूषः तयेवाहमुपासे इति । तं
होवाचाजातशत्रुः , मा मैतस्मिन् संवादयिष्ठाः । प्रजापतिरिति वा अहमेतमुपासे
इति । स यो हैतमेवमुपास्ते , प्रजायते प्रजया पशुभिः ।। 19 ।।
B.4.19
प्र. - शारीरः । शरीरे अहमित्यभिमन्यमानः पुरूषः शारीरः । तस्य
पुत्रपोत्रादिलक्षणप्रजोत्पादकत्व - रक्षकत्वादिना प्रजापतित्वम् । प्रजया पशुभिः प्रजायते
। प्रजया पशुभिश्र्च प्रकृष्टो जायत इत्यर्थः । शिष्टं स्पष्टम् ।। 19 ।।
4.20
स होवाच बालाकिः , य एवैष प्राज्ञ आत्मा येनैतत् - सुप्तः स्वप्नायाचरति,
तमेवाहमुपासे इति । तं होवाचाजातशत्रुः, मा मैतस्मिन् संवादयिष्ठाः । यमो राजेति
वा अहमेतमुपासे इति । यो हैतमेवमुपास्ते , सर्वं हास्मा इदं श्रैष्ठ्याय यम्यते ।। 20 ।।
B.4.20
प्र.- प्राज्ञः - जाग्रद्दशायां प्रज्ञाशाली अयमात्मा एतत्सुप्तः - एतत् सुप्तं यस्य
एतादृशसुप्तिविशिष्टस्सन् - उपरतबाह्येन्द्रिय इति यावत् - येन स्वप्नायाचरति - येन
मनसा विशिष्टस्सन् स्वप्नाय प्रवर्तते स्वप्नात् पदार्थान् पश्यति, तत् मनो ब्रह्मेपास
इत्यर्थः । यमः - यर्वेन्द्रिययमयितृत्वात् मनसो यमत्वम्, श्रैष्ठ्याच्च राजत्वं द्रष्टव्यम् ।
अस्य श्रैष्ठ्या सर्वमपि भूतजातं यम्यते । यतत इति यावत् ।। 20 ।।
4.21
स होवाच बालाकिः य एवैष दक्षिणेऽक्षन् पुरूषः तमेवाहमुपासे इति । तं
होवाचा़जातशत्रुः मा मैतस्मिन् संवादयिष्ठाः । नामन आत्मा अग्नेरात्मा
ज्योतिष आत्मेति वा अहमेतभुपासे इति । स यो हैतमेवमुपास्ते , एवैषां
सर्वैषामात्मा भवति । स होवाच बालाकिः , य एवैष सव्येऽक्षन्
पुरूषस्तमेवाहमुपासे इति । तं होवाचाजातशत्रुः मा मैतस्मिन् संवादयिष्ठाः ।
सत्यस्यात्मा विद्युत आत्मा तेजस आत्मेति वा अहमेतमुपासे इति । स यो
हैतमेवमुपास्ते , एतेषां सर्वेषामात्मा भवति ।। 21 ।।
B.4.21
प्र. - दक्षिणाक्षिप्रतिबिम्बे नामाग्निज्योतिरात्मत्वद्दष्टौ नामाग्निज्योतिरात्मत्वं भवति ।
सव्याक्षिप्रतिबिम्बे सत्यविद्युत्तेज आत्मत्वबुद्दौ सत्यविद्युत्तेज आत्मत्वं भवति ।।21।।
4.22
ततो ह बालाकिस्तूष्णीमास ।। 22 ।।
B.4.22
"प्र. - उत्तरापरिस्फूर्तेरिति शेषः ।। 22 ।।"
4.23
तं   होवाचाजातशत्रुः , एतावन्नु बालाके इति ।। 23 ।।
B.4.23
प्र. - हे बालाके ! एतावदेव खलु ते विदितमित्यर्थः ।। 23 ।।
4.24
एतावद्दीति होवाच बालाकिः ।। 24 ।।
B.4.24
4.25
तं होवाचाजातशत्रुः , मृषा वै किल मा संवादयिष्ठा (ब्रह्म ते ब्रुवाणीति) ।।25।।
B.4.25
प्र. - ब्रह्म ते ब्रुवाणीति मृषोक्त्या मां मृषैव संवादयिष्ठाः - संवादं कारितवानसि
। एतावन्तं कालमब्रह्मवाद एव प्रवृत्त इत्यर्थः ।। 25 ।।
4.26
स होवाच, यो वै बालाके एतेषां पुरूषाणां कर्ता, यस्य वैतत् कर्म, स वै वेदितव्यः इति ।। 26 ।।
B.4.26
प्र. - तर्हि किं तत् वेदितव्यं ब्रह्मेत्यत्राह - वैशब्दोऽवधारणे । त्वया ब्रह्मत्वेनोपदिष्टानामा
- दित्यादिपुरूषाणां यः कर्ता = ते यत्कार्यभूताः , किं
विशिष्याभिधीयते , यस्य प्रत्यक्षादिसन्निधा - पितं चिदचिद््रूपं समस्त जगत् कर्म
कार्यम् - क्रियत इति व्युत्पत्र्या कर्मशब्दः कार्यवचनः - स एव वेदितव्यः , न तु त्वदुपन्यस्ता
आदित्यादय इति भावः ।। 26 ।।
4.27
तत उ ह बालाकिः समित्पाणिः प्रतिचक्राम, उपायानीति ।। 27 ।।
B.4.27
प्र. - उशब्दोऽवधारणे । हशब्दः प्रसिद्दौ । एवमजातशत्रुणोक्तो बालाकिः गताभिमानो,
नीचादप्युत्तमां विद्याम् , आपत्कल्पो ब्राह्मणस्या - ब्राह्मणात् विद्योपयोगः इति शास्त्रमनुसृत्य
क्षत्रियादप्यजातशत्रोर्विद्यामुपादित्सुः , नानुपसन्नाय ब्रह्मोपदेष्टव्यम् इति शास्त्रं
जानन् समिद्भारहस्तः शिष्यस्सन् उपगच्छामीति प्रववृते ।। 27 ।।
4.28
तं होवाचाजातशत्रुः , प्रतिलोमरूपमेव स्यात् यत् क्षत्रियो ब्राह्मणमुपनयेत् । एहि व्येव
त्वा ज्ञापयिष्यामीति ।। 28 ।।
B.4.28
प्र. - क्षत्रियो ब्राह्मणमुपनयेत् इति यत् , तत् विपरीतरूपमेव स्यात् । एहि त्वामुपनयनमन्तरेणैव
ब्रह्म विज्ञापयिष्याम्येव ।। 28 ।।
4.29
तं ह पाणावभिपद्य प्रवव्राज ।। 29 ।।
B.4.29
प्र. - तं बालाकिं पाणौ गृहीत्वा निर्गत इत्यर्थः ।। 29 ।।
4.30
तौ  ह सुप्तं पुरूषमीयतु ः ।। 30 ।.
B.4.30
प्र. - तौ - ब्रालाक्यजातशत्रू राजभवने सुप्रं कञ्चित् पुरूषं प्राप्तवन्तावित्यर्थः
। बालाक्यधि - करणभाष्ये, तौ ह सुप्तं पुरूषमाजग्मतुः इत्युदाहृतं वाक्यं बृहदारण्यकगतम्
, नैतच्छाखागतम् । अत एव तत्र व्यासार्यैः तौ ह सुप्तं पुरूषमीयतुः इति श्रुतिः इत्युक्तम् ।। 30 ।।
4.31
तं हाजातशत्रुरामन्त्रयाञ्चक्रे, बृहन् पाण्डर - वासः सोमराजन्निति ।। 31 ।।
B.4.31
प्र. - प्राणो वाव ज्येष्ठः श्रेष्ठश्र्च [ छां.उ. 5-1-1 ] इति ज्यैष्ठश्चगुणेन प्राणस्य
बृहत्त्वात्  बृहन्नित्यामन्त्रणम् । पाण्डरवासस्त्वं च प्राण - धर्मः । किं मे वासः
[बृ.उ.8-1-14] इति प्राणेन पृष्टे आपो वासः [बृ.उ.8-1-14] इिति अपां
प्राणवासस्त्वोक्ते ः । तासाञ्चापाम् , यच्छुक्लम् , तदपाम् इति शुक्लवर्णाश्रयत्वात्
पाण्डुरत्वं युक्तम् । सप्रान्नब्राह्मणे , अथैतस्य प्राणस्याऽऽपः - स्थानोद्गमनापादानानि
पृष़्टानि भवन्ति । यद्वा - त्रिष्वपि प्रश्र्नेषु एतच्छब्दः सप्तम्यन्तः । एतस्मिन्
काल इत्यर्थः । सुपां सुलुक् इति सुपो लुक् । एतस्मिन् काले क्व स्वप्नमनुभूतम् एतस्मिन्
काले क्व सुप्तः , एतस्मिन् काले कुतो निर्गत इति। एवा़ञ्च त्रयाणामपि एतच्छब्दानामैकरूप्यञ्च सिध्यति ।। 35 ।।
4.36
तदु ह बालाकिर्न विजज्ञौ ।। 36 ।।
B.4.36
प्र. - उत्तरं बालाकिर्न ज्ञातवानित्यर्थः ।। 36 ।।
4.37
तं होवाचा़जातशत्रुः यत्रैष एतद्वालाके पुरूषोऽशयिष्ट , यत्रैतदभूत् , कुत एतदागात्
।। 37 ।।
B.4.37
प्र. - उच्यत इति शेषः ।। 37 ।।
4.38
इति नाम हृदयस्य ना़डयोः हृदयात् पुरीततमभि - प्रतिष्टन्ति । यथा च सहस्रधा
केशस्यापि पातः तावदण्व्यः पिङ्गळस्ययाणिम्ना तिष्ठन्ते शुक्लस्य कृष्णस्य पीतस्य
लोहितस्येति । तासु नाडीषु तदा स्वप्नकाले आश्रितो भवतीत्यर्थः ।। 38 ।।
B.4.38
"प्र . - स्वप्नसाधानप्रश्नं प्रतिवक्ति - आत्मनो हितावहत्वात् हिता इति प्रसिद्दाः"
हृदयसंबन्धिन्यो नाडयः हृदयात् पुरीततं पुरीतदाख्यं हृदयान्तर्वर्तिमांसपिण्डविशेषमभिप्रस्थिता
भवन्ति । हृदये पुरीतति सन्तद्धा भवन्ति । ततश्र्च यथा केशस्यापि सहस्रधा  पातः अतिसूक्ष्मः
, तावदण्व्यः तथा अण्व्यः - सूक्ष्माः पिङ्गळस्य ज्ञुक्लस्य कृष्णस्य पीतस्य लोहितस्य
अन्नपीतादि - रसस्य अणिम्ना - लेशेम पूर्णाः तिष्ठन्ति । अतिसूक्ष्मत्वात् लेशेनापि
पूर्णाः भवन्ति । तासु नाडीषु तदा स्वप्नकाले आश्रितो भवतीत्यर्थः ।। 38 ।।
4.39
यदा सुप्तः स्वप्नं न कथञ्चन पश्यति , अथास्मिन् प्राण एवैकधा भवति ।
तदैनं वाक् सर्वैर्नामभिः सहाप्येति ;  चक्षुः सर्वैः रूपैः सहाप्येति ; श्रोत्रं
सर्वैः शब्दैः सहाप्येति ; मनः सर्वैर्ध्यानैः सहाप्येतीति ।। 39 ।।
B.4.39
"प्र. - सुषुप्तिस्थानप्रश्र्नस्योत्तरमाह - सुप्तः - वर्तमाने क्तः - स्वपन् सन् यदा"
उपरतस्वप्नप्रदर्शनो भवति - यदा शब्दानुरोधात् तदा शब्दोऽध्याहर्तव्यः - अथ स्वप्नानन्तरं
अस्मिन् प्राणे प्राणशरीरके परमात्मनि एकधा भवति । एकधाभावो नाम
- जाग्रदाद्यवस्था - जनितदेहात्माभिमानकृतरागद्वेषादिलक्षणकालुष्यादि - राहित्येनावस्थानम्
। सर्वाणि हवा इमानि भूतानि प्राणमेवाभिसंविशन्ति [छां.उ.1-11-5] इत्यादौ प्राणशब्दस्य
परमात्मनि प्रचुरप्रयोगात् , वाजसनेयके समानप्रकरणे , य एषोऽन्तर्हृदय आकाशस्यस्मिन्
शेते [           ] इति आकाशशब्दितस्य सुषुप्त्याधारत्वश्रवणाच्च आकाशप्राणशब्दयोः परमात्मपरत्वमन्तरेणाविरोधासंभवात्
सता सोम्य तदा संपन्नो भवति , [छां.उ.6-8-1 ]  सति संपद्य न विदु ,  [छां.उ.6-9-2] प्राज्ञेनात्मनः
संपरिष्वक्तः [बृ.उ.6-3-21] इति परमात्मनः सुषुप्त्याधारत्वस्य श्रुत्यन्तरश्रवणाच्च
प्राणशब्दो योगेन वा अपर्यवसानवृत्त्या वा ब्रह्मपरः । परमात्मनो बुद्दिस्थत्वात् आस्मिन्
इति निर्देशोऽप्युपपद्यते । अथ - तदुत्तरक्षण एव परमात्मानम् अपियन्तं जीवं वागादीन्द्रियाण्यपि
तत् स्वकार्येण सहापियन्तीत्यर्थः । नामशब्दो नामाभिलपनपरः । रूपशब्दशब्दौ तज्ज्ज्ञनौपयिकव्यापारपरौ
। रूपशब्दादीनां सुपुप्तौ लयासंभवात् । इन्द्रियव्यापारोपरतेरेव सुषुप्तिशब्दार्थत्वात् ।।39।।
4.40
स यदा प्रतिबुध्यते , यथा अग्नेर्विस्फुलिङ्गाः विप्रतिष्ठेरन् ,
एवमेवैतस्मादात्मनः प्राणाः यथायतनं विप्रतिष्ठन्ते । प्राणेभ्यो देवाः ।
देवेभ्यो लोकाः ।।40।।
B.4.40
प्र. - उद्गमनापादानप्रश्र्नस्योत्तरमाह - जीवप्रबोधदशायां अगनेर्विस्फुलिङ्गा इव
एतस्मात् परमात्मनः प्राणाशब्दिताः जीवाः यथास्थानं प्रस्थिता भवन्ति । तेभ्यश्र्च देवशब्दितानि
इन्द्रियाणि, एतेभ्यश्र्च लोक - शब्दितानि ज्ञानानि भवन्तीत्यर्थः
।।40।।
4.41
तद्यथा क्षुरः क्षुरधाने अवहितः स्यात् , विश्र्वम्भरो वा विश्र्वम्भरकुलाये,
एवमेवैष प्राज्ञ आत्मा इदं शरीरमात्मानमनुप्रविष्टः आ लोमभ्यः आ नखेभ्यः ।। 41 ।।
B.4.41
प्र. - क्षुरो धीयतेऽस्मिन्निति क्षुरधानं क्षुर - कोशः । तस्मिन् यथा क्षुरः अवहितः
पिहित - प्रविष्टः - विश्वं  बिभर्ति वैश्वानराग्न्यादिरूपेण इिति विश्वंभरोऽग्निः
- तस्य कुलाये नीडे एवमेवैष परमात्मा इदं पुरोवर्तिशरीरम् आलोमभ्यः आनखेभ्यः । व्याप्त
इत्यध्याहारः । व्याप्त्या आत्मानं जीवात्मानमनुप्रविष्टः अन्तर्यामितयाऽनुप्रविष्ट
इत्यर्थः । तादृशस्य  सुषुप्त्याधारत्वोद्गमनापादानत्वे संभवत इति भावः । यद्वा इदं
वाक्यं जीवशरीरपरमेव व्यारव्येयम् । आत्मानमिदं शरीरम् - आत्मत्वेनाभिमन्यमानमिदं शरीरम्
आलोमभ्यः आनखेभः जीवरूपेण प्रविष्ट इत्यर्थः ।। 41 ।।
4.42
तमेतमात्मानमितर  आत्मानोऽन्ववस्यन्ति ।। 42 ।।
B.4.42
प्र. - एतादृशं परमात्मानम् इतरे जीवाः अन्ववस्यन्ति - अनुवर्तन्ते ।। 42 ।।
4.43
यथा श्रेष्ठिनं स्वाः ।। 43 ।।
B.4.43
प्र. - तत्र ट्टष्टान्तमाह यथा श्रेष्ठिनं स्वाः । यथा श्रैष्ठचवन्तं स्वाः ज्ञातयः अनुवर्तन्ते ।।43 ।।
4.44
तद् यथा श्रेष्ठी स्वैर्भुडक्ते, यथा श्रेष्ठिनं स्वाः भुञ्जते - एवमेवैष प्राज्ञ आत्मा
एतैरात्मभिर्भुङक्ते । यथा श्रेष्ठी स्वैः , एवं वा एतमात्मानोऽन्ववस्यन्ति । 44 ।।
B.4.44
यथा कश्चित्  प्रभुः भोगोपरणभूतैः स्वैर्ज्ञातिभिः भोगान् भुङ््क्ते यथा स्वाश्च -
बन्धवः तं प्रभुमैश्वर्यादिसमग्रमनुभुय तदृत्तानि वित्तादीनि चोपजीव्य हृष्यन्ति - एवमेवायं
परमात्मा स्वोपकरणभूतैर्जीवात्मभिर्लीलारसं  भुङक्ते । ते चाऽऽत्मानः परमात्मदत्तभोगोपकरणाः
सर्वैश्वर्यादिगुणविशिष्टं तमनुभूय हृष्टा भवन्तीत्यर्थः । यथा
वा स्वाः श्रेष्ठिनं भुञ्जन्ति इति पाठे, यथा प्रधानपुरूषः स्वकीयैर्भृत्यादिभिः भोगसाधनानि
उपहरद्भिः हेतुभिः भोगान् भुङ््क्ते, यथा च भोगसाधनानि उपहरन्तः प्रधानपुरूषं पालयन्ति
- एवमित्यर्थः । भुज पालने इति भुजे ः परस्मैपदित्वादिति ध्येयम् । ईट्टशं भोक्तृत्वं
जीवद्वारा वा परमात्मनि योजनीयम् ।। 44 ।।
4.45
स यावद्ध वा इन्द्र एतमात्मानं  न विजज्ञौ, तावदेनमसुरा अभिबभूवुः ।
स यदा विजज्ञौ, अथ हत्वाऽसुरान् विजित्य सर्वेषां देवानां श्रैष्ठ्यं
स्वाराज्यमाधिपत्यं परीयाय । सर्वान् पाप्मनोऽपहत्य सर्वेषां भूतानां
श्रैष्ठयं स्वाराज्यमाधिपत्यं पर्येति , य एवं वेद । य एवं वेद ।। 45 ।।
B.4.45
इन्द्रो  ब्रह्मविद्यालाभात्  प्रागसुरैः पीडितः इमां ब्रह्मविद्यां लब्ध्वा असुरहननेन
विजयी सर्वदेवाधिपत्यं सर्वदेवश्रैष्ठयं स्वाराज्यशब्दिताकर्मवश्यत्वलक्षणं च  प्राप
। अतोऽन्योऽप्येवं वित् सर्वभूताधिपत्यं सर्वभूतश्रैष्ठ्यं पापाहतिपूर्वकर्मवश्यत्वलक्षणं
स्वाराजेय - शब्दितं मोक्षञ्च प्राप्नोतीत्यर्थः ।
"व्यासार्यैस्तु - सर्वान्  पाप्मनोऽपहत्य - इत्यनेनापहतपाप्मत्वादिगुणाष्टकमुक्तम्;"
जरादिनामपि  पाप्मान्तर्गतत्वात् । उक्तं हि वाक्यकारैः , स्युः पाप्मानः कालजरामृत्युशोकादयः
संख्यातत्वात्  इति । स्वाराज्यम्
- स्वाधीनत्वम् । ( अतः सत्यकामत्वं ) सत्यसंकल्पत्वञ्चोक्तं भवति । अतः स्वाराज्यं
संसारिभ्योऽस्य श्रैष्ठ्यरूपम् आधिपत्यम् । अधिपतिः - परमात्मा;   सर्वस्याधिपतिः [बृ.उ.6-4-22]
इति श्रुतेः । तत्संबन्धि आधिपत्यम् । गुणाष्टकं हि ब्रह्मसंबन्धितया बाह्ममुच्यते ,
ब्राह्मेण जैमिनिः [ब्र.सू.4-4-5] इति । अतो ब्रह्मसंबन्धितया तत्साधर्म्यरूपं संसारिभ्यः
श्रेष्ठतारूपं यत् स्वाराज्यम् , तदेतीति श्रुतेरर्थः इत्युक्तम् । अन्योऽपि य एतामुपनिषदं
वेद , सोऽपि ईट्टशं फलमाप्नोतीत्यर्थः ।। 45 ।।
एतत् प्रकरणं समन्वयाध्याये चतुर्थपादे चिन्तितम् । तत्र हि - यो वै बालाक एतेषां
पुरूषाणां कर्ता यस्य वैतत् कर्म स वै वेदितव्यः इत्यत्र आदित्यादिपुरूषाणां कर्ता,
तत्कर्तृत्वनिर्वाहकञ्च  पुण्यपापादिलक्षणं कर्म यस्यास्ति, स वेदितव्य इत्यर्थप्रतीतेः
, कर्म - शब्दस्य पुण्यपापयोः रूढत्वात् , सुप्तपुरूषा - गमनयष्टिघातोत्थापनादीना़ञ्च
जीवलिङ्गत्वात् , तद्यथा श्रेष्ठी स्वैर्भुङ््क्ते इति वाक्यप्रतिपाद्यभोक्तृत्वपरिपाल्यत्वयोर्जीव
एव संभवात् जीव एव प्रकरणप्रतिपाद्य इति प्राप्ते - उच्यते, जगद्वाचित्वात् [ब्र.सू.1-4-16]
। यस्य - वैतत्कर्म  इत्यत्र कर्मशब्दस्य यद्यपि पुण्यपापादौ  रूढिरस्ति - तथापि चलनेऽपि
रूढ्यविशेषेण रूढ्योः  परस्परकलहायमानत्वेनार्थनिर्णयासामर्थ्यात् , एतच्छब्दस्य प्रत्यक्षादिसंनिधापितजगत्परत्वौचित्येन
तत्समानाधिकृतकर्मशब्दस्यापि , क्रियत इति कर्मेति व्युत्पत्त्या जगद्वचनत्वमेवो - चितम्
। ततश्चायमर्थः - त्वदुक्तानामादित्यादिपुरूषाणां यः कर्ता, अन्ततो गत्वा, सर्वमपि जगत्
यस्य कार्यम् , स एव वेदितव्यः । ततश्च नात्र जीवस्य प्रसक्तिः । यदि हि पुण्यापुण्यलक्षणकर्मसंबन्धी
जीवोऽत्र वाक्ये प्रतिपाद्यः स्यात् - तदा आदित्यादिषु पुरूषवादिनं बालाकिमब्रह्मवादित्वेन
प्रत्यारव्यातवता अजातशत्रुणा स्वयमब्रह्मण उपदेश्यत्वासंभवात् । अतो नायं कर्मशब्दः
पुण्यपापवचनः अपितु जगद्वचनः ।
जीवमुरव्यप्राणलिङ्गान्नेति चेत् तद् व्यारव्यातम् [ब्र.सू.1-4-17]  यष्टिघातोत्थापनभोक्तृत्वादिजीवलिङ्गात्,
अथास्मिन् प्राण एवैकधा भवति इति प्राणशब्देन प्राणभृतं निर्दिश्य तत्र करणग्रामस्यैकधाभावश्रवणात्
, प्राणभृत्त्वस्य जीवलिङ्गत्वाच्च जीव एवात्र - प्रतिपाद्यते । न च प्राणशब्दस्य  मुरव्यप्राण
एवार्थः ;प्राणानामभिरामन्त्रणाश्रवणेन मुरव्यप्राणव्यतिरिक्तत्वस्य ज्ञापितत्वेन मुरव्यप्राणस्य
एतत्प्रकरणप्रतिपाद्यत्वासंभवेन  प्राणशब्दस्य प्राणसहचरितजीवलक्षकत्वस्यैव युक्तत्वात्
। ततश्च यष्ट्यादिजीवलिङ्गात् प्राणशब्दसंकीर्तनाच्च प्राणभृत्जीव एवात्र
प्रतिपाद्यत इति चेत् - तत् व्यारव्यातम् । प्रतर्दनविद्यायाम् , यत्र प्रकरणे ब्रह्मलिङ्गानि
चिदचिल्लिङ्गानि चोपलभ्यन्ते, तत्र चिदिचिल्लिङ्गानां चिदचिछरीरकान्वयसंभवात्  चेतनाचेतनशरीरकब्रह्मोपासनं
विधीयते इत्युक्तत्वात् । इहानन्यथासिद्दजीवलिङ्गमस्ति  चेत् - तच्छरीरकब्रह्मोपासनार्थः
तन्मध्यवर्तिजीवोपदेशः । अत्र च प्रकरणे उपक्रम एव, मृषा वै मा संवादयिष्ठाः इति अब्रह्मवादप्रत्यारव्यानदर्शनात्
पापापहतिपूर्वकस्वाराज्यरूपब्रह्मविद्यैकान्त- -फलेनोपसहारात्  प्रकरणस्य  ब्रह्मपरत्वेन
निश्चितत्वात् मध्ये जीवोपदेशस्तच्छरीरकतया  ब्रह्मोपासनार्थ इत्यध्यवसीयत इत्यर्थः
। अन्यार्थेः तु जैमिनिः प्रश्नव्यारव्यानाभ्यामपि  चैवमेके । [ब्र.सू.1-4-18] । यष्टिघातेन
जीवसंबोघनं जीवातिरिक्तब्रह्मस्वरूपप्रतिबोघनार्थमिति जैमिनिराचायौ मन्यते । कुतः ?
(प्रश्नव्यारव्यानाभ्याम्) = प्रश्नप्रतिवचनाभ्याम् । यष्टिघातेनापि जीवप्रतिबोधनानन्तरम्,
क्वै एतद्बालाके पुरूषोऽशयिष्ट क्वैतदभूत् कुत एतदागात् इति जीवसुषुप्त्याधारप्रश्नस्य,
अथास्मिन् प्राण एवैकधा भवति इति परमात्मवाचिप्राणशब्देन प्रतिवचनदर्शनाच्च जीवातिरिक्तब्रह्मप्रतिबोधनशेषतयैव
जीवोपन्यासः । न तु तस्यैव शेषितया ननु, क्वैतदभूत् इत्येतच्छब्देन न जीवोऽभिधीयते;
येन तत्प्रतिपादनं परमात्मप्रतिपत्तिशेषभूतं स्यात् । अपि तु एतच्छब्देन करणजातमभिधीयते । एतत्
करणजातं सुषुप्तौ क्व लीनम् ; प्रबोधदशायां कुत उत्थितमिति प्रश्नः - अथास्मिन् प्राण
एवैकधा भवति इति प्राणशब्दनिर्दिष्टे प्राणभृति लय इति प्रतिवचनतात्पर्यञ्च किं न स्यादिति
चेत्, तत्राह, अपि चैवमेके । [ब्र.सू.3-2-13] एके - वाजसनेयशारिवनः प्रश्नप्रतिवचनयोः
जीवसुषुप्त्याधारविषयत्वं स्पष्टमामनन्ति । य एष विज्ञनमयः पुरूषः क्वैष तदाभूत् [बु.उ.4-1-16]
इति, य एषोऽन्तर्हृदय आकाशस्तस्मिन् शेते [बृ.उ.4-1-16] इति च । अतो जीवप्रतिपादनस्य
परमात्मप्रतिपादनशेषत्वात् परमात्मैवात्र प्रकरणे प्रतिपाद्यः ; न जीव इति स्थितम् ।। 45 ।।
"क्षेमाय  यः करूणाय  क्षितिनिर्जराणां"
"भूमावजृम्भयत  भाष्यसुधामुदारः ।"
"वामागमाध्वगवदावदतूलवातो"
"रामानुजः स मुनिराद्रियतां मदुक्तिम् ।।"
"।।इति कौषीतक्चुपनिषत्प्रकाशिका  समाप्ता ।।"
"।।श्रीः ।।"
"कौषीतक्युपनिषदर्थसंग्रहकारिका"
"कौषीतकिब्राह्मणोपनिषत्  ऋग्वेदसंश्रिता ।"
"अध्यायेषु चतुर्ष्वत्र प्रथमे प्रतिपाद्यते ।। 1 ।।"
"पर्यङ्कविद्या यन्निष्ठ इष्टिकृच्चन्द्रलोकभाक् ।"
"अनुभूय फलं चन्द्रविसृष्टस्तत्त्वभाषणात् ।। 2 ।।"
"देवयानेन संप्राप्य ब्रह्मलोकमरं ह्रदम् ।"
"विरजां चातीत्य पञ्चशत्या चाप्सरसां तदा ।। 3 ।।"
"प्रत्युद्गतः सोपहारं दिव्यरूपः परिष्कृतः ।"
"तिल्यवृक्षादिकं प्राप्य क्रमाद् गन्धादिशोभितः ।। 4 ।।"
"द्वारपापद्रवात् आप्तब्रह्मस्थानोऽमितौजसि ।"
"पर्यङ्के  ब्रह्मणा पृष्टः सत्यवाक् भोगसाम्यभाक् ।। 5 ।।"
"मुरव्यामुरव्यप्राणचिन्ता द्वतीयाध्यायविस्तृता ।"
"प्रातर्दनी  तृतीयेऽन्या परविद्या प्रकीर्तिता ।। 6 ।।"
"इन्द्रेण  त्वाष्ट्रहत्यादिकर्तृस्वान्तर्गतः परः ।"
"प्राणस्याप्यन्तरः प्राज्ञः आनन्दश्चाजरामृतः ।. 7 ।।"
"सतोऽसतः कारयिता मुक्त्यै तत्रोपदिश्यते ।"
"तुर्ये बालाकिविद्योक्ता  बृहदारण्यके स्थिता ।। 8 ।।"
