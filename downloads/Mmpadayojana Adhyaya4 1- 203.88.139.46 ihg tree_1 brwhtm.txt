श्रीः
 अथ   चतुर्थाध्यायस्य प्रथमः पादः	

*4.1.1.
	1. इत्युत्पत्ती त्यादि।इति -उक्तक्रमेण।मुक्त्युपायः --मोक्षोपायो वैश्वानरादिनानाविद्यारूपः।अङ्गैस्सह-- स्वस्ववर्णाश्रमोचितैः कर्मभिश्शमदमादिभिर्मनपर्यन्तैश्चाङ्गैस्सह। उत्पत्तिक्रमेण -- विमर्शक्रमे हि फलं विमृश्य साधनप्रवृत्तेः फलं प्रथममनन्तरं साधनम्।उत्पत्तिक्रमे तु साधनान्तरं हि फलं निष्पद्यते।अतः प्रथमं साधनमुत्पद्यते, पश्चात्फलमिति साधनफलोत्पत्तिपौर्वापर्यानुसारेण। प्रथमम् --पुरतः।अभिहितः --- उक्तः।अथ --अनन्तरम्।सूत्रकारः। विदुषः -- एवमुक्तासु साङ्गविद्यासु यां काञ्चिदनुष्टितो निरपराधस्याधिकरणः। तत्साध्यम् -- साङ्गविद्यासम्पद्यम्।  फलम् -- मुक्तिरूपं। पर्वभेदैः -- उत्तरपूर्वाघाश्लेषविनाशोत्क्रमणार्चिरादिगमन ब्रह्मप्राप्तिरूपफलपर्वभेदैः। व्यनक्ति----- प्रतिपादयति। अस्य -- अधिकारिणः। इह -- लोके। स्थूले देहे --विद्यानिष्पत्त्यवच्छेदकब्राह्मण्यादियुक्तशरीरे। यत् -- उत्तरपूर्वाघाश्लेषविनाशोत्क्रमणरूपं यत्फलम्। सिध्येत् -- लभ्येत।  तत् -- फलम्। पूर्वम् -- प्रथमतः। पादयुग्मेन -- 'आवृत्तिरसकृदुपदेशात्' इत्यादिना 'वाङ्मनसि दर्शनाच्छब्दाच्च' इत्यादिना च प्रथमद्वितीयपादद्विकेन। वदति -- प्रतिपादयति। अथ -- अनन्तरम्। निष्क्रान्तस्य -- स्थूलदेहान्निष्क्रान्तस्य। यत् स्यात् -- यत्फलमर्चिरादिगमनब्रह्मप्राप्तिरूपं भवेत्। तत् पादयुग्मान्तरेण परिगणयति -- 'अर्चिरादिना तत्प्रथितेः' इत्यादिना 'सम्पद्याविर्भावस्स्वेनशब्दात्' इत्यादिनाचोत्तरपादद्विकान्तरेण प्रतिपादयति। 		2.	 सूक्तेत्यादि। विद्या -- उपासनरूपा विद्या। प्रागेव -- तृतीयपाद एव।  सूक्ता -- सम्यगुपपादिता। इमां पुनः किमिति वक्ति -- तामिमां विद्यामस्मिंश्चतुर्थाध्याये पुनश्च कुतः प्रतिपादयति। शेषं यद्यस्ति एतच्च पूर्वं ब्रूताम्् --- विद्याविषये वक्तव्यशेषमस्ति चेत् एतच्छेषञ्च पूर्वं स्वस्थाने एव 
प्रतिपादयतु।अत्राप्युच्यतामिति चेदसङ्गतं स्यादित्याह --तत् ---मोक्षसाधनज्ञानम्। इह --फले -- अस्मिन् चतुर्थाध्यायप्रतिपाद्ये मुक्तिरूपफले। नहि संघटेत -- सङ्गतं न भवति। साधनकथा साधनाध्याये वक्तव्या फलाध्याये साधनकथमसङ्गतमिति भावः। इति चेन्न -- इति शङ्क्यते चेत्तन्न युक्तम् मुक्तेः --मोक्षस्य। अन्यैरसिद्विम्-- भक्तिभिन्नैस्मिद्वयम्। 'नान्यः पन्था अयनाय' इत्युक्तरीत्या मोक्षास्यान्यैरसाध्यत्वम् ।प्रकृततदविनाभावम् --प्रकृतस्य ब्रह्मोपासनस्य मुक्त्यविनाभावम्।
ब्रह्मोपासनेकृते तस्य मुक्तिस्सिद्वैवेत्यमुमर्थम्। आसन्नसिद्विम्-- अविलम््बेन  मुक्तिसिद्विम्। मुक्तावस्थासमं स्थिरभजनरञ्च -- मुक्तस्य या परिपूर्णब्रह्मानुभवरूपमहानन्दावस्था तत्सम् स्थिरं वैषयिकसुखवत् अनश्वरं भक्तिनिष्टमास्वाद्यत्वञ्च इमान् चतुरोsर्थान्। व्यङ्क्तुम्-- प्रकाशयितुं, सूचयितुम्।अन्तचतुर्थोध्याये । अनुबन्धात् -- विद्याविषयवक्तवयशेषस्य सन्दर्भौचित्यात् । अतो नासन्दर्भ इतिभावः। तथा च फलानुबन्धिनां चतुर्णामर्थानां व्यञ्जनार्थं तत्प्रतिसम्बन्धिया ब्रह्मविद्यात्राप्यभिधीयते फलतुल्यत्वेन फलकोटिन्वेशमुपपादयितुं ब्रह्मविद्याया अत्रानुबन्ध इति भावः।।433।।

3.		शुद्वैरित्यादि । पूर्वाधिकारे-- पूर्वाधिकरणे । शुद्वैः-- फलसङ्गकर्तृत्वाभिसन्ध्यादिदोषरहितैः। उत्कृष्टधर्मैः-- मोक्षसाधनविद्याङ्गतयाोत्कृषटैर्वर्णश्रमधर्मैश्शमादिभिश्च। सदनपचरणे-- सत्सुविषये sपचाराभावे, ब्रह्मविदपचाराभावे इत्यर्थः। ब्रह्मविद्या ब्रह्मोपासना। भावित्री-- निषपत्स्यते। इत्युक्तम्। परं तु --उपर्यस्मिन्नधिकरणे तु । तत्स्वरूपम् -- विद्यास्वरूपम्। यथावत् --याथातथ्येन । विमृशति-- विचारयति । स्वरूपस्य कथं विचारणीयत्वमित्यननोच्यते--प्रत्यक्षमित्यादि। इदम्व--ब्रह्मोपासनम्। प्रत्यक्षं वा -- प्रत्यक्षरूपमिति वा । स्मृतिर्वा--स्मृतिरूपमितिवा । सकृत्-- सकृत्कृतश्शस्त्रार्थ इति न्यायेन 
सकृदावृत्तमिति वा । असकृदितिवा-- विशेषशास्त्रबलेनासकृदावृतमिति वी। परस्तात्-- पूर्वम्।
नोक्तम् --नोपपादितम्। किञ्चयावद्दीवानुवृत्तिप्रभृति च--'स खल्वेवं वर्तयन् यावदायुषम्' इति शास्त्रेण यावज्जिवमनुवर्तनीयमित्यादि चार्थदातं पूर्वं नोक्तम्। तत्--तस्मात् कारणत् ।इह--अत्रापि  विद्यास्वरूपकथने । अपौनरुक्त्यम् पुनरुक्त्यभावः। सुबोधम्--अनुक्तार्थानां बहूनामिह वचनात्  अपुनरुक्तिस्सुगमेति भावः।।

4.		ज्ञानमित्यादि। श्रुतिभिः--'ब्रह्मविदाप्नोति' परम् इत्यादिश्रुतिभिः। मुक्तेरुपायः,ज्ञानम्--   
ज्ञानमिति  अभितहितः-- उक्तः। तस्य--मोक्षोपायभूतज्ञानस्य। संथ्या तु-- एकत्वं वा अनेकत्वं वा आवृत्तत्वं वा अनावृत्तत्वं वेत्यर्थः। नोक्ता नाभ्यधायि । सकृत्वे --सकृदनुषटितस्यैव ज्ञानस्य शास्त्रार्थत्वे।सौकर्यं स्यात्--अनुष्टानसुकरता लभ्येतेत्यर्थः। इह -- विषये। ततस्तु--तावन्मात्रेणैव। विधीनाम् -- मोक्षोपायविधीनाम् ।चारिताथ्र्यं भवेत् -- सकृत्कृतश्शास्त्रार्थ इति न्यायेन  कार्ताथ्र्यं सिध्येदित्यर्थः। सम्यक्त्वात्--ज्ञानान्तरेणाबाधित्वात्। तदूध्रुवत्वम्--'सत्त्वशुद्वौ ध्रुवा स्मृतिः' इत्यादिप्रमाणसिद्वं तस्य ज्ञानस्य ध्रुवत्वम्। अनुगमात् पुनः-- चिरकालानुवृत्तत्वात्तु। न प्रोक्तम्-- न ध्रुवत्वं  प्रोक्तम्। इत्यपि असारम्-- एवं शङ्कनमप्यसारम्। सामान्योक्तेः--साकाङ्क्षस्य सामान्य व्यवहारस्य। विसेषे सति --विशेषोपस्थापकप्रमाणान्तरे सति। पशुनयतः--थागपशुन्यायेन। तत्र-- विशेष एव । विश्रान्तिसिद्वेः--पर्यवसानस्य सिद्वत्वात्। तथा च 'अग्नीषोमीयं पशुमालभेत' इत्यादिविधिवाक्यघटकस्य सामान्यस्य पशुशब्दस्य 'छागस्य वपायाः' इत्यादिमन्त्रवर्णस्थत्थागरूपविशेष इव वेदनध्यानोपासनध्रुवानुसमृतिदर्शनसब्दानां भक्तिरूपज्ञानविशेषे विश्रान्तिसिद्वेर्न केवलव्याख्यार्थज्ञानादीनां मुक्तिहेतुत्वमिति भावः।।

5.		किञ्चेत्यादि। किञ्च। इह--मोक्षोपायविषये। विदिः--'ब्रह्म वेद ब्रह्मैव' इत्यादिविदिः। अग्रेयादिनीत्या -- 'आग्नेयं चतुर्धा करोति, पुरोडाशं चतुर्धा करोति' इत्यत्र पुराडाशशब्दः प्रकृताग्ने- 
यपुरोडाशपर इति कर्मकाणडे निर्णीतम्, एवं  'आग्नेय्याग्नीग्रमुपतिष्टते' इत्यत्राग्नेयीशब्दः प्रकृताग्नेयीमेव ऋचमभिदधातीति च निर्णीतम्, तन्न्यायेनेत्यर्थः । ध्यानशब्दार्थमेव वदति-- समानप्रकरणस्थध्यानशब्दार्थं ज्ञानविशेषमेवाभिघत्ते। ध्याने उपासनोक्तिश्च परभजनतया सेवात्मकत्वं वक्तिः --ध्यानविषये 'आत्मेत्येवोपासित' इत्यादावुपासनशब्दः उत्कृष्टविषयकभक्तिरूपतया भृतस्य स्वामि
चिन्तनन्यायेन 'दासभूतास्स्वतस्सर्वे' इत्युक्तरीत्या दासभूतस्य चेतनस्य स्वामिचिन्तनरूपत्वादुत्कृष्टचिन्त
नात्मकत्वमभिदधाति। अत्र चिन्तामणिपङ्क्ति ः  'ननु उपासनं मोक्षोपाय इत्यध्यात्मविद्भिरुच्यते तत्कथं ध्यानं मोक्षओपाय इत्याशङ्क्योपासनशब्दस्य ध्यान ए पर्यवसानं दर्शयति --ध्यान इति। ध्यान एोपासनोक्तिः परभजनरूपत्वेन सेवात्मकत्वं गुणविशेषमाहेत्यर्थः। ध्यानमिति चिन्तनमात्रम्। तत्र चोरसर्पादिविषयमपि ध्यानमेव। अतस्तद्व्यावृत्त्यर्थमनुकूलविषयानुसन्धानमत्रोपासनशब्देन प्रतिपाद्यत इति भावः '  इति। विद्युपास्योरैकार्थ्यै --- मोक्षसाधविधिषु श्रुतयोर्विद्युपस्योर्वेदोपासीतेति शब्दयोरैकार्थ्ये एकार्थबोधकत्वे।साधक इति शेषः। व्यतिकरिततया प्रयोगः श्रूयतेच -- विद्युपास्योरितिपदस्य काकाक्षिन्यायेनोभयत्रान्वयः। विदधातोरुपेत्यपसर्युक्तस्यासधातोश्च। व्यतिकरिततया विदधातुनोपक्रान्तस्योपसधातुना निगमनम्, उपासझातुनोपक्रमस्य विदधातुना निगमनम्, उपासधातुनोपक्रम्य मध्ये तमर्थं विदधातुनानूद्य उुपासधातुना निगमनमित्येवं परस्परविनिमयेन परस्परविनिमयेन प्रयोगः श्रूयते। 'भाति च तपति च कीर्त्या यशसा ब्रह्मवर्चसेन य एवं वेद, अथ योऽन्यां देवतामुपास्तेऽन्योऽसावन्योहमस्तीति न स वेद, अकृत्स्नो ह्ये। आत्मेत्येवोपासीत' इत्यादौ तथाविधः प्रयोगश्श्रूयते। भक्तेः --उपासनस्य। कार्ये -- फलभूते कीर्तनादौ।हेतौ च -- कारणभूते भगवद्विग्रहगुणस्मरणादौ च। क्वचित् -- पुराणवाक्ये। भक्तिभेदत्ववादः -- 'स्मरणं कीर्तनम्' 'णद्भक्तजनवात्सल्यम्' इत्यादौ नवविधा अष्टविधा भक्तिरिति स्मरणकीर्तनादीनां भक्तिप्रकारभेदत्वप्रवादः। उपचरितः -- औपचारिकः। आयुर्धृतं पापं दुःखमित्यादौ 
आयुर्हेतौ धृते आयुश्शब्दवत् पापफले दुःखे पापशब्दवच्च भक्तिकार्यत्वात् भक्तिकारणत्वाच्च कीर्तनस्मरणादौ भक्तशब्दप्रयोग उपचारमूल इत्यर्थः। उपचारः पूजा। कीर्तनादीनां बहुमन्तव्यत्वार्थं भक्तिशब्दप्रयोग इत्यर्थः। यद्वा उपचारः सामीप्यं शक्यार्थसम्बन्धस्तन्मूलो लाक्षणिक इत्यर्थः।।
	6. योगोद्यक्तेष्वित्यादि। योगोद्युक्तेषु -- मोक्षोपायप्रवृत्तेष्वधिकारिषु। यः -- पुरुषः। स्ववरणविषयस्स्यात् -- स्वस्य परमात्मनो वरणम् अयमस्मदीयस्तस्मान्मां निरन्तरायोऽनुभवतु इत्याकाराकानुग्रहात्मकं ज्ञानं तस्य विषयभूतो भवेत्। तेन -- अधिकारिविशेषेण।परात्मा -- परमात्मा। लभ्यः -- प्राप्यः। 'यमेवै। वृणुते तेन लभ्यः' ति श्रुतेरिति भावः। ग्राह्यत्वञ्च -- पुरुषोत्तमेन वरणीयत्वञ्च। प्रियत्वात् -- परमपुरुशप्रियत्वाद्भवति। प्रियतम एव  वरणीयो भवतीति भावः। तदपि -- प्रियत्वमपि, गुणतो हि -- वरणीयाधिकारिनिष्ठदगुणविशेषादेव भवति। निर्हेतुकत्वे प्रियत्ववरणयोस्सर्व ए वृतास्तेन स्युः। एवं भक्तिरेव श्रुता -- एवञ्च सति भक्तिरेव वरणीयताहेतुगुणविशेषत्वेन श्रुता भवति। सा --- भगवन्निष्ठात्मकेयं भक्तिश्च। अतिशयिते -- स्वरूपगुणविभूत्यादिभिस्सर्वातिशयिते। क्वचित् -- क्वापि वस्तुनि, प्रवृत्ता सती।  प्रीत्यात्मिका धीः --- प्रीतिरूपज्ञानात्मिका भवति।यद्वा अतिशयिते --भगवन्निष्ठाया अतिशयभाजि भगवन्निष्ठातिषयभाजीति  यावत्। क्वचित् -- क्वाप्यधिकारिविशेषे। प्रीत्यात्मिका धीः -- भगवद्विषयकात्यर्थप्रीतिरूपज्ञानात्मिका भवति। अतः -- श्रुतावपि भक्तेरेव विवक्षितत्वात्। स्मृत्यबाधेऽपि स्यात् -- 'प्रीतपूर्वमनुध्यानं भक्तिरित्यभिधीयते' 'भक्त्या त्वनन्यया शक्यः' इत्यादिरूपायाः प्रीतिपूर्वानुध्यानात्मकभक्तेर्मोक्षसाधनत्वं वदन्त्यास्मृतेश्श्रुत्या अबाधोऽपि भवेत्। अविरोधेन नयने शक्ये विरुद्धार्थकल्पनामूलकान्यतरबाधस्यान्यय्यत्वादिति भावः। एषा च -- इयं भक्तिरेवष तैलधाराक्रमेण अनुवहनात् -- तैलधारावदविच्छिन्नानुगतसन्ततिकतया। ध्रुवानुस्मृतिः प्रोक्ता -- ध्रुवानुस्मृतिरिति श्रुतावुच्यते। स्मृतिसन्तत्यविच्छेदविवक्षया भक्तिरेव ध्रुवा स्मृतिरित्युच्यते नान्या सेति मन्तव्यमिति भावः।।
	7.रागादादावित्यादि।   आदौ -- प्रथमतः, अधीतसाङ्गसशिरस्कवेदस्याधिकारिणोऽध्ययनक्रमेण पूर्वमीमांसया कर्म विचार्य तेनाधिगताल्पास्थिरफलकेवलकर्मज्ञानस्य सञ्जातमोक्षाभिलाषस्य वेदान्तशुश्रूषया प्रवृत्तिकाले। श्रवणमननयोः-- '' श्रोतव्यो मन्तव्यः'' इत्युक्तयोश्श्रवणमननयोः। प्रवृत्तिः। रागात् 
--आपातप्रतीतोपनिषदर्थनिर्णयरागादेव, श्रवणप्रतिष्ठार्थत्वान्मननस्य मननेऽपि श्रुतार्थप्रतिष्ठापनरागादेव। तर्हि किं विधेयमिति चेत् ---ध्यानमेकं विधेयम्। अनेकविधौ वाक्यभेदस्स्यादिति भावः। तर्हि ' द्रष्टव्यः' इत्यस्य का गतिरिति चेत् द्रष्टव्यशब्दः--' द्रष्टव्यः' इत्ययं शब्दः। तत्र -- ध्याने। विशदयमतया--- स्वशक्यार्थप्रत्यक्षनिष्ठवैशद्यातिशयरूपगुणविशेषेण सह । वैशिष्ट्यमात्रं वक्ति -- सम्बन्धमात्रं प्रतिपादयति।तथा 
च द्रष्टव्यो निदिध्यासितव्यइति दर्शनसमानवैशद्यातिशयविशिष्टध्यानविधिः अतो न वाक्यभेदप्रसक्तिरिति भावः। ये -- मृषावादिप्रभृतयः। वेदनोक्तेः -- 'ब्रह्म वेद ब्रह्मैव' इत्यादिश्रुतवेदनशब्दस्य। शब्दोत्थं दर्शनम् -- शब्दजन्यप्रत्यक्षम्ष। विषयम् -- अभिधेयम्। अकथयन् --- अभ्यधुः। वेदनशब्दस्य द्रष्टव्यपदानुसारेण दशमस्त्वमसीत्यादिवाक्यजन्यप्रत्यक्षवत् प्रत्यक्षात्मकं 'तत्त्वमसि' इत्यादिवाक्यजन्यं ज्ञानमर्थ इति येऽवदन्नित्यर्थः। अमीषाम् -- उक्तरीत्या शब्देन प्रत्यक्षोत्पत्तिमङ्गीकुर्वताम्। व्याघातादिप्रपञ्चः - प्रत्यक्षं शब्दजन्यमिति स्ववचनविरोधः, सर्वलोकविरोधः। प्रमाणलक्षमविभागविरोधइत्यादिविरोधविस्तारः। इह -- अस्मत्सम्प्रदाये। निपुणैः -- श्रुतार्थविरुद्धार्थपूर्वार्थधाराकल्पनाकल्पकमेधाशालिभिस्मदन्तेवासिभिः। स्वयम् -- अस्मत्कण्ठोक्तिं विनापि स्वातन्त्रेण। सूक्ष्मम् -- सावधानमित्यर्थः। अन्वेषणीयः।।
	8.ध्यान इत्यादि। ध्याने -- "निदिध्यासितव्यः" इति विहिते ध्याने। वैशद्यमात्रात् -- वैशद्यरूपगुणमात्रेण नतु साक्षात्कारित्वेन। दृष्टिशब्दप्रवृत्तिः --- प्रत्यक्षवाचकदृष्टिशब्दस्य बोधकतया सम्बन्धः। उपचरणवती -- भृत्ये राजशब्दवौपचारिकी लाक्षणिकीति यावत्। स्यात् -- अस्तु। तत् -- दृष्टशब्दस्यौपचारिकत्वम्। तवापि -- शब्देन प्रत्येक्षोत्पत्तिमङ्गीकुर्वतस्तवापीत्यर्थः। तुल्यम् -- समानम्। दृष्टिशब्दः । चाक्षुषीम् -- चक्षुर्जन्याम्। धियं हि अभिलपति -- वदति। तथा च चक्षुर्जन्यज्ञानं 
ब्रह्मविषये त्वत्पक्षेऽपि नास्तीति मानसे ज्ञानविशेषे दृष्टिशब्दस्यौपचारिक्येव प्रवृत्तिस्तवापीति भावः। 
घ्रातास्प्रष्टेतिशब्दः -- घ्राणादीन्द्रियज्ञन्यज्ञानाश्रयवाची घ्रातेत्यादिशब्दः। करणविरहिते -- ब्रह्मविषयकतत्तदिन्द्रियजन्यघ्राणस्पर्शनादिकार्यविधुरे। मुख्यवृत्तो न स्याद्धि -- मुख्यं शक्तिद्वारकं वृत्तं बोधनं यस्य स मुख्यवृत्तस्तादृशो न भवेद्धि। ब्रह्मघ्राता ब्रह्मस्प्रष्टेत्यादिशब्दा यथा मुख्यार्था न सम्भवन्ति तथैव ब्रह्मद्रष्टेत्यत्रापि मुख्यवृत्तिर्न सम्भवतीतिदमावयोरुभयोस्तुल्यमिति भावः। द्वयोः पक्षयोस्तुल्यत्वे युष्मत्पक्षस्यैव ग्राह्यत्वे को हेतुरित्यत्राह -- तदित्यादि। तत् -- एवमुपपादनात्। बहुनयगुणवान् -- बहुभिर्न्यायैर्गुणवानुत्कर्षवान्। बहुनयगणवानिति पाठो दृश्यते बहवो न्यायगणास्तद्वानिति तदर्थः। अस्मदीस्तु -- पक्ष इति अत्रोपरि च शेषः। दर्शनसमानाकारत्वविषिष्टध्यानविधिपक्ष ए। ग्राह्यः -- त्वयापीत शेषः। त्वदीयः पक्षस्तु, त्याज्य एव -- व्याघातादिप्रपञ्चयुक्ततया त्वयापि त्याज्य एव। गुणे हि पक्षपातस्सर्वैरपि कार्य इति हृदयम्।।
	9. न द्वारद्वारिक्लप्तिरित्यादि । विशेषे -- पशुशब्दस्य च्छागरूपविशेष एव वेदनादिशब्दस्य भक्तिरूपे विशेषधर्मविशिष्टे। विश्रमश्चेत् -- पर्यवसानं संभवति चेत्। द्वारद्वारिक्लप्तिः -- वेदनध्यानध्रुवानुस्मृतिदर्शनभक्तीनां द्वारद्वारिभावकल्पना। कथमपि -- केनापि प्रयासेन। न घटते -- न सम्भवति।। एकत्र विश्रान्तौ सम्भवन्त्यां द्वारद्वारिभावकल्पनगौरवस्य हेयत्वमिति भावः। सामान्यात्मा -- पश्वादिपदार्थवत् सामान्यधर्मविशिष्टो वेदनादिपदार्थः। विशेषैः -- छागादिपदार्थवत् विशेषधर्मविशिष्टैर्ध्यानादिपदार्थैस्सह। न विकल्प्यः -- न विकल्पार्हः। नहि पशुच्छागयोर्विकल्पस्स्वीकृत इति भावः । कर्तुरैक्ये - अधिकारिभेदस्य प्रमाणाभावेनाधिकार्यैक्ये सिद्धे सति।  गुरुभिः -- स्नानादिप्रोक्षणयोरेकस्मिन्नधकरिणि  विकल्पः। न च शक्ताशक्तादिभेदेन विकल्पोपपत्तिः, तथाविधाधिकारिभेदश्रवणात्। सर्वत्रैकरूप्येण मुमुक्षत्वमेव हि अधिकारिविशेषणं श्रूयते नान्यदिति भावः।  अर्थैक्ये -- उदाहृतसामान्यविशेषन्यायेन वेदनादशब्दनामर्थैक्ये सति।स्पाष्ट्यसिद्धौ -- वेशद्यातिशयरूपगुणविशेषलाभाय। दर्शनोक्त्या - दर्शनवाचकद्रष्टव्यशब्देन। स्मृतिः -- 'निदिधअयासितव्यः ''स्मृतिलम्भे सर्वग्रन्थीनां विप्रमोक्षः' इत्यादिसिद्धा तैलधाराविच्छिन्नानुस्यूतसन्ततिका स्मृतिः। उपचरिता -- गौण्या लक्षणया प्रतिपादिता। युज्यते -- युक्ता। स्मृत्युक्त्या -- स्मृतिशब्देन। 
दर्शनस्य उपचरणम् -- गुणलक्षणया प्रतिपादनं तु। असत् -- असाधु। उपचारो ह्यन्त्रातशयितार्थाभिधानेन गुणीकरणं यथा  सिंहो देवदत्त इत्यादौ, तथा च साक्षात्कारे स्मरणत्वाभिधानमपचार एव स्यात् तेन ध्याने साक्षात्कारत्वेमेवोपचर्यतइत्ययमेव न्याय्य इत्याशयः। ननु द्रष्टव्य इति फलमेव ब्रह्मसाक्षात्कार उच्यते नपुनरुपाय इत्याशङ्क्याह -- अन्यदिति। नः -- अस्माकम्। अस्मत्सिद्धान्त इत्यर्थः। एतत् -- दर्शनम्। फलादन्यत् -- उपायभूतमेव। स पुनः परेषामेव सिद्धान्तः, अस्माकं तु विधिश्रवणात् विधेयमेवोपासनं दर्शनसमानाकारत्वेनोच्यत इति सिद्धान्त इत्यर्थः।।
		10. कृच्छ्रादावित्यादि। कृच्छ्रादौ-- तत्तत्पापप्रायश्चित्ततया विहिते कृच्छ्रदौ। शक्तिहीनः-- अनुष्ठानशक्तिहीनः। दृढपरितपनः --दृढानुतापयुक्तः। संयमार्हश्च-- योगानुष्ठानार्हश्चाधिकारि। सर्वार्थाम्-- सर्वप्रायश्चित्तस्थानीयाम्। केशवानुस्मृतिम्-- भगवद्यानम्। कुर्यात्-- अनुतिष्ठेत्। इति-- एवम्प्रकारेण। यथार्हं तद्विकल्पो घटते-- कृतबहुविधपापस्याधिकारिणो यानि बहूनि प्रायश्चित्तानि दृश्यन्ते तेषामेकैकस्य स्थाने यावत्केशवानुस्मरणं फलप्रदानसमर्थं तावत् तत्रतत्र कर्तव्यमिति यथोचितं विकल्पो युज्यते। सामान्यात्-- पापसामान्यात् प्रसक्तेषु सर्वदोषेष्वपि। सर्वनैमित्तिकानाम्-- तत्ततन्नैमित्तिकानां सर्वेषामपि। इयम्-- केशवानुस्मृतिः। उपकुरुते-- प्रधानसहकारित्वेनोपकरोति। अत्र-- सर्वोपनिषद्व्याख्यानरूपे शारीरकशास्त्रे। मुनिः-सर्वोपनिषदर्थसारमननशीलस्सूत्रकारः। तादृशध्यानरूपाम्-- आप्रायणानुवृत्तदर्शनसमानवैशद्यातिशययुक्ततैलधारावदविच्छिन्नसन्तानात्यर्थप्रीतिरूपव्यवस्थिततत्भगवद्गुणविषयकध्यानात्मिकां स्मृतिम्। मुक्तेरपि-- न केवलं सर्वानिष्ठनिवृत्तेः किंतु परमानन्दप्राप्तिलक्षणमुक्तेरपि। मूलम्-- प्रधानकारणम्। अनुमनुते-- निश्चिनोति स्म। श्रीविष्णुपुराणे ' प्रायश्चित्तान्यशेषाणि तपः कर्मात्मकानिवै। यानि तेषामशेषाणां कृष्णानुस्मरणं परम्।।' इति सूत्रकारस्य पित्रा भगवदनुस्मृतेरुक्तविशेषं द्वेधानूद्य तत्पुत्रेण सूत्रकारेण 
भगवदुस्मरणस्योक्तविशेषणविशिष्टरूपत्वे सकलसंसारनुवृत्तिपूर्वकमोक्षरूपफलहेतुत्वं निश्चितमिति पित्रापेक्षया पुत्रस्य निश्चयस्सर्वातिशयितस्सर्ववेदान्तसारभूत इति हृदयम्।। 
	11. नन्वेवमित्यादि। ननु-- किञ्चिदाक्षिप्यत इत्यर्थः। एवम्- एवञ्चेत्, भगवद्भक्तिरेव सर्वप्रायश्चित्तमित्यङ्गीक्रियते चेत्। ये। ध्यानयोगैः-- भगवद्यानेन यमनियमादिभिर्योगैश्च। वर्जिताः-- रहिताः। मुकुन्दम्-- मोक्षदायिनं पुरुषोत्तमम्। शरणमुपगताः-- शरणागताः। तेच-- भक्तिहीनाश्शरणागतिमात्रावलम्बिनस्ते चाधिकारिणः। यमिन इव-- भक्तिनिष्ठा योगिन इव। मृत्युम्-- संसारम्। अतिक्रम्य-- निरस्येत्यर्थः। परम्--सर्वोत्कृष्टं मुक्तैकसेव्यम्। धाम-- वैकुण्ठाख्यं दिव्यलोकम्। यद्वा परन्धामेति परमात्मैवोच्यते प्रमाणश्लोके ' वैष्णवं पदम् ' इति भगवस्स्वरूपपरम्। यन्ति-- प्राप्नुवन्ति अनुभवन्ति। इति- एवम्। उशन्ति-- प्रतिपादयन्ति। मुनय इति शेषः। अयमत्र प्रमाणश्लोको विवक्षित--- शरणं त्वां प्रपन्ना ये ध्यानयोगविवर्जिताः।तेऽपि मृत्युमतिक्रम्य यान्ति तद्वैष्णवं पदम्।। इति। तथा चानेन श्लोकेन शरणागतेर्हि मुक्तिहेतुत्वेन सर्वसांसारिकदेषप्रायश्चित्तत्वमुच्यते तत्कथं ध्यानयोगस्येति शङ्का।सत्यम्-- शरणागतेस्तादृशत्वमिष्टमेव नैतावता भक्तेस्तन्निषेधः यतस्तस्मिन्नपि श्लोके भक्तेस्रतादृशत्वमुच्यते। कथमितिचेत्- तेऽपीति शब्दात्। ' तेऽपि मृत्युमतिक्रम्य ' इत्यत्र भक्तिनिष्ठसमुच्चयपरात् तेऽपीति शब्दात्। नहि ते एव मृत्युमतिक्रम्य यान्तीत्युक्तं किंतु तेऽपीत्युपिशब्दान्वयेन तथा च शरणागताश्च वैष्णवं पदंयान्ति तथा योगनिष्ठास्चेति खलु वाक्यार्थस्स्पष्टमवगम्यते। गैरवे-- आुप्रायणानुवर्तनीयत्वकृतानुष्ठानगैरवे। लाघवेऽपि-- सकृत्कर्तव्यत्वककृतेऽनुष्ठानलघुत्वेऽपि। नियतविषययो--- शक्तस्य गुर्वनुष्ठामशक्तस्य लघ्वनुष्ठानमिति व्यवस्थितविषययोर्भक्तिशरणागत्योः। प्रणिधिसहदशायोगिभिः-- विलम्बितफलयोगानुष्ठानसहनयोग्यविलम्बनबक्षमत्वरूपावस्थायुक्तैः। योगविद्भिः-- योगनिष्ठैः। ध्यानशास्रम्-- भक्तिविधायकशास्त्रं। प्राप्तार्थम्- अर्थवत्। तथा च शक्ताशक्ताधिकारिभेदेन भक्तिप्रपत्त्योस्सर्वपापप्रायश्चित्तरूपत्वात् नान्यतरकथनेनान्यतरपर्युदास इति भावः।।

12. धर्मो वर्णादित्यादि। वर्णादियोग्यः- वर्णाश्रमादिसम्बन्धी। धर्मः-- सन्ध्योपासनादिर्धर्मः। कलुषशमनतः-- 
हृदयकासुष्यशमनेन। सत्त्ववृध्द्या-- सत्त्वगुणवर्धनेन च। भक्तेरुपकारी--यथा भक्तेर्निर्वर्तकः। तद्वत्-- तत्तुल्यम्। प्रपत्तिस्तु-- प्रपत्तिश्च। अगतिकसमयेषु-- अनन्यसाध्यत्वसमयेषु। अन्तरायापहन्त्री-- भक्तिविरोधिनिवर्तनी भवति। कथमेवमित्यत्राह-- सानुक्रेष इत्यादि। सानुक्रोशेकृपायुक्ते। शक्ते-- अभिमतार्थसाधनशक्ते। शरणवरतः-- शरणागत्या। सर्वसाध्यम्-- सर्वमपि फलम्। सुसाधं हि -- सुखेन साधयितुं योग्यं हि। हीत्यनेन प्रमाणप्रसिध्दिरुच्यते। तथा च वचनम्-- ' यद्येन कामकामेन न साध्यं साधनान्तरैः। मुमुक्षुणा यत्सांख्येन योगेन न च भक्तितः।। प्राप्यते परमं धा्म यतो नावर्तते पुनः।। तेन तेनाप्यते तत्तन्नयासेनैव महामुने। परमात्मा च तेनैव साध्यते पुरुषोत्तमः।। इत्यादि तथा च धर्मिग्राहकमानेन प्रपत्तेससकलफससाधनत्वं स्वभाव इति भावः। मोक्षाकाङ्क्षी-- मुमुक्षुः। अहं शरणं प्रपद्ये- उपायमध्यवस्यामि। इति एवमाकारतया। क्वापि  मन्त्रे-- 
			' यो ब्रह्माणं विदधाति पूर्वं यो वै वेदांश्च प्रहिणोति तस्मै।
			 तं ह देवमात्मबुध्दिप्रसादं मुमुक्षुर्वै शरणमहं प्रपद्ये।। '
इति क्वचिन्मन्त्रे। श्रुतञ्च-- तथा चाप्राप्तार्थत्वात् मोक्षार्थी भगवन्तं शरणं प्रपद्येतेति विधिरयमित्यर्थः।।
	4.1.2.
13.	जीवादित्यादि। साधनान्तैः- साधनपर्यवसानैः। यद्वा साधनशब्दस्साधनपरतृतीयाध्यायवाची। सः अन्तः, अन्ते वा येषां तैस्साधनान्तैः। तद्गुणसंविज्ञानः। लक्षणैः-- अध्यायैः। तथा च त्रिभिरध्यायैरित्यर्थः। सः- प्रसिध्दः। जिज्ञास्यत्वेन कारणत्वेन दुर्घर्षप्रमाणगम्यत्वेन सकलपरविद्योपास्यत्वेन च प्रकृतः। विभुः-- परमात्मा। जीवादत्यन्तभिन्नोऽभिदधे-- संसारभयार्तात् तच्छान्त्यर्थं ब्रह्मजिज्ञासोर्ब्रह्मसृज्यात् जाग्रत्स्वप्नसुषुप्तिमुग्धिप्रभृतिदुरवस्थापन्नादुपासकात् स्वशरीरभूतात्
जीवात्मनः अत्यन्तभिन्नः तिमिरात्तेज इव छायाया आतप इव पापात्पुण्यमिव शरीराच्छरीरीव कान्तेः रत्नमिव 
घटत्वादिजातेर्घटादिरिव सर्वदावैजात्यं प्राप्त इति वेदान्तवाक्यैस्सर्वैरपि सूत्रैः कण्ठोक्त्या तात्पर्येन चाभ्यधायि। मुषिततमसि-- निश्शेषविध्वस्तनिखिलाज्ञाने। अस्मिन्-- प्रकृते। मुक्त्यर्थोपासने-- क्षुद्रफलकनामाद्युपासनेभ्योऽत्यन्तविलक्षणे मोक्षार्थोपासने। ब्रह्मदृष्ट्यादियुक्तिर्न-- अब्रह्मणि नादाविव अब्रह्मण्यपि जीवे ब्रह्मदृष्ट्यादियोगो न सम्भवति। क्षुद्रफलविषये दृष्टिविधेरुपयोगेऽपि मुक्त्यर्तोपासने दृष्टिविधिर्हि सर्वथा न सम्भवति तथा सति अयथाभूता मुक्तिस्स्यादिति भावः।तत्-- तस्मात् कारणात्। तत्वज्ञे-- सकलक्षुद्रफलसाधनवैलक्षण्यज्ञानशालिनि। वीतरागे-- अत एव दोषसप्तकयुक्तेषु त्रैवर्गिकेषु फलेषु तृष्णारहिते। इह- मुमुक्षावधिकारिविशेषे। सोऽहमस्मीत्युपास्तिः-- अहं परमात्मास्मीत्युपासनम्। न घटते-- न युज्यते। तन्न-- उक्तं शङ्कनं न युक्तम्। स्वात्मान्तरात्मनि- स्वात्मनोऽन्तरात्मनि परमात्मनि। अत्र-- उपासने। अहमिति वचसोऽपि-- उपासनसमेयेऽनुसन्धीयमानस्याहमितिशब्दस्यापि। मुख्यप्रवृत्तेः- शक्त्यैव बोधनात्। तथा चाहमित्यादिशब्दस्यापि जीवान्तरात्मभूतपरमात्मनि मुख्यत्वात् स्वन्तर्योमित्वेन भगवदनुसन्धानमेवेदमिति नाब्रह्मणि ब्रह्मदृष्टेर्वा जीवब्रह्मणोस्स्वरूपैक्यस्य वा प्रसङ्ग इति भावः।।
14.	वस्विन्द्रादेरित्यादि। प्रकृतिशबलितस्वान्वितेक्षा-- अचिद्विशिष्टस्वात्मविशिष्टपरमात्मोपासना। वस्विद्रादेरुपास्तौ-- मधुविद्यायामिन्द्रप्रामविद्यायाञ्च ' मध्वादिष्वसम्भवात् ' इत्याद्यधिकरणे ' प्राणस्तथानिगमात् ' इत्यधिकरणे च वस्विन्द्राद्युपास्तिप्रसङ्गे । पुरा-- प्रागेव. उक्ता। अतस्तदर्थं नाहङ्ग्रहोक्तिरित्यभिधातुं शक्यमिति भावः। शुद्धः--- प्रकृतिसंसर्गरहितः। स्वात्मा च-- जीवात्मा च। क्वचित्-- पञ्चाग्निविद्यादिभेदे। चिन्त्यः- उपास्यः. इह तु-- पञ्चाग्निविद्याभिन्नमोक्षोपायविद्यासमुदाये। तादृशा-- तादृशेन सुदेधेनेत्यर्थः। स्वेन-- जीवात्मना। युक्तः-- विशिष्टः। विभुः-- परमात्मा। चिन्त्यः-- उपास्यः। जीवशभेदे-- जीवेश्वरभेदे। व्यक्तिः-- सम्यगवभासनञ्च। व्यधिकरणपदैर्भावने स्यात्-- अहं तव दास इत्यादिरूत्या व्यधिकरणपदैर्भावने स्वात्मपरमात्मनोश्चिन्तने भवेत्। तथा च जीवेश्वरभेदाभिव्यक्तिश्चेदहङ्ग्रहोक्तेः फलं तदा व्यधिकरणपदेर्भावन एव तयोर्भेदोऽभिव्यज्ये, नतु त्वमहमिति समानाधिकरणपदैर्भावने, अतो न भेदाभिव्यक्तिश्च फलम्। तथापि-- उक्तं सम्यगेव तथापि। ब्रह्माधीनस्वरूपप्रमितिसुदृढतासिद्धयेऽहङ्ग्रहोक्तिः-- ब्रह्मपरतन्त्रं जीवस्वरूपमिति-- या 
प्रमितिस्तस्यास्सुदृढतासिद्धये अहङ्ग्रहोपासनस्याभिधानम्। व्यधिकरणपदैर्भावने भेदाभिव्यक्ति सिद्धावपि जातिगुणादेरिव परमात्मपारतन्त्र्यप्रमितिदाढर्यं न सिध्येत् अतस्तत्सिद्धयर्थं स्वशरीरकपरमात्मवाच्यहंशब्दघटितोपासनकथनमिति भावः।।
15.	 ऐक्योपास्तावित्यादि। निर्विशेषे -- निर्विशेषे ब्रह्मण्यङ्गीकृते। ऐक्योपास्तौ -- 'त्वं  वा अहमस्मि भगवो देवते अहं वै त्वमसि भगवो देवते' इत्युक्तैक्योपास्तौ। अहं त्वं त्वमहमितिमतिः कथं स्यात् - त्वमहंशब्दार्थाभावेन त्वमहमितिसामानाधिकरण्यबुद्धिः कथं स्यात्। करकमणितद्व्योमनीत्या भेदाभेदाभिलापो मुख्योन -- करकमणिकगताकाशयोर्यथा भेदोऽभेदश्च तद्वत् त्वमहम्पदार्थयोर्भेदव्यवहारश्चेत् तर्हि  मुख्यो न भवति। करकमणिकयोर्भेद एव आकाशे त्वभेद एव न त्वेकत्र भेदोऽभेदश्चेत्यमुख्य एव स्यात्। त्वं मत्तुल्यः, अहं त्वया सम इति वदताम् -- तुल्यत्वमहंत्वंशब्दार्थ इति वदताम्। उपचारः -- केवललक्षणैव।सोऽपि, । न युक्तः -- सर्वनिकृष्टस्य सर्वोत्कृष्टस्य च कथं परस्परसाम्यसम्भवः। अतोऽयुक्त एव। तस्मात् -- उक्तरीत्या पक्षान्तरेष्वनुपपत्तेः। 
सर्वान्तरात्मनि -- सर्वशरीरके त्वमहमित्यादिजीववाचिशब्दार्थभूतजीवान्तर्यामिणि। अयमहमितिधीः -- अयमहमितिसामानाधझिकरण्यबुद्धिः।आकृतिन्यायसिद्धा -- आकृत्यधिकरणन्यायेन शरीरवाचिशब्दानां शरीरिपर्यन्तत्वाश्रवणेनैव सिध्यति। अभिन्नविशेष्यकत्वभिन्नविशेषणकत्वाङ्गीकारेण सामानाधिकरण्यलक्षणाविरोधात् भेदश्रुत्यविरोधात् शरीरश्रुतिसिद्धजीवगतपरमात्मपारतन्त्र्याभिव्य़ञ्जनात् तत एव जीवपरयोर्भेदावसानात् आकृतिवाचिशब्दानां व्यक्तिपर्यन्तत्व इव शरीरवाचिशब्दानां शरीरिपर्यन्तत्वस्य मुख्यत्वात् अयुक्तसाम्यादिकल्पनाभावाच्च साक्षात्परमात्मवाचकस्य शब्दस्य जीवशरीरकपरमात्मवाचिशब्देन सामानाधिकरण्यकल्पनमेव सम़ञ्जसमतममिति भावः।।
	16. अद्वैतमित्यादि।द्वैतहानौ -- द्वैताभावे।तत्प्रतिद्वन्द्विकत्वात् -- द्वैतप्रतिद्वन्द्विकत्वात् द्वैतप्रतिकोचिकत्वादित्यर्थः। अद्वैतम् -- अद्वैतमितिवचनम्। सुवचं न भवति -- प्रतिकोचिभूतद्वैताभावे तदभावतदन्यादिरूपाद्वैतपदार्थनिरूपणं दुश्शकमिति भावः। द्वैतञ्च -- द्वैतपदवाच्यञ्च। अद्वैतगर्भम् -- अद्वैतघटितम् । तथाचाद्वैताभावे द्वैतमितिवचनमपि न सुवचमिति भावः। एकयोरेव हि द्वित्वं वर्तते तयोरेकत्वमेव ह्यद्वैतमिति भावः। इह -- द्वैताश्रये समुदाये। तद्दितयम् -- द्वित्वाश्रयभूतमेकैकं वस्तु। स्वस्वरूपादभिन्नं हि --- प्रत्येकं स्वस्वरूपाद्वैताश्रयभूतं हि। तेन तत्राद्वैतसिद्धिरित्यर्थः। द्वैताद्वैतञ्च -- द्वैताद्वैतपदवाच्यम्।  तादृक्-- परस्परापेक्षायुक्तार्थद्वयात्मकतया द्वैताद्वैततुल्यम्। अतः, तदुभयनियमानुज्झनादेव सिध्येत् -- तयोर्द्वैताद्वैतयोरुभयस्य यौ द्वैतसापेक्षत्वाद्वैतसापेक्षत्वनियमौ तदपरित्यागादेव सिध्येत्। परस्परसापेक्षार्थद्वयसमाहारवचनेऽपि न नैरपेक्ष्यलाभः। अपि त्वर्थद्वयासाधारणस्वस्वप्रतिकोचिसापेक्षलक्षणद्वयसम्पात एवेत्यर्थः। ततश्च द्वैतञ्चाद्वैतञ्च सिध्यति। तादृषनियमोज्झाने तद्वचने सुस्थमेवोभयमपि। तर्हि द्वैतादिकं साधयतो भवतः किं तत्त्वमिति चेत् प्रमाणानुसारिणां विषयभेदेन सर्वमपि तत्त्वम्, प्रमाणाननुसारिणां तु सर्रवमप्यतत्त्वमेवेति निगमयति -- सर्वमित्यादिना। प्रमितिपरवताम् -- प्रमाणपरतन्त्राणाम्। सर्वम् -- द्वैतमद्वैतञ्च। स्थाने -- स्वस्वस्थाने, न त्वेकत्र विरुद्धत्वात्। स्थितं स्यात् -- स्थितं सत् तत्त्वं भवेत्। इतरेषांतु -- प्रमाणाननुसारिणां तु। किञ्चित् -- किमपि।  न --  न तत्त्वं भवेत्।प्रमाणाननुसरणे मानाधीना मेधसिद्धिरिति न्यायेन न किमपि प्रमेयं सिध्येदिति भावः।।
	17.नन्वद्वैत इत्यादि। ननु -- आक्षेपार्थः। अद्वैते --अद्वैतोक्तौ। गगनकुसुमवत् भ्रान्तिसिद्धो भेदो निषेध्योऽस्तु -- गगनकुसुमं नास्तीत्यत्र यथा भ्रान्तिसिद्धमेव गगनकुसुमं निषिध्यते तद्वत् निषेधस्य प्रतियोगिमात्रापेक्षत्वात् तत्सत्यत्वानपेक्षणाच्च भ्रान्तिसिद्धो भेद एवाद्वैतमित्यत्र निषेध्यो निषेधप्रतियोग्यस्तु। मैवम् -- एवं मा शङ्किष्टाः।  सः -भेदः। सत्यात् -- सत्यभूताद्ब्रह्मणः। अभिन्नो यदि -- अभिन्न इत्यङ्गीकृतो यदीत्यर्थः।  तद्भ्रान्तिसिद्धत्वसिद्धिर्न खलु -- तस्य भेदस्य भ्रान्तिसिद्धत्वं न सिध्यति। सत्यादभिन्नस्य तस्य भेदस्य भ्रान्तिसिद्धत्वे सत्यस्यापि भ्रान्तिसिद्धत्वं स्यात् तस्याभ्रान्तिसिद्धत्वे 
तस्याप्यभ्रान्तिसिद्धत्वं स्यादिति भावः। अस्य -- भेदस्य। तस्मात् -- सत्याद्ब्रह्मणः। भिन्नत्वम् -- भेदः।  मृषा यदि च भवति -- मिथ्याभूतो यदि भवति। तत् -- विकल्पशिरः। दत्तोत्रं विद्धि -- सत्याद्भिन्नस्य भेदात्मकस्य प्रपञ्चस्य भेदो मृषा चेत् तर्हि प्रपञअचस्य सत्यत्वं ब्रह्मणोऽसत्यत्वं वा स्यादित्युत्तरं स्पष्टत्वात् दत्तप्रायमितिभावय। सत्यञ्चेत् -- भेदस्य सत्यब्रह्मणश्च यो भेदस्स सत्यश्चेत्। सत्यभेदोपगतिरिति --- सत्यभूतं ब्रह्म च सत्यभूततयाधुनाङ्गीकृतो भेदभेदश्चेति सत्यवस्तुद्वैधापत्तिरिति ब्रह्मणस्सद्वितीयत्वापत्तिरिति। वः -- युष्माकम्। दूरतोधावनं मुधा -- पारिप्लवकक्ष्योपक्ष्याक्रमेण बहुदूरं धावनेऽपि स्वपक्षस्थआपनाभावात् अनिष्टंसपाताच्च भवत्कल्पनं व्यर्थमनर्थसम्पादकञ्चेति भावः।।
	4.1.3.
	18. नामादीत्यादि। नामादिब्रह्मदृष्टावपि -- 'नाम ब्रह्मेत्युपासीत' इत्यादिविहिता या नामादौ नाममनः प्रभृतौ ब्रह्मदृष्टिर्ब्रह्मत्वेनोपासना तस्यापि। तत् -- नामादिकम्। अहमिति, प्रत्ययः -- अनुसन्धानम्। पूर्ववत् स्यात् -- ब्रह्माहमस्मीतिवत् स्यात्। कुत इति चेत् ब्रह्मध्यानत्वसाम्यात् --उभयोरपि ब्रह्मध्यानत्वाविशेषात्। इति यदि --एवं शङ्क्यते चेत्।  न - तन्न युक्तम्। प्रतीकःऋ -- नामादिः। अन्तरात्मा न खलु -- स्वस्यान्तरात्मा नभवति खलु। अन्तरात्मा चेत् अहंशब्दस्तत्पर्यन्तस्स्यात् ततश्च तदमितिसामानाधिकरण्यसम्भवात् अहमित्यनुसन्धीयेत प्रतीकस्यान्तरात्मत्वाभावात् न तस्मिन्नहमित्यनुसन्धानमिति भावः। ननु नामादौ ब्रह्मदृष्ट्यङ्गीकारे हि विशेषस्य नामादेर्नान्तरात्ममित्यहंशब्दायोग उच्यते ब्रह्मण्येव नामादिदृष्ट्यङ्गीकारे ब्रह्मणो विशेष्यस्यान्तरात्मत्वादहंग्रहोपपत्तिरित्यत्राह -- न ब्रह्मणीत्यादि। तस्य -- ब्रह्मणः। सर्वाधिकत्वात् -- सर्वोत्कृष्टत्वात्।ब्रह्मणि -- तादृशे ब्रह्मणि।  अन्यदृष्टिः -- निकृष्टनामादिदृष्टिः। कथमपि -- केनापि 
प्रकारेण।  न घटते -- न युज्यते। अन्यस्मिन् --- ब्रह्मणोऽन्यस्मिन्नामादौ। ब्रह्मदृष्टौ -- ब्रह्मदृष्ट्यङ्गीकारे। इह -- ब्रह्मणि।नियतैः -- असाधारणतया नित्यसिद्धैः।  लक्षणैः ---जगत्कारणत्वादिव्यावर्तकधर्मैः । तद्ग्रहः -- तत्तत्पदार्थग्रहणम्। परम् -- अतिशयेन। अर्थ्यः -- अर्थात्फलादनपेतः फलहेतुर्भवति। यथा राजभृत्ये राजदृष्टिरपकृष्टविषयोत्कृष्टदृष्टिरूपत्वात् फलहेतुर्भवति एवमपकृष्टेषु नामादिषूत्कृष्टब्रह्मदृष्टिरभमतफलहेतर्भवतीति भावः।।
	19. आत्मनीत्यादि।आब्रह्मभूते आत्मनि--ब्रह्मभिन्ने जीवात्मनि।ब्रह्मदृष्टिः--ब्रह्मत्वमारोप्योपासना। कुत्रचित् फलवती भवतु--क्वचित् फलयुक्त्वा स्यान्नाम।नरे वैनतेयत्वधीवत्--यथागरुडमात्मानां जानीयादिति वचनेन मनुष्ये गरु़डत्वभावना विषनिवृत्त्यागदिफवसाधनभूतापि न मनुष्यगरुडयोर्भेदं निवर्तयति यथा।एषा--ब्रह्मभिन्ने जीवे ब्रह्मदृषअटिरपि।वस्तुव्यवस्थाम्----वस्तुनोः परपस्परभेदम्।न शिथिलयति --न निरीकरोति।विधिशक्तेरपर्यनुयोज्यस्वभावत्त्वात् गरूडध्यानेन सर्पादिवषनिवृत्तिस्सेत्स्यति।एवान्मात्रमोहात्---एवमर्थस्थितावपि तृष्टिविधइमात्रस्य फलवत्त्वदर्शनकृतमोहात्।इदम्--ब्रह्म।अहम्--मदभिन्नम्।इति तु स्थापयन्---एवमुपपादयन् पुरुषः।इन्द्रत्वारोपदर्पोद्धतनहुषमहाभोगिसंस्थामवस्थां क्षिप्रमृच्छेत्--स्वात्मनीन्द्रत्वाध्यासेन यो दर्पस्तने	 उद्धतः उद्धृतः अगस्त्यादिमहत्तरान््रति त्वरितवहनचोदनाय प्रवृत्तो यो नहुषाख्यो राजा तस्यागस्त्यशापप्राप्तमहासर्पाकृतित्वरूपामवस्थां शीघ्रं प्राप्नुयादित्यर्थः।शास्त्रविधिबलेनैवान्यस्मिन्नन्यदृष्टिरपि फलाय भवति, नतु स्वेच्छया क्वचिदन्यत्वाध्यास फलवान्भवेत्।तथा सति आत्मनां सार्वभौमं मन्यमानो भिक्षुस्सार्वभौमपदं लभेत।अत एवं नहुष्स्य स्वस्मिन्निन्द्रत्वभावना विपरीतप्रवृत्तिद्वारा घोरतरानर्थसाधनं बभूव।ततश्चाध्यासोऽपि दोषहेतुरेवेति न तावता जीवब्र्हमैक्यावादप्रवृत्तिर्युक्तेति भावः।। 
	4.1.4.
	20.तादर्थ्यादित्यादि। देवतानाम् -- अग्नीन्द्रादीनाम्। तादर्थ्यात् -- कर्मशेषभूतत्वात्। कर्मणः -- साङ्गस्य यज्ञादिरूपकर्मणः। फलकरणतया चोदितत्वात् -- फलसाधनत्वेन विहितत्वात्।निकृष्टात्मनि 
-- निकृष्टः फलसाधनभूतकर्मापेक्षया तच्छेषत्वकृतं फलसाधत्वाभावकृतञ्चापकर्षं प्राप्त आत्मा यस्य तादृशे। आदित्यादौ -- आदित्याददेवतायाम्। समुत्कृष्टकर्माङ्गदृष्टिर्भवतु -- फलसाधत्वलब्धोत्कर्षकर्माङ्गदृष्टिः कर्तव्या भवतु।मैवम् --- एवं माशङ्किष्टाः। कर्म -- यज्ञादिकर्म। प्रधानं विहितमपि -- शाब्दक्रमेण प्रधानतया विहितमपि। यतः -- कारणात्। तत्समाराधनम् -- यजदेवपूजायामित्यनुशासनद्देवताराधनात्मकम्। यतश्च तत्प्रीती देवतैव फलं प्रदिशति -- यस्माच्च कारणात् तादृशकर्मानुष्ठानेन प्रसन्ना इन्द्रादित्यादिदेवतैव तत्तत्कर्मफलभूतं स्वर्गादिकं प्रददाति। इत्यर्थस्सा प्रधानम् -- एवमर्थस्वभावेनाराधनगताराधअयप्रधानकत्वदेवताद्वारकफलहेतुत्वरूपेण सा देवता प्रधानभूता।  तत् -- तस्मात्। मैवमित्यन्वयः अतो देवतादृष्टिरेव यज्ञाङ्गभूतोद्गीथादौ कर्तव्यति भावः। यद्वा तच्छब्दः कर्मविशेषणम्। तत्कर्म प्रधानं विहितमपीत्यन्वयः।।
	21. अन्यस्मिन्नन्यदृष्टेरित्यादि। अन्यस्मिन् -- उद्गीथादौ। अन्यदृष्टेः --- तद्भिन्नादित्यादिरूपेण भावनायाः।  विधिः -- 'य एवासौ तपति तमुद्गीथमुपासीत' इत्येवमादिषु विधानम्। इहान्यथाख्यातिपक्षे -- शुक्त्यादौ रजतत्वादिभ्रममङ्गीकुर्वतां सिद्धान्ते। घटताम् -- उपपाद्यताम्।तदभाववद्विशेष्यकतत्प्रकारकज्ञानत्वरूपान्यथाख्यातिलक्षणस्य गरुडत्वाभाववन्नरविशेष्यकगरुडत्वप्रकारकज्ञानात्मकगरुडध्याने आदित्यत्वाभाववदुद्गीथविशेष्यकादित्यत्वप्रकारकज्ञानात्मकोद्गीथोपासने च सत्त्वात् अन्यस्मिन्नन्यदृष्टिविधिरुपपन्न इति भावः।	 याथार्थ्यम् -- तद्वद्विशेष्यकतत्प्रकारकज्ञानत्वरूपं याथआर्थ्यम्। सर्वबोधानुगतम् -- प्रमात्वेन लोकसिद्धेषु घटपटादिज्ञानेषु भ्रमत्वेन लोकसिद्धेषु शुक्तिरजतरज्जुसर्पादिज्ञानेषु च तुल्यतयानुगतम्। शुक्तिरज्जवोरपि रजतसर्पावयवसद्भावात् 
तद्वद्विशेष्यकतत्प्रकारकज्ञानत्वरूपयाथार्थ्यस्य शुक्तिरजतरज्जुसर्पज्ञानादावपि सत्त्वात् सर्वं ज्ञानं यथार्थमिति भावः। इति मते -- एवमङ्गीकुर्वतां भवतां सिद्धान्ते। अन्यदृष्टिः न युज्यते -- मनुष्यादौ उद्गीथादौ च गरुडत्वादित्यत्वादिदृष्टिविधिः नोपपन्नो भवति। कथमिति चेत् दृष्टिविशेषणभूतयोर्गरुडादित्ययोर्निरवयवत्वेन दृष्टिविशेष्ये मनुष्ये उद्गीथादौ च तदवयवसद्भावावार्ताया अप्ययुक्तत्वात् गरुडत्ववद्विशेष्यकत्वमादित्यत्ववद्विशेष्यकत्वञ्च तद्दष्ट्योरसम्भवतीति कथं तयोर्याथार्थ्यम्, अतस्सर्वं ज्ञानं यथार्थमिति पक्षेऽन्यदृष्टिर्विरुध्यत इति।तन्न -- तच्छङ्कनं  न युक्तम्।  अत्र -- शङ्कितविषये। आद्ये विमतिर्न स्याद्धि -- अन्यथाख्यातिपक्षे विप्रतिपत्तिर्न भवति खलु। पूर्वमुपपादितरीत्या युक्तियुक्तत्वात् अन्यथाख्यातिपक्षे दृष्टिविधेर्युक्तत्वायुक्तत्ववैमत्यं न किलेति भावः। तदस्तु सत्ख्यातिपक्षे का कथेति चेत् तदुच्यते --अविमतेत्यादि।परस्मिन् -- द्वितीयपक्षेऽपि।तादृग्भेदाग्रहोपप्लुतमतियुगलस्थापनायाम् -- तादृक् अन्यथाख्यातिवत् व्यवहारान्यथाभावसम्पादनसमर्थो यो गरुडमनुष्ययोरादित्योद्गीथयोश्च भेदाग्रहस्तेन उपप्लुतं अयथावस्थितव्यवहारजनकतारूपं कालुष्यमापन्नं यत् गरुडमनुष्यविषयकं उद्गीथादित्यविषयकं वा मतियुगलं ज्ञानद्वयं तस्य स्थापनायाम् अनुवर्तनौपयिकमनोव्यापारे। नियोगात् -- चोदनात्।  भ्रान्तिनीतिः -- भ्रान्तित्वयुक्तिः। अविमता -- अविप्रतिपन्ना सर्वसम्मन्तव्येत्यर्थः। अयं भावः -- अस्मत्सिसिद्धान्तेऽन्यथाख्यात्यङ्गीकारो नास्तीति न भ्रमितव्यम्। श्रीभाष्यकारैरेव भाष्ये बहुषु स्थलेषु अन्यथाख्यात्यङ्गीकारप्रकटनात्। तैरुपन्यस्ते नाथमुनिमिश्रादिवेदवित्सम्मते यथार्थख्यातिपक्षेऽपि न सर्वत्रावयवसद्भावेन सत्ख्यादिनिर्वाहस्तदभिमतः, अपितु यत्रावयवसद्भावसम्भवस्तत्रैव तथानिर्वाहः, अन्यत्र तु भेदाग्रहसहकृतज्ञानद्वयात्मकत्वेन प्राभाकरादीनामिव निर्वाहः, तथाचाहं गरुडइति ध्यानम् उद्गीथ आदित्य इत्यादिध्यानञ्चाहन्त्वप्रकारकस्वात्मविशेष्यकगरुडत्वप्रकारकगरुडविशेष्यक ज्ञानद्वयात्मकं तथोद्गीथत्वप्रकारकोद्गीथविशेष्यकादित्यत्वादिप्रकारकादित्यादिविशेष्यकज्ञानद्वयात्मकञ्च 
गरुडस्वात्मभेदाग्रहसहितमुद्गीथादित्यादिभेदाग्रहसहितमपिच तदीदृशं ज्ञानद्वयं यथार्थमेव विहितमिति नास्मत्सिद्धान्तैकदेशविरोध ति। नन्वेवं सर्वेषामपि ज्ञानानां तद्वति तत्प्रकारकत्वेन प्रमात्वे 
लोकसिद्धभ्रमप्रमाभेदोपपदानं कथमिति चेत् त्तसावधानो निशामय। यथावस्थितव्यवहारानुगुणं ज्ञानं प्रमेति प्रमालक्षणम्। अतो विपरीतं ज्ञानं भ्रम इति सुगमम्। शुक्तिदर्शानन्तरभाविशुक्तिरजतभेदाग्रहशुक्तिरजतज्ञानद्वयेन इदं रजतमित्याकारवता जायमान इदं रजतमितिव्यवहारो न यथावस्थितः, पुरोवर्तिवस्तुपरस्येदमादिशब्दस्य तदुत्तररजतादिपदेन सामानाधिकरण्याभावात् यथावस्थितेषु अयं घटोऽयं पट इदं पुष्पमिदं फलमित्यादिव्यवहारेषु तथादर्शनात् ज्ञाने व्यवहारे चायथावस्थितः परपक्षसिद्धा। व्यवहारमात्रस्यायथावस्थितिरस्मत्सिद्धान्तसिद्धा। तथा च शुक्तिगरतादिज्ञानवदयथावस्थितव्यवहारानुगुणत्वात् निरुक्तं गरुडादिज्ञानद्वयं भ्रान्तिशब्दवाच्याज्ञान विशेषगतायथावस्थितव्यवहारानुगुणत्वरूपभ्रान्तिलक्षणलक्षितमेव। अत एव लोकसिद्धभ्रमप्रमाव्यवहारभेदस्योपपत्तिरिति न किञ्चित्सङ्कटमिति। तथा च न्यायपरिशुद्धावाचार्यपादश्रीसूक्तिः -- 'वयं तु ब्रूमः। यथावस्थितव्यवहारनुगुणं ज्ञानं प्रमेति। यथार्थख्यातमख्यातिमन्यथाख्यातिमेव वा। इच्छद्भिर्न विमन्तव्यमिदं लोकानुसारतः।। 'इत्यारभ्य 'ततश्च प्रतिपत्तौ वा व्यवहारोदयेऽपि वा। तथाभावन्यथात्वाभ्यां प्रमाभ्रान्तिव्यवस्थितिः।। विपर्ययादेर्व्यावृत्तिरेवमेव हि सिध्यति। यत्किञ्चिदन्यथात्वं हि वैपरीत्यमितीष्यते।। आत्मख्यात्यादिवादेष्वप्यन्यथात्वमवारितम्। भ्रमप्रवृत्तिबाधादेरन्यथा न हि सम्भवः। एवं सत्यन्यथाधीस्तत्सामग्री वापि लाघवात्।। अयथाव्यवहारस्य हेतुरित्यवशिष्यते। सर्वैरप्यन्यथाख्यातिर्दुस्त्यजत्वाल्लघोयसी।। तद्वादिनाप्यवर्ज्यत्वात् ततोऽप्यख्याति	लाघवम्। स्वारस्यमन्यथोख्यातावख्यातौ लाघवं स्थितम्।। इति दर्शयितुं भाष्ये द्वितयं तदनुज्ज्ञितम्।। इत्यादिः।।
22.	द्रष्टव्यापह्नव इत्यादि। द्रष्टव्यापह्नवे-- चोरस्स्थाणुरित्यत्र सामानाधिकरण्येन चोरत्वं यथा 
बाध्यते एवं ब्रह्माहमित्त्रापि जीवत्वबाधइति केचित् तथा च तैर्द्रष्टव्यापह्नवोऽङ्गीकृतः। तन्मतरीत्या द्रष्टव्यापह्नवे तत्र च द्रष्टव्यस्य जीवस्यापह्नवे विवक्षिते। भ्रमदनुविहिता-- भ्रमता जीवेनानुविहिताकृता। द्दष्टिः--  अन्यस्यान्यत्वेनानुसन्धानम्। न- न सम्भवति। अध्यस्यत एव बाधो यदि कथमध्याससिद्धिः, नहि कर्तुरभावे क्रिया सिध्यतीति भावः।  अद्वैतमोह उत्कृष्टापराधस्स्यात्-- 'अत्राद्वैतशब्देन ब्रह्माभिधीयते।  मोहशब्देन ब्रह्मविषयिणी द्दष्टिः' इति चिन्तामणिः। तद्रूपः उत्कृष्टापराधः सर्वोत्कृष्टब्रह्मविषयकापराधः। यद्वा उत्कृष्टश्चासावपराधश्चेति सामानाधिकरण्यं वा। ब्रह्ममिथ्यात्वापादनात् कोऽन्य उत्कृष्टापराधः। द्रष्टव्यापह्नवशब्देन ब्रह्मापह्नवे विवक्षिते ब्रह्माहमिति ब्रह्मद्दष्टिरूपो मोहो ब्रह्ममिथ्यात्वापादनरूपत्वात् महानपराधस्स्यादिति भावः। ततः-- उक्तदोषात्। इह-- ब्रह्माहमित्यनुसन्धाने। तादृशत्वस्य-- ब्रह्मसादृश्यस्य। द्दष्टिः-- भावना। विहिता-- विधिविवक्षिता। 'आदित्यो यूपः'इत्यादिषु प्रत्यक्षविरुद्धयूपादित्यैक्यत्यागेन आदित्यसादृश्यविवक्षावत् जीवब्रह्मणोस्स्वरूपैक्यस्य प्रत्यक्षविरूद्धत्वात् अन्यतरबाधस्य चानुपपन्नत्वात् ब्रह्मसादृष्यानुसन्धानमेव विवक्षितमिति केषाञ्चिन्मतमिति भावः। ततः-- तत्र जीवे। इत एहि इतस्ततो वर्तत इत्यादाविव सप्तम्यर्थे तसिः। ताद्दग्द्दष्टौ-- ब्रह्मसद्दशता भावनायाम्। न दोषः-- पक्षान्तरोक्तदोषो नास्ति। इति कतिचित्--  एवं केचिद्वदन्तीत्यर्थः। अन्यत्रान्यद्दष्टिं पक्षान्तरेण द्वेधा दर्शयति-- तार्क्ष्येत्यादिना। व्यक्तितो जातितश्च द्वेधा-- गरुड एवाहमिति भावनायां व्यक्तितः गरुडजातीयोऽहमिति भावनायां जातितः, एवमन्यत्रापि  भावनाभेदेन व्यक्तितो जातितश्चेति द्वेधा प्रकारद्वयेन। अन्यत्र-- द्दष्टिविशेष्ये। अन्यद्दष्टिः-- द्दष्टिविशेषणीभूतवस्तुत्वभावना। तार्क्ष्यद्दष्ट्यादिनीत्या-- गरूडमात्मानं जानीयादित्यादिविहितपूर्वोक्तद्विविधगरूडभावनादिन्यायेन। अनधिगता न किम्-- अधिकतेत्यर्थः। वस्तुद्वयभेदाग्रहसहितवस्तुद्वितयविशयकविभिन्न ज्ञावद्वयरूपा या पूर्वमुपपादिता अन्यस्मिन्नन्यद्दष्टिस्सैवात्र द्वेधा प्रतयपादि तेन द्वाप्येतौ पक्षावङ्गीकार्यौ। चकारात् समनन्तरोक्तसाद्दश्यप्रतिपत्तिरप्यङ्गीक्रियते। प्रागुक्तस्तु पक्षः प्रमाणविरुद्धत्वान्नाङ्गीकार्य इत्यर्थः।।
23.	मुख्यमित्यादि। मुख्यं ब्रह्मैकमेवेति, अवहितमनसाम्-- अवधानयुक्तमनस्कानामधिकारि विशेषणम्। 
इतरत्र ब्रह्मदृष्टिः कथं स्यादिति।  एकत्वेनेति --भोक्तृभोग्यादिभावेन विभक्तं सकलमेकत्वात् ब्रह्मैव, अतो ब्रह्मदृष्टिः कर्तुं शक्यत इति। केचित् ---भास्करमतानुसारिणः। ऊचुरिति शेषः। विरुद्धत्वात् कथमिदं वक्तुं शक्यत इत्याशङ्क्याह -- न हीति।बलिनि विधऔ नह्यपराधश्शङ्कनीयः--'मनो ब्रह्मत्युपासीत"'नामब्रह्मेत्युपासीत' इति बलवति विधौ जाग्रति नहि कश्चिदपराधश्शङ्कनीयः। विधिबलाद्ब्रह्मण्यनेकत्वमेव सर्वात्मना संग्राह्यम्। नहि श्रुतिप्रतिपन्नेऽर्थे कश्चिदपराधो दोषश्शङ्कनीय इति भावः। अन्ये -- केचित्।इह स्वेच्छापूर्वद्विचन्द्रभ्रमवत् भिदाकल्पनामाहुः -- अङ्गुल्युपष्टम्भादिभिस्स्वेच्छापूर्वचन्द्रद्वित्वादिपरिकल्पनवत् ब्रह्मैकत्वे परिज्ञातेऽपि ब्रह्यनानात्तवं परकल्प्य इत्याहुः। यथा च -- येन प्रकारेण। बालाः --बालप्रायाः,अल्पज्ञाः इत्यर्थः। श्रुतिषु --- वेदान्तेषु।  ब्रह्म। बहुविधम् --- ब्रह्मविष्णुशिवरूपबहुप्रकारम्।भाति -- प्रकाशते प्रतीयते।इति बम्भ्रन्यन्ते -- आपातप्रतीत्या त्रिमूर्त्यादिषु तत्रतत्र नानात्वेन ब्रह्मभावं प्रतिपाद्यन्ते। तथा भिदाकल्पनामाहुरित्यन्वयः। अत्र चिन्तामणिः "एतत्सर्वं परपक्षानुवादमात्रमेव तत्त्वतस्तु तत्रतत्र नामादिषु ब्रह्मसदृशत्वं तज्जातयत्वं तदेकत्वं वा दृष्टिमात्रेण परिकल्प्यत इति दृष्टि मात्रेण परिकल्प्यत िति दृष्टिविधइप्रक्रिया इदमेव लौकिकवैदिकसकलोदाहरणाविरुद्धत्वादित्थमेव स्वीकार्यम्।इति।।"
	4.1.5.
	24.	आसीनस्यैवेत्यादि।श्रुतिषु आसीनस्यैव। योगः -- ध्यानम्। नददृशे -- कार्यमिति न दृष्टम्। सदा ध्यानमित्याहुः -- सर्वावस्थास्वपि ध्यानं कार्यमिति 'स खल्वेनं वर्तयन् यावदायुषम्''सदा तद्भावभावितः' 'तस्मात्सर्वेषु कालेषु मामनुस्मर' इत्यादिश्रुतिस्मृतयः प्रतिपादयन्तीत्यर्थः। चेलाजिनादेर्न्यासः पाक्षइकासीनतायां नियमविधिकृतिः -- 'शुचौ देशे' इत्यारभ्य 'चेलाजिनकुशोत्तरम्' 
इत्यादिवचनैश्चेलाजिनादेर्विन्यासविधिर्न नियतः, अपितु पाक्षिकासीनत्वावस्थायां चेलाजिनकुशोत्तरत्वमनियमविधिकरणम्। तस्मात् -- उक्तोपपादनात्। अप्रकम्प्येन्द्रियस्य -- विषयाप्राधृष्येन्द्रियस्य योगिनः। स्थितिगतिशयनेषु --आसनगमनशयनावस्थास सर्वास्वपि। एतत् -- ध्यानम्। घटेत--सम्भवेत्।इत्यप्राप्तम्--- इति शङ्कनमनुचितार्थकम्।यत्ननिद्रान्वयिनि -- गमनदशायां
गत्युपयोगिप्रयत्नयोगिनि शयनदशायां निद्रायोगिनि च पुरुषे। अविच्छिन्नधीसन्ततिः --तैलधारावदविच्छिन्नधीसन्तानात्मकं ध्यानम्। कथं स्यात् -- कथं सम्भाव्येत। अत आसीनस्यैव तत्सम्भव इति आसीनेनैव ध्यानं कार्यमिति भावः।।
	25. चित्तैकाग्र्योपपत्त्या इत्यादि। चित्तैकाग्र्योपपत्त्यै --- योगदशायां चित्तैकाग्र्यसम्पत्तये।देशकालासनादेः -- शुद्धदेशविहितकालचेलाद्यासनापाक्षययोगपट्टादीनाम्। नियतिम् -- आवश्यकत्वम्। विदधति --महर्षय इति शेषः। सच्छिद्रं तु अन्यदापि क्षममिति सततं चिन्तनं संस्मरन्ति -- सच्छिद्रं चिन्तनं देशकालवैगुण्येऽपि कर्तुं शक्यमिति वाचोयुक्त्या देशकालवैगुण्याभावे सततमेव चिन्तनमव्याक्षेपेण कर्तव्यमिति च संस्मरन्ति। पूर्ववत् महर्षय इति शेषः।
प्रत्यक्संस्कारभूम्ना --दृढतरात्मचिन्रनजनितसंस्कारपाटवातिशयेन। परनिहितधियो योगिनः-- 'सदातद्भावभावितः' इत्युक्तरबत्या आत्मन्येन समर्पितबुद्वेरधिकारिणः। व्यासक्तनीत्या-- एकस्मिन्कार्ये व्यासक्तहृदयस्य तदुपयोगीन्यन्यान्यपि कार्याण्यविरुद्वानि कुर्वतः पुरुषस्य न्यायेन। तादधीन्यादिबुद्वया
जुष्टम् --कर्तरि स्वस्मिन् अनुष्ठीयमाने कर्मणि तत्परिकरे देहादौ कर्मफले च भगवत्पारतन्त्र्यतादथ्र्यादिबुद्वया युक्तम् । सर्वं कर्म -- नित्यनैमित्तिकानिषिद्वकाम्यविशेषरूपं सकलमपि कर्मदातम्।समये -- तत्तत्समये। भवति हि -- अनुष्टातुं सम्भावितं भवति । प्रसिद्वमेतदिति भावः।।
    26.   	कर्मेत्यादि। इह --शरारीकशास्त्रे । तत्परे-- विद्याङ्गतत्परे । पूर्वपादे -- पुरुषार्थपादे। कर्म--नित्यनैमित्तिकादिकं कर्म। उपास्त्यङ्गभूतम् --उपासनाङ्गभूतमिति। यत् -- यस्मात्कारणात्। निगदितम् --प्रतिपादितम्।अपिच योगेन -- यमनियमाद्यङ्गकेन समाधिना । ब्रह्मदृष्टिः -- ब्रह्मसाक्षात्कारः।परमो धर्म इति -- उत्तमधर्म इति।आप्तैः  -- महर्षिभिः। यत् -- यस्मात्कारणात्। 
उक्तम् --'अयं तु परमो धर्मो यद्योगेनात्मदर्शनम् इत्युक्तम्। तेन -- कारणेन। प्राधान्यसिद्धौ-- उपासनस्य प्राधान्यसिद्धौ सत्याम्। इतरत् -- कर्म।तस्य -- प्रधानस्योपासनस्य। अनुगुणम् -- अनुगुणतया अविरोधेन।  नेयम् ---अनुष्टेयम्।तथाच-- एवञ्च सति। प्रायः -- बाहुल्येन।
प्रक्रान्तयोगे -- उपक्रान्तयोगानुष्ठाने युञ्जाने पुरुष इत्यर्थः। पटिमलघुतया -- योगानुष्ठानपाटवाल्पत्वेन तत्पाटवातिशयसिद्ध्यर्थम्।कालयोगः --- कर्मणामनुष्ठानकालनियमः। कल्पितः -- स्वीकर्तव्यः। 'अनुक्रमात्पाटवे जायमाने तदानीमपि यथायोगं कर्म कर्तव्यमित्याशयः' इति चिन्तामणिः।।
	27. विद्याङ्गमित्यादि।पूर्वम् --पूर्वपादे।विद्याङ्गम् -- उपासनाङ्गं सकलमपि। उक्तम् --प्रतिपादितम्।इह -- अस्मिन्पादेऽपि। पुनः --पुनश्च। असौ आसनाद्यङ्गचिन्ता -- आसनाद्युपासनाङ्गविचारः। किम् --किमिति क्रियते।उक्तस्य पुनरुक्तिरयुक्तेति भावः। दृष्टार्थाशं विभज्य प्रथयितुमपि न -- उपासनाङ्गं द्विविधं दृष्टार्थमदृष्टार्थञ्च तत्र दृष्टार्थाङ्गरूपमंशं प्रथयितुं प्रकाशयितुमत्रोक्तिः अदृष्टार्थाङ्गरूपमंशं प्रकाशयितुं पूर्वमुक्तिरित्यपि न युक्तम्। प्राक् -- पूर्वपादेऽपि। शमाद्यङ्गवादात् -- दृष्टार्थानां शमाद्यङ्गानां वादात् प्रतिपादनात्।  सत्यम् -- दृष्टादृष्टार्थमुभयविधमप्यङ्गजातं पूर्वापादोक्तमित्यनुमन्यामहे तथापि। अन्वहम् -- अनुदिनम्। साधनीया --यावदायुरुत्तरोत्तरमवधानेन प्रसाधनीयेर्थः। ध्यानारव्यधारावहनमतिदशा तु --- ध्यानारव्या या धारावाहिकबुद्धिस्तद्दशा तु।  चितैकाग्रधेण --- चित्तस्य मनस ऐकाग्रधेण विषयान्तरव्यासह्गनिशशेषत्यागसंवलितध्येयैकप्रावण्येन। सर्वप्रयतनविरहे -- प्रयत्नसामान्याभाव एव। स्यात् --सम्भवेत्। इति --एवमाकारम्। इदम्-- शिण्येभ्यो ज्ञापनीयं तत्त्वम्। प्रकाश्यम् -- सुत्रकारस्य प्रकाशनीयत्वेनाभिमतम्। अतः फलभेदान्न पुनरुक्तिरिति भावः।।
	4.1.6.
	28. एकस्मिन्नेवेत्यादि। एकस्मिन्धस्र एव -- एकस्मिन् दिन एव। परध्यानरूपा -- परमात्मध्यानात्मिका। भक्तिः --उपासना। यदि तु भवति -- यदि निण्पन्ना भवति।  विधिः --- भक्ति विधिः। तद्विश्रान्तस्स्यात् -- तावंश एव पर्यवसितस्स्यात्। उपरि तु --तदुपरितनकालेतु। ब्रह्मचिन्ता- --ब्रह्मध्यानरूपा भक्तिः। विफला फलहेतुर्नेत्यर्थः। यावानंशो विहितस्तावानेव हि फलहेतुः। इत्ययुक्तम् -- इति शङ्कनमयुक्तम्। छान्दोग्ये -- सामागानामुपनिषदि। ब्रह्मलोकमभिसम्धते न च पुनरावर्तते नच पुनरावर्तते, इति वाक्येन प्रतिपादितम्। तत् --सन्निपत्योपकारकतया ध्यानस्वरूपोत्पत्तिहेतोस्तुचरितस्य यावदायुरनुष्ठेयत्वकथनम्। ध्यानस्य वृद्धयै हि --ध्यानस्वरूपविवृद्धयर्थमेव हि। ध्यानस्वरूपोत्पादक कर्मानुष्ठानस्य यावदायुरनुष्ठानकथनं ब्रह्मविधाया यावदायुरनुष्ठेयत्वमन्तरानुपपधमानं श्रुतार्थापत्त्या ब्रह्म विध्या आप्रायणादनुवर्तनीयत्वमववोधयतीति भावः। अपि च -- न केवलं श्रुतार्थापत्यास्यार्थस्य क्लृप्तिः, श्रुतिरण्यस्तीत्यर्थः। तत् -- ब्रह्मोपासनम्। कुत्रचित् --- शाखाभेदे। प्रायणान्तं विहितम् -- स यो हवै तद्भगवन्मनुण्येषु प्रायणान्तमोङ्कारमभिध्यायीत इत्यादिवाक्ये प्रायणान्तमनुष्ठेयतया विहितम्। अतो विधिदारीद्रयमपि नेत्यर्थः।।	
	4.1.7.
29. नाभुक्तमित्यादि। अभुक्तम् --अननुभूतफलकम्। कर्म -- पुण्यपापरूपम्। कल्पबृन्दैरपि --ब्रह्मकल्पसमूहैरपि। सुपरिहरं न -- सुपरिहरं न भवतीति। मुनीन्द्रैः--- महर्षिभिः। गीतम् -- नाभुक्तं क्षीयते कर्म कल्पको़टिशतैरपि इत्यादिवचनैः प्रतिपादितम्। पापाक्ष्लेषप्रणाशश्रुतिरपि -- एवंविदि पापं कर्म न क्ष्लिण्यते ,एवं हास्य सर्वे पाप्मानः प्रदूयन्ते इत्यादिरूपा पापाशलेषविनाशश्रुतिरपि। तंतः --- तत एव हेतोः। परविद्वैभवोक्तिस्स्यात् --- ब्रह्मविदां माहात्म्यप्रशंसनरूपा भवतु। मैवम् -- एवं मा शङ्किष्ठाः। नाभुक्तमित्याधपि -- नाभुक्तं क्षीयते, इत्यादिपूर्वादाह्यतवचनजातमपि। कर्मणः -- अकृतप्रायक्ष्चित्तस्य कर्मणः। फलजनने -- सुखदुःखरूपफलजनने। दाठर्यम् --अवश्यम्भावित्वम्। आह -- अभिदधाति। नतु कृतप्रायक्ष्चित्तस्यापि फलजननावश्यम्भावित्वमिति भावः। तर्हि 
ब्रह्मविदामकृतप्रायक्ष्चित्तत्वात् कर्माणि फलिण्यन्तीत्यत्राह -- प्रायक्ष्चित्तेत्यादि । इह- वेदान्ते। परभजनम् --परामात्मोपासनम्। प्रायश्चित्तक्रमेण तु --प्रायश्चिन्यायेनैव। कर्मशान्त्यै -- निखिलकर्मक्षयाय। चोदितम् -- विहितम्।अयमर्थः -- द्विविधं खलु प्राश्चित्तं प्रतिपदोक्तं सर्वप्रायश्चित्तञ्चेति, विशेषतस्तत्तन्निमित्तपरिज्ञाने प्रतिपदोक्तं कर्तव्यं सामान्यतः परिज्ञाने तु सर्वप्रायश्चित्तमेव प्रमाणैर्विहितं कर्तव्यं "कृष्मानुस्मरणं परम्" इति कृस्त्नप्रायश्चित्तस्थानीयतया कृष्णानुस्मरणमेव विहितम्। अत्र 'शुचिर्भवति संस्मृत्या' इत्यादिकं सहस्रमैतिहासिकं पौराणिकमागमिकञ्च वचनजातं जाग्रति नहि बहूनां सन्निपाते सोपबृंहणश्रुतिविरोधे च सति "नाभुक्तम्" इत्कृतप्रायश्चित्तकर्मफलदार्ढ्यप्रतिपादनलब्धावकाशवचनमेकं स्पर्धितं शक्नुयादिति।।
	30. निष्कृत्यात्मत्वमित्यादि।अस्य -- ब्रह्मोपासनस्य। निष्कृत्यात्मत्वम् -- सर्वपापप्रायश्चित्तरूपत्वम्। उदितदुरितमुन्मूलनस्य -- हेत्वर्थं विशेषणम्। उत्पन्नदुरितसमुन्मूलनात्मक्तवात्। उपपन्नम् -- युक्तम्।अस्तु ब्रह्मोपासनं प्रायश्चित्तम्, अथापि स्वर्गादिसाधनयागानुष्ठानवत् परमानन्दलक्षणज्ञानविकासाय साधनान्तरमनुष्ठेयमापततीत्यात्राह -- नात्रेति। हि -- यस्मात् कारणात्। प्रतिहतिविगमे -- प्रतिबन्धकनिवृत्तौ सत्याम्। धीविकासः --धर्मभूतज्ञानविकासः। स्वतः -- स्वयमेव प्रयत्नान्तरनिरपेक्षस्सम्पद्यते। अतः कारणात्।अत्र -- स्वाभाविकज्ञानविकालविषये।  स्वर्गादिनीतिः -- कर्मोपाधिमूलकस्वर्गादिन्यायः। न --  न प्रसरतीति।यदि ब्रह्मविदां पापालेपस्तर्हि तेषआमुत्पथवर्तित्वं स्यादित्यत्राह --पापालेप इत्यादि।आज्ञानुवृत्त्यै -- कलञ्जभक्षणादिनिवर्तकनित्यादिसत्कर्मप्रवर्तकभगवन्निग्राह्यतापादकस्वोल्लङ्घनकश्रुतिस्मृत्यात्मकभगवदाज्ञानुवृत्तिसिद्ध्यै, तदुल्लङ्घनजनितभगवन्निग्रहानापत्त्यैव। पापालेपः -- 
पापकर्मफलासम्बन्धः।प्रमादोदितसहनमिति -- प्रमादजनिताकृत्यकरणकृत्याकरणरूप्स्व्लपापरध सहनरूपमिति। स्थाप्यम् -- व्यव्सथापनीयम्। नो चेत् --- एवं प्रामादिकविषयत्वं विना बुद्धिपूर्वकपापस्याप्यश्लेषविषयत्वे। नाविरत इति गिरो गरिर्न स्यात् --
'नाविरतो दुश्चरितान्निवृत्तिं प्रतिपदायतश्श्रुतिवाक्यस्य गतिः फलं न स्यात्। आनर्थक्यमेव स्यादिति भावः। योगिनां प्रवृत्तेश्च--युक्तानामपि पापाचरणभयेन सावधानं विहितमाचरतां निषिद्धं त्यजताञ्च प्रवृत्तेराचारस्यापि गतिः फलं न स्यात्। बुद्धिपूर्वकस्य पापस्याप्यश्लेषे योगिनामपि 'कामो म उदमानं पाप्मना नोत्संसृजै' इत्यादिरीत्या दुश्चरितभयात् सावधानवर्तनस्य वेफल्यमेव भवेदिति भावः।।
	31.अश्लेष इत्यादि। कर्मशक्तेरनुदयोऽश्लेषः---कर्मणां या फलजननद्वारभूता शक्तिस्तस्या अनुत्पत्तिरेवाश्लेषशब्दवाच्यः। उदये तन्निवृत्तिर्विनाशः---ताद्दशकर्मशक्त्युत्त्यनन्तरं तस्याश्शक्तेर्नाश एव कर्मविनाशशब्दार्थः। सा शक्तिश्च। तदुचितफलकृत् प्रणेतुर्निग्रहानुग्रहात्मा---तत्तत्कर्मानुगुणफल- जनकमीश्वरस्य निग्रहानुग्रहस्वरूपमेव। अत्र -विषये। निमित्तऽनुदिते---उत्तराघरूपे निमित्तेऽनुत्पन्नेऽपि। कथं प्रायश्चित्तमिति नैवानुयोज्यम्---कथं तत्प्रायश्चित्तरूपत्वं विद्यायाः, निमित्तोदयानन्तरं हि नैमित्तिकमिति खलु तान्त्रिकप्रवाद इति नैव प्रष्टव्यम्। तस्य--उत्तराघम्। अधर्मो न स्यात्--पापमेव न स्यात्। इति खलु। अश्लेषवाचः---ब्रह्मविद उत्तराघाश्लेषं वदन्त्याः श्रुतेः। हृदयम्--तात्पर्यम्। ग्राह्यम्---तथा च पूर्वोक्तानुपपत्तिरेव न लगतीत्यर्थः।।
	32.धीपूर्वं त्वित्यादि। सर्वदा ---सर्वावस्थास्वपि। सावधानः---किमेनो भविष्यतीत्यवधानयुक्तः। परवित्	---परमात्मोपासनपरः। धीपूर्वम्--बुद्धिपूर्वकम्। उत्तराघम्--विद्यारम्भोत्तरकालिकं पापम्। न सृजति तु---न कुर्यादेव। सदा पापरिहारजागरूकत्वादिति भावः। जातम् --कादाचित् देशकालवैगुण्यादिनिमित्तविशेषैर्बुद्धपूर्वकतया जातञ्च पापम्। समुचितैर्नैमित्तिकैश्च -- तत्तत्पापानुगुणैः रहस्यापापे रह्स्यरूपै) परिषद्वरणादिरहितैः प्रायश्चित्तैर्बहिर्व्यक्तपापविषये यथाशास्त्रं परिषद्वरणादशास्त्रीयक्रमयुक्तैः प्रायश्चत्तैस्तत्र च प्रतिपदोक्तप्रायश्चित्तानुष्ठानाशक्तौ भगवच्छरणागतिरूपैश्च प्रायश्चित्तैः। आशु --  स्वल्पकाल एव। क्षिपति -- निवर्तयेदित्यर्थः। तत् 
भुञ्जीत वा -- आश्विति पदमत्राप्यन्वेतुं युज्यते।अकृतप्रायश्चित्तश्चेत् तत् बुद्धिपूर्वमुत्तराघमब्रह्मविदां कल्पादिचिरकालानुभाव्यमपि शीघ्रमेवानुभवेद्वा। 'लघुर्दण्डः प्रपन्नस्य राजपुत्रापराधवत्''नखलु भगवता यमविषयं गच्छन्ति' इत्यादिप्रमाणैर्लघुदण्डो हि ब्रह्मविदामवहगम्यत इति भावः। एतत् -- ब्रह्मविदो लघुदण्डेन महापापापनोदनपूर्वकं यथावस्थितमुक्तिलाभ इत्येतत्। वृत्रादौ --- वृत्राख्येऽसुरे क्षत्रबन्ध्वाख्ये 
क्षुद्रक्षत्रिये च। दृष्टम् -- पुराणादिभिरवगतम्।वृत्रो हि पूर्वं भागवतोऽपचारविशेषेणासुरं देहं लब्ध्वा तज्जात्यानुगुण्येन देवानामपराधँ कुर्वाण इन्द्रेण हतो यथापूर्वं भगवन्निष्ठयैव मुक्तिमाप। क्षत्रबन्धुनामा च क्षत्रियो  क्षत्रियो नानाग्रहारग्रामाद्यवलुम्पनादिनिरतोऽपि महर्षिकटाक्षविशेषजनितपरमार्तिपूर्वकभगवन्नामोच्चारणमाहात्म्येन विध्वस्ताखिलपापञ्चरस्तत्क्षणएव भगवन्तमापेति विष्णुधर्मोत्तरादिप्रसिद्धम्। चेदिराजादिसिद्धिः -- चेदिर्नाम देशविशेषस्तद्राजश्शिशुपालः। आदिशब्देन दन्तवक्रादीनां ग्रहणम्। तेषां सिद्धिस्तत्तच्छरीरावसान एव भगवत्प्राप्तिरूपमुक्तिसिद्धिः। नियतव विभवतः -- पूर्वमेव जन्मत्रयमात्रानुवृत्तशात्रवाचरणरूपभगवदाज्ञानुपालनमाहात्म्यात्। यद्वा अन्ते कृष्णदिव्यमङ्गलविद्रहदर्शनरूपसर्वपापप्रायश्चित्वैभवादित्यर्थः। एवमेव चिन्तामणौ दृश्यते। युक्ता --  उपपन्नैव। इह -- विषये।  मुनिः - व्यासः।  ब्रह्मनिष्ठस्य मुक्तिमद्यैवान्यदा वा मनुते -- ब्रह्मविदां स्वस्वप्राचीनसुकृतविशेषमूलकविद्यानिष्पत्त्यानुगुण्येन कालनियमाभावादनियतकालेन मोक्षसिद्धिरिति निश्चतवानित्यर्थः।।
	4.1.8.
	33. धर्मस्येत्यादि। परभजनानुग्रहेण -- परमात्मोपासनसंसिद्धसामर्थ्येन। धर्मस् -- श्रेयस्साधनतयानुष्ठितस्य पुण्यस्य ।अश्लेषनाशौ -- फलाश्लेषकर्मशक्तिनाशौ। उपपन्नौ नहि -- 
युक्तियुक्तौ न भवतः। तस्य -- धर्मस्य। अघत्वप्रसङ्गात् --पापत्वप्रसङ्गात्। निवर्तनीयं हि पापमेव भवति पुण्यञ्चेन्न निवर्तनीयं भवेत् तथा च पुण्यपापव्यवस्थानुपपत्तिरिति भावः। श्रुतिरपि च -- प्रत्यक्षादिवत्स्वार्थे प्रमाणतमा श्रुतिरपि च। परं पपनिर्मुक्तिमाह -- 'पाप्मानोऽतो निवर्तन्ते' इति केवलं पापनिर्मुक्तिमेव वदति। नतु पुण्यस्य च निवृत्तिं वदति। तत् -- तस्मात्। भोगैः -- फलानुभवैरेव। पुण्यनाशोऽस्तु -- पुण्यकर्मणां निवृत्तिर्भवतु।  इति यदि न --- इति यच्छङ्कनं तन्न युक्तम्।यतः -- यस्मात् कारणात्।अस्य -- ब्रह्मप्राप्त्येकाभिलाषिणोऽधिकारिणः। काम्यमपि -- ब्रह्मप्राप्तिविरोधिभूतस्वर्गादिक्षुद्रफलसाधनभूतं काम्यकर्मापि। पापम् --पापशब्दवाच्यमेव।  तस्मिन् -- काम्यकर्मणि। तल्लक्ष्मसिद्धेः -- विरोधिफलकत्वरूपपापलक्षणस्य सिद्धत्वात्। यद्धि यल्लक्षणयुक्तं तत् तत्छब्दवाच्यमेव यथागोमाहिषादि, नहि पुण्यपापयोर्गौत्वादिवत् काचिज्जातिरस्ति अपि  त्वनुकूलप्रतिकूलफलकशास्त्रीयकर्मत्वमेव पुण्यपापशब्दप्रवृत्तिनिमित्तम्। तादृशत्वञ्चाधकारिभेदेन देशभेदेन कालभेदेन च भिद्यते। अतो मुमुक्षूणामभिमतमोक्षविरोधिफलकतया काम्यकर्माणि पापशब्दवाच्यान्येवेति भावः। अस्य -- काम्यकर्मणः। पाप्मता --पाप्मशब्दवाच्यता। नसुकृतमितिश्रूयते च -- ' न सुकृतं न दुष्कृतं सर्वे पाप्मनोऽतो निवर्तन्ते' इति श्रुतौ निर्वतनीयसर्वपाप्मशब्दार्थतया दुष्कृतमिव सुकृतमपि समर्थितं श्रूयते। अतश्च कण्ठोक्त्या सिद्धं काम्यकर्मणां पापशब्दवाच्यत्वमिति भावः।।
	34. पुण्यमित्यादि। इह -- ब्रह्मविदि।  यत् पुण्यं विद्यानुकूलम् -- यत् पुण्यकर्म विद्यानिष्पत्त्यौपयिकशरीरहृषीकवर्धकान्नपानाराग्यादिफलद्वारा विद्यानिष्पत्तिसहकारि भवति। तस्य -- कर्मणः।  विद्याप्रदत्वात् सफलता -- पूर्वोक्तरीत्या विद्यानिष्पादकतया साफल्यं सिद्धम्। यत् -- काम्यकर्म। तस्याम् -- विद्यायाम्। उपयुक्तं न -- फलद्वारोपयुक्तं न भवति। तदपि -- तादृशं कर्मापि। बन्धकत्वेन -- स्वफलभूतक्षुद्रसुखतृष्णाजननद्वारा मुक्तिविरोधित्वेन बन्धकत्वात्। दुरितवद्वार्यम् -- पापमिव निवर्तनीयमेव।तत्र लोकसिद्धान्तः प्रदर्शयते उत्तरार्धेन।निगलयुगलतः --हैमकार्ष्णायसनिगलद्वयेन गतिविरोधिभूतेन। कारागारोपरुद्धे -- बन्दीगृहे स्वप्राप्तगतिशून्ये कृते। भृत्ये -- दासे विषये। सार्वभौमस्य --स्वशासित्रन्तरशून्यस्य भृत्यं शिक्षितुं रक्षितुं वा स्वतन्त्रस्य महाराजस्य।  प्रसदनसमये 
--अन्तरङ्गजनान्तरकृतगलितभृत्यापराधक्ष्मापणादिक्रमेणानुग्रहसम्पत्तिसमये। हैमं कार्ष्णायसञ्च -- निगलमिति शेषः। हेम्ना	  सुवर्णेन निर्मितं कृष्णआयसेन निर्मितञ्च निगलं गतिनिरोधी। सहैव - युगपदेव कार्ष्णायसनिगलभञ्जनसमय एव। नतु हैममिति कालान्तरं प्रतीक्ष्यते बन्दीकृतेन, नवा हैममिति विशेषेण कञ्चित्कालं सह्यत इत भावः। भञ्जनीयम् -- भेदनीयं ह। तद्वदभिमतविरोधित्वात् काम्यकर्म निर्वतनीयमति भावः।।
	35. काम्यमित्यादि। विरक्तः --निरतिशयानन्दरूपब्रह्मप्राप्तिकामतया क्षुद्रफले विरक्तोऽधिकारी। काम्यम् -- कर्म। नेच्छेत् -- अत एव तन्न कुर्यादित्यर्थः।  यदि कल कुरुते -- विरक्तोऽपि वासनावशात् कदाचित्काम्यं कर्म यदि च कुर्वीत। फले रागयोगात् तत् --कुरुते तर्हि तत्फले रागवशादेव तादृशं कर्म कुर्यात्। तथा च तत्कर्म फलं प्रयच्छेदेव तेन फलेन विनष्टत्वात् न तदलेपविषयभूतं कर्मेति भावः। किमपि च काम्यमधीपूर्वं न -- यत् किञ्चिदपि फलसाधनं कर्म अबुद्धिपूर्वं न भवति फलकामनाया ज्ञानमूलकत्वात्। तेनाबुद्धिपूर्वकत्वे काम्यत्वमेव न स्यादिति भावः। अज्ञातधर्मश्च बन्धं न दिशेत् --- अबुद्धिपूर्वको धर्मः फलद्वार बन्धं न दातुं प्रभवति फलोद्देशेनानुष्ठानाभावात्। विधार्थैर्लुप्यते -- पूर्वोक्तरीत्या विधानिण्पत्यौपयिकफलैः कर्मभिस्तु लुण्यते दत्तफलतया स्वयमेवानाशीत्यर्थः। अत इतरत् किम् --उक्ताद्भिन्नं किमस्ति काम्यम्, यत् फलाश्लेषवचनास्पदं भवेत्। इति चेन्न--- इति शङ्कयते चेत्तन्नयुक्तम्। अधिकैः ---यानि विधार्थमनुष्ठितानि कियदपि फलमदत्त्वाधिकानि स्युस्तैः कर्मभिः।सान्तरायैः -- कर्मभिः। अन्यार्थैः ---  लोकसङ्गहाधर्थमनुष्ठितैः कर्मभिः। क्वापि मोहजैः -- कदाचिन्मोहवशेनाकृतफलत्यागैरनुष्ठितैः कर्मभिः। बन्धुजैश्च --- स्नेहवशेन बन्धुजनानुष्ठितैश्च बन्धकफलैः कर्मभिः। अनुतपनवतः --सुकृतेष्वपि स्वकृतेषु दुण्कृतेष्विव 
विरोधिफलकत्वमनुचिन्त्यानुतप्यमानस्याधिकारीणः। अलेपोऽस्तु -- फलाशलेषो भवतु। एवमलेपस्यावकाशोऽस्तीत्यर्थः।।
 		4.1.9.	
	36.नश्यत्वित्यादि।परविदि -- परमात्मोपासके।  आरब्धकार्यं दुरितम् -- फलप्रदानाय प्रवृत्तं दुरितमपि। नश्यतु --अनारब्दकार्यमिवारब्धकार्यमपि दुरितं नश्यत्वित्यर्थः। विशेषोऽधीतो नहि -- अनारब्धकार्यमेव नश्यति आरब्धकार्यन्तु न नश्यतीति विशेषो वेदे नाधीतो हि। सर्वे पाप्मान इत्यप्यभिहितम् -- 'सर्वे पाप्मानोऽतो निवर्तन्ते' इति वाक्ये सर्वे पाप्मानो नश्यन्तीत्यविशेषेण सर्वेषामपि
 पाप्मनां निर्वतनमभिहितम्। इति चेन्न -- इति शङ्क्यते चेत् नैतद्युक्तम्। उपलम्भादिबाधात् --प्रत्यक्षबाधानुमानबाधआदागमबाधाच्चेत्यर्थः। उपलभ्यते हि ब्रह्मविदामपि सुखदुःखानुवृत्तिः। अन्यथा तदनुकूलप्रवृत्तिनिवृत्त्यादिकं न स्यादित्यनुमानबाधः। 'तस्य तावदेव चिरम्' 'स खल्वेवं वर्तयन्यावदायुषम्' इत्यादिश्रुतिबाधः। आगमबाधमेव विशेषतः प्रकटयति -- सद्विद्येत्यादि। सद्विद्या -- छान्दोग्यषष्ठप्रपाठकः। तस्य तावच्चिरमिति वदति च -- ' तस्य ' ब्रह्मविदः ' तावदेव' शरीरावसानपर्यन्तमेव 'चिरम्' विलम्बः, इति वदति।   तथा च विद्यारम्भसमय एवारब्धकार्यकर्मनाशेऽङ्गीकृते तस्याश्श्रुतेर्बाधो भवेदिति भावः। आगमज्ञाः --- पराशरादयः। अस्मरंश्च -- पुराणसंहितावचनैस्स्वयोगमहिमसाक्षात्कृतश्रुत्यर्थमस्मार्षुः। यथा श्रीविष्णुपुराणे षष्ठेंऽशे परमयोगिनः केशिध्वजस्याख्याने "केशिध्वजो विमुक्त्यर्थं स्वकर्मक्षपणोन्मुखः। बुभुजे विषयान् कर्म चक्रे चानभिसंहितम्।। अकल्याणोपभोगैश्च क्षीणपापमलस्तथा। अवाप सिद्धिमत्यन्ततापक्षयफलां द्विज।।"इति। जीवन्मुक्त्यादिशब्दोऽपि --- 'तमेवं विद्वामनृत इह भवति' इत्यादौ जीवन्मुक्त्यादीप्रतिपादकशब्दोऽपि। उपचरणपरः -- 'विगतेच्छाभयक्रोधो यस्सदा मुक्त एव सः' इत्यादिवदासन्नसिद्धितात्पर्याद्युपचारपरः। तेन -- एवमौपचारिकार्थपरेणापाततोऽन्यार्थप्रत्यायकेन 'अमृत इह भवति' इत्यादिशब्देन। मन्दाः -- पूर्वापराविरुद्धार्थनिर्धआरणापटुधियः परे। मोहिताः --मोहं प्रापिताः। विरुद्धार्थे सदर्थत्वबुद्धिं प्रापिताः।।
	37. रोगाद्यारम्भकाणामित्यादि। रोगाद्यारम्भकाणाम् --रोगा ज्वरातिसारादयः, आदि शब्देन 
कलत्रपुत्रादिमरणपरिभवधनभूमिहानिप्रभृतिविपत्परम्परा ग्राह्या एवमाद्यारम्भकाणां पापानाम्। दानार्चनाद्या -- गोभूतिलहिरण्यादीदानानि भगवदर्चना आद्याशब्देन सहस्रनामजपादिर्ग्राह्यः एतद्रूपाः। प्रशमनविधयः -- निवर्तनोपायाः।सन्ति -- 'जन्मान्तरकृतं पापं व्याधिरूपेण बाधते। तच्छान्तिरौषधैर्दानैर्जपहोमार्चनादिभिः।।' इत्यादिषु प्रतिपादितास्सन्ति। स्वावताराद्यपि -- स्वावतारसत्यत्वम्, अजहत्स्वस्वभावत्वं शुद्धसत्त्वमयत्वं स्वेच्छामात्रनिदानत्वं धर्मग्लानिकालिकत्वं साधुसंरक्षणार्थत्वमित्येवं रूपमवताररहस्यमवतारादिशब्दार्थः। तत्।प्रत्येतुः -- विदितवतोऽधिकारिणः।  अपुनर्जन्मतामपि -- पुनर्जन्माभावमपि।  विभुः -- श्रीकृष्णरूपपुरुषोत्तमः।  अगायत् -- 'अडोऽपि सन्नव्ययात्मा' इत्यारभ्य 'जन्म कर्म च मे दिव्यमेवं यो वेत्ति तत्त्वतः। त्यक्त्वा देहं पुनर्जन्म नैति मामेति सोऽर्जुन।।' इति श्रीगीतावचनेन प्रतिपादितवान्।तस्मात् -- आरब्धकार्यस्य कर्मणो भोगभिन्नैरप्युपायैर्नाशदर्शनादित्यर्थः।आरब्धकार्ये --प्रदीयमानफले कर्मणि विषये।फलनियतिवचः --फलानुभवनियमवचनम्।दुघटं भाति -- अशक्यघटनतया प्रतीयते। मैवम् -- एवं मा शङ्किष्ठाः।  प्रायश्चित्तोज्झितानां ननु -- अकृतप्रायश्चित्तानां कर्माणामेव।  फलनियतिः --फलानुभवनियतत।ा सूत्रकाराद्यभीष्टा -- सूत्रकारस्य स्मृतिपुराणकाराणामन्येषाञ्च महर्षिणामभिमता। न पुनः कृतप्रायश्चित्तानामपि। तेन न कश्चिदपि विरोध इति भावः।।
	4.1.10.
	38. श्लेषश्चेदित्यादि।अस्य --ब्रह्मविदः। पुण्यैः --अग्निहोत्रादिधर्मैः। श्लेषशअचेत् -- फलानुभवयोग्यतारूपस्सम्बन्धोऽङ्गीकृतश्चेत्।स तु -- स एव सम्बन्धः। तदा -- तदैव। बन्धो भवति --मोक्षविरोधी भवति।इत्यभ्युपेतम् -- इति भवद्भिरितः पूर्वमङ्गीकृतं हि। परविदि -- परमात्मोपासके।तैर्यद्यश्लेषो भवेत् -- अग्निहोत्रादिभिस्साकं फलानुभवयोग्यताभावरूपोऽसम्बन्धो यदि 
भवेत्। परस्तात् पुण्यनिष्ठा विफला -- उत्तरकालेऽग्निहोत्रादिधर्मानुष्ठानं विफलमेव। तस्मात् -- उक्तोपपादनात्। धर्मोऽपि -- अग्निहोत्रादिधर्मोऽपि। अधर्मक्रमतः -- अधर्मतुल्यतया। इह -- ब्रह्मविदि विषये। परित्याज्य एव -- अननुष्ठेय एव। इत्ययुक्तम् -- इति शङ्कनमयुक्तम्। बन्धाय न स्यात् -- अग्निहोत्रादिधर्मो बन्धहेतुर्न भवेत्। अग्निहोत्रादिधर्मो विद्याङ्कुरमुपचिनुते हि -- अग्निहोत्रादिवर्णाश्रमधर्मो विद्याया अङ्कुरस्थानीयामन्तः करणशुद्धिमभिवर्धयति हि। विद्यानिष्पत्त्यर्थमेव 

तेषामनुष्ठानम्, विद्यानिष्पत्तिरूपं फलं न बन्धकम्,अपि तु साक्षआन्मोक्षहेतुरिति न पूर्वोक्तानुपपत्तिरिति 
भावः।।		
	39. सर्वापेक्षेत्यादि।ननु --प्रश्ने। परभजने -- परमातमोपासने। कर्मणाम् -- अग्निहोत्रादिवर्णाश्रमधर्माणाम्।  अङ्गभावम् -- अङ्गत्वम्। सर्वापेक्षेत्यवोचत् --- 'सर्वापेक्षा च यज्ञादिश्रुतेरश्ववत्'  इति सूत्रेण पूर्वमुक्तवान्। तत् -- उक्तमेव धर्माणां विद्याङ्गत्वम्। अग्निहोत्रेति -- 'अग्निहोत्ारदिषु तत्कार्यायैव तद्दर्शनात्' इति प्रकृतसूत्रेण।भूयोऽपि वक्ति -- पुनश्चाभिदधाति।  इति अत्र -- एवंरूपे सूत्रद्वये।  एकं मुधा हि -- अन्यतरेण पर्याप्तेरितरद्विफलं ह।  इति चेन्न -- इति शङ्क्यते चेन्नैतद्युक्तम्। विद्यायाः -- उपासनायाः।  नैरपेक्ष्यात् -- अङ्गनिरपेक्षत्वात्। शङ्किता -- पूर्वपक्षिता। तदपरिकरता -- अग्निहोत्राद्यङ्गकत्वाभावः। प्रागपास्ता -- 'सर्वापेक्षा' इति सूत्रेण पर्यहारि। इह पुनस्तु -- 'अग्निहोत्रादि' इत्यस्मिन् सूत्रे तु।  श्लेषाभावप्रसक्ता -- फलसम्बन्धासम्भवप्रसङ्गापतिता तदपरिकरता अपास्ता।  इति तन्नीतिवैषम्यसिद्धेः -- एवं न्यायप्रवृत्तिप्रकारवैषम्यसिद्धेरित्यर्थः।।
	4.1.11.
	40. निर्दिष्टेत्यादि। अस्माच्छरीरादिति नियतिर्निर्दिष्टा -- 'एष सम्प्रसादोऽस्माच्छरीरात्समुत्थाय परञ्जोतिरुपसम्पद्य' इति वाक्ये अस्माच्छरीरादिति विद्यारम्भशरीरपरामर्शात् तदवसान एव ब्रह्मप्राप्तिनियतिर्निर्दिष्टा। अतः --अस्मात् कारणात्। यावदित्यादिशब्दः -- 'तस्य ताददेव चिरं यावन्न 
विमोक्ष्ये' इत्यत्र विलम्बवाचकोऽपि यावन्नविमोक्ष्य इत्यादिशब्दः। विदुषः -- ब्रह्मविदः।  प्रारब्घधकार्यं कर्म -- आरब्धफलकं कर्म। तच्छरीरान्तमेव कथयति -- विद्यारम्भशरीरावसानान्तमित्येव प्रतिपादयति। 'अस्माच्छरीरात्' इति श्रुत्यन्तरबलादिति भावः।मैवम् -- एवं मा शङ्किष्ठाः। प्रारब्धचैत्र्यात् -- 'यावन्न विमोक्ष्ये' इत्यादिवाक्यं कर्तृप्रारब्धकर्मणां तत्तत्पुरुषभेदेन एदद्वित्रिचतुरादिशरीररानुभाव्यफलकत्वेन विचित्ररूपत्वात्। आन्यपर्यात् -- प्रारब्धकर्मावसानभाविमोक्षविधौ स्वस्य तत्परत्वात्। भूयोदेहस्मृतेश्च -- भारतभागवतादिषु डभरतविदुरगाङ्गेयादीनामनेकदेहसम्बन्धस्य महर्षिभिस्मृतत्वाच्च। तदवधिविधौ -- धिद्यारम्भशरीरावसान एव मोक्ष इति विधाने न व्याप्रियेत -- न प्रवर्तेत। अतश्च प्रार्बधकार्यं कर्म तत्तत्पुरुषभेदकृततारतम्यादिस्वस्वरूपानुफलानुभवनिवर्ततया नेयच्छररावसानमिति निश्चितुं शक्यम्। अन्तिमवपुषि -- तत्र प्रारब्धफलकर्मानुभवावसानदेहे।  दृढोद्यत्समाधेस्तु -- दृढतरसमुन्मिषत्परभक्तिरूपसमाधेः पुरुषस्य। मोक्षः -- तदवसाने सिध्यतीति शेषः।।
	 	41. नन्वत्रेत्यादि। इह --'अस्माच्छरीरात्समुत्थाय परञ्ज्योतिरुपसम्पद्य' इत्यस्मिन्वाक्ये। अत्र शरीरे-- विषये। अस्मादितीदं पदम्-- विशेषणतया प्रयुक्तमस्मादित्येतत्पदम्। वितथं स्यान्ननु-- वितथमेव। नन्वित्याक्षेपार्थो वा। नतु स्यात्-- इदन्तु शङ्कनं न युक्तं स्यात्। कारागारौपमित्यप्रथनपरतया-- शरीरस्य कारागारतौल्यप्रकाशनार्थत्वेन। तस्य-- अस्मादितिपदस्य। साफल्यसिद्धेः-- सप्रयोजनत्वलाभात्। प्रभुः-- श्रीकृष्णः। त्याज्यत्वव्यक्तये-- हेयत्वप्रकाशनाय। असुखमिमं लोकमित्यय्यगायद्धि-- अनित्यमसुखं लोकमिमं प्राप्य भजस्य माम् इत्यत्र अनित्यमसुखमिति विशेषयाप्यतृप्त्या अङ्कुलीनिर्देशपूर्वकमिममिति विष्ठामूत्राद्यात्मकत्वादिशरीरदोषप्रदर्शनं गीतायामकरोद्धि। मनुः भूतावासमिममिति च विशिंषन् हेयभावं व्यनक्ति-- स्वायम्भुवमनुश्च स्वस्मृतौ 
अस्थिस्थूणं स्नायुबन्धं मांसशोणितलेपनम्। चर्मावनद्धं दुर्गन्धि पूर्णं मूत्रपुरीषयोः।। जराशोकसमाविष्टं रोगायतनमातुरम्ष रजस्वलमनित्यञ्च भूतावासमिमं त्यजेत्।। इत्यत्र भूतावासशब्दवाच्यं शरीरमस्थिस्थूणत्वादिभिर्विशेष्याप्यतृप्त्या खलु। तथाचात्राप्यस्मादितिपदस्य प्राप्यविशेषणूभूतपरज्योतीरूपत्वप्रतिकोटिभूतानन्तदोषास्पदत्वप्रदर्शनेन कारागारसाम्यप्रकटनार्थत्वात् साफल्यं सिद्धमिति वैफल्यशङ्कानवकाश इति भावः।।
	42. सर्वे जीवा इत्यादि। सर्वे जीवाः-- सर्वे जीवात्मनः। स्वतः-स्वरूपेण। समानाः-- तुल्याः। इह--लोके। विविधं कर्मच-- तेषां पुण्यपापारूपं कर्म च। अनादि-- अनादित्वेन। तुल्यम्-- समम्। भगवति-- सर्वेषामप्युपास्ये फलप्रदे च भगवति पुरुषोत्तमे। वैषम्यादिर्दोषश्च न भवति-- वैषम्यनैघृण्यदोषश्च भगवतस्सर्वसमत्वेन न सम्भवति। अन्यथा शास्त्रभङ्गः-- यदि भगवतो वैषम्यमुच्यते तर्हि वैषम्यवारकशास्त्रस्य भङ्गस्स्यात्। अतः-- उक्तकारणात्। मुक्तौ-- मुक्तिविषये। विलम्बप्रभृति--  जन्मान्तरादिविलम्बस्तज्जन्मन्येव केषांचिन्मुक्तिः केषाञ्चिज्जन्मान्तरे केषाञ्चित्कल्पवसान इति वैषम्यमित्यर्थः। न घटते-- न युज्यते। इत्यनुयोगः-- एवं प्रश्नः। अल्पसारः-- असार इत्यर्थः। कर्मप्रवाहे चित्रे फलसमयभिदा सर्वतन्त्रैराश्रिता हि-- जीवकर्मप्रवाहे विचित्रे सति फलानां नरकस्वर्गमोक्षादिरूपाणां कालभेदव्यवस्था सर्वतन्त्रैस्सर्वतान्त्रिकैरप्यङ्गीकृता खलु। अद्य कश्चिज्जीवश्चतुर्मुखपदं प्राप्नोति पूर्वमेव कश्चित्तत्पदं प्राप ततःपूर्वमेव च कश्चित्तत्पदं प्राप एवं नरकस्वर्गादिविषयेऽपि अनुयोज्यम्। तद्वदेव कालभेदेन मुमुक्षा तत्साधनानुष्ठानं फलावाप्तिश्चेति न कोऽपि मुक्तिमात्रे विशेषः। अनादिकर्मप्रवाहवैचित्र्यादिति तु तत्र चात्र च तुल्यमिति भावः।।
	43. आवर्त्येत्यादि। ब्रह्मविद्या तु-- ब्रह्मविषयिणी तत्प्राप्तिहेतुभूता च विद्या साधारणासाधारणगुणस्थानादिविषयिणी स्मृतिः। असकृदावर्त्या-- असकृदावर्तनीयेति। अयम् ' आवृत्तिरसकृदुपदेशात् ' इत्यादेः प्रथमाधिकरणस्यार्थः। अहमितिच आवर्त्या स्यात्-- अहमित्यहङ्ग्रहेणानुसन्धानं कार्यमिति। अयम् ' आत्मेति तूपगच्छन्ति ' इत्यादेर्द्वितीयाधिकरणस्यार्थः। प्रतीकेऽहमिति न स्यात्-- प्रतीकोपासनेऽहमिति बुद्धिर्न कार्येति।अयं ' न प्रतीके ' 
इत्यादेस्तृतीयाधिकरणस्यार्थः। कर्माङ्गेऽर्कादिद्दष्टिः-- यज्ञाङ्गभूतोद्गीथादौ आदित्यादिभावनैव कार्या न त्वादित्यादावुद्गीथादिभावनेति। अयम् ' आदित्यादिमतयश्चाङ्गउपपत्तेः ' इत्यस्य चतुर्थाधिकरणस्यार्थः। प्रणिधिरपि सासनो भवेत्-- उपासनमासनसहितमेव कार्यमिति। अयम् ' आसीनस्सम्भवात् ' इत्यादेः पञ्चमाधिकरणस्यार्थः। प्रणिधिः प्रत्यहञ्च भवेत्-- तदेतदुपासनं प्रत्यहं प्रायणान्तं कार्यमिति। अयम् ' आप्रायणात्तत्रापि हि द्दष्टम्' इत्यादेष्षष्टाधिकरणस्यार्थः। पापे पुण्ये च नाशादिकम्-- विद्यायाः पूर्वमुत्तरञ्चानुष्ठीते पापे नाशोऽश्लेषश्च, एवं विद्यायाः पूर्वमुत्तरञ्चानुष्ठीते पुण्ये च नाशोऽश्लेषश्च। इदमर्थद्वयं क्रमात् ' तदधिगम उत्तरपूर्वाधयोः' इत्यादेस्सप्तमाधिकरणस्य इतरस्याप्येवम् इत्यादेरष्टमाधिकरणस्य चावगन्तव्यम्। अथ तु-- तदुपरितने अनारब्धकार्ये एव तु इत्यादिके नवमाधिकरणे तु। तयोः-- पुण्यपापयोः। आरब्धकार्ये-- फलप्रदानप्रवृत्ते कर्मणि विषये। भोग्यता-- फलानुभवेनैव नाश्यता। स्वार्हवृत्तेः कार्यत्वम्-- स्वस्ववर्णाश्रमाद्यनुरूपधर्मस्य विद्यावृद्ध्यर्थत्वेनानुष्ठेयत्वमिति। अयम् 'अग्निहोत्रादि तु' इत्यादेर्दशमाधिकरणस्यार्थः। आरब्धशान्तौ मोक्षश्च-- तत्तत्पुरुषभेदाधीनतारतम्ययुक्तप्रारब्धकर्मनिवृत्तौ मोक्षलाभ इति च। अयं ' भोगेन त्वितरे ' इत्यादेरेकादशाधिकरणस्यार्थः. इति-- एवं क्रमेणोक्तमर्थजातम्। इह- अस्मिंश्चतुर्थाध्याये प्रथमपादे। कथितम्-- प्रतिपादितम्। सूत्रकारैरिति शेषः।।
			इति चतुर्थाध्यायस्य प्रथम पादः।।































