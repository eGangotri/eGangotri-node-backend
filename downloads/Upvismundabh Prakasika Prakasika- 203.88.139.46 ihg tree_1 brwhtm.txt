1.1.1
ब्रह्मा देवानां प्रथमः संबभूव विश्वस्य कर्ता भुवनस्य गोप्ता ।
स ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ।। 1 ।।
B.1.1.1
प्रकाशिका
[रङ्गरामानुजमुनिविरचिता]
[मङ्गलाचरणम्]
"		अतसीगुच्छसच्छायमञ्चितोरस्स्थलं श्रिया ।"
"		अ़ञ्जनाचलशृङ्गारमञ्जलिर्मम गाहताम् ।। 1 ।।"
[गुरुवन्दनम्]
"		व्यासं लक्ष्मणयोगीन्द्रं प्रणम्यान्यान् गुरूनपि ।"
"		मुण्डकं विदुषां प्रीत्यै व्याकरिष्ये यथामति ।। 2 ।।"
"	विद्याप्ररोचनार्था आख्यायिका आरभ्यते - ब्रह्मा देवानां प्रथमः सम्बभूवेति । चतुर्मुखः"
इन्द्रादीनां देवानाम् अग्रे उत्पन्न इत्यर्थः । स कीदृश इत्यत्राह - विश्वस्य कर्ता
भुवनस्य गोप्तेति । विश्वस्य सर्वस्य भुवनस्योत्पादयिता । रक्षकश्चेत्यर्थः ।
"	स ब्रह्मविद्यामिति । सः - तादृशो ब्रह्मा सर्वविद्याश्रयभूतां ब्रह्मविद्यामथर्वनाम्ने"
ज्येष्ठपुत्राय उक्तवानित्यर्थः । ब्रह्मविद्यायाः सर्वविद्याश्रयत्वं च, 'ज्ञातव्ये'
ब्रह्मणि कृत्स्नज्ञातव्यान्तर्भावेण ब्रह्मज्ञाने कृत्स्नज्ञानस्यान्तर्भूतत्वादिति 1व्यासार्यै- रुप
पादितम् (ब्र.सू. 1-2-23) ।।
1.1.2
"	अथर्वणे यां प्रवदेत ब्रह्मा अथर्वा तां पुरोवाचाङ्गिरे ब्रह्मविद्याम् । स"
भारद्वाजाय सत्यवाहाय प्राह भारद्वाजोऽङ्गिरसे परावराम् ।। 2 ।।
B.1.1.2
"	प्र. - अथर्वणे यां प्रवदेतेति । अथर्वणे यां ब्रह्मा प्रोवाच । तां ब्रह्मविद्यामथर्वनामा"
ऋषिः स्वशिष्याय अङ्गिरोनाम्ने ऋषये प्रोवाच । स भारद्वाजाय सत्यवाहाय प्राह । सः 1अङ्गिरो
नाम1 ऋषिर्भरद्वाजगोत्राय सत्यवाहनाम्ने प्रोक्तवान् । परस्मादवरेण प्राप्तेति परावरा
। परावरसर्व- विद्या2व्याप्तेर्वा2 परावरा । तामङ्गिरसे प्राह इत्यनुषङ्गः ।।
1.1.3
शौनको ह वै महा 1शालोऽङ्गिरसं1 विधिवदुपसन्नः पप्रच्छ कस्मिन्नु भगवो
विज्ञाते सर्वमिदं विज्ञातं भवतीति ।। 3 ।।
B.1.1.3
"	प्र. - शौनको ह वै महाशाल इति । महाशालः - 1महागृहस्थः1 शुनकसुतः समित्पाणित्वादिशास्त्रीयनियमानतिक्रमेणोपगतःसन्"
पृष्टवान् - कस्मिन्नु भगवो विज्ञाते सर्वमिदं विज्ञातं भवतीति । हे भगवः !
"		उत्पत्तिं प्रलयं चैव भूतानामागतिं गतिम् ।"
"		वेत्ति विद्यामविद्यां च स वाच्यो भगवानिति ।। (वि.पु. 6-5-78)"
"	इति लक्षणलक्षित ! भगवन्नित्यस्य, विभाषा भवद्भगवत् - (वा) इति नकारस्य रुत्वे अवस्य"
ओत्वाभावश्छान्दसः । यथा मृत्पिण्डे विज्ञाते सर्वं मृण्मयं विज्ञातं भवति, एवं कस्मिंश्चिद्वस्तुनि
विज्ञाते सर्वं कार्यजातं विज्ञातं भवतीति सामान्यतो भवादृशानां वचनमश्रौषम् । तादृग्वस्तु
किमिति प्रश्नार्थः । सर्वनिमित्तोपादानभूतं वस्तु किमितीति यावत् ।।
[ब्रह्मणः उपादानोपादेयभावसमर्थनम्]
"	ननु - सर्वमिदमिति शब्देन 1स्थूलचिदचिच्छरीरविशिष्टं ब्रह्मोच्यते, उत विशेषणमात्रम्"
नाद्यः प्रश्नदशायां शौनकस्याब्रह्मवित्त्वेन ब्रह्मविद इव इदं बुद्धिशब्दयोर्ब्रह्मपर्यन्तत्वाभावात्
। तेनेदं पूर्णं पुरुषेण सर्वम् (श्वे.उ. 3-9 महा.ना.उ. 8-14) इत्युत्तरवाक्ये इदं सर्वम्
इत्यस्य विशेषणमात्रे पर्यवसायित्वेन ब्रह्मपर्यन्तत्वादर्शनेन प्रश्नवाक्यगतस्यापि
इदं सर्वम्  इति शब्दस्य ब्रह्मपर्यन्तत्वा- भावात् । न द्वितीय, विशेषणभूतस्थूलचिदचितोः
अक्षरब्रह्मभिन्नयोर्वक्ष्यमाणाक्षर ब्रह्मोपादानकत्वाभावादिति चेत् - उच्यते । इदं
सर्वम्  इत्यनेन विशेषणमेव निर्दिश्यते, न विशेष्यम् । अथापि विशेषणस्यापि ब्रह्मोपादेयत्वमस्ति
। न हि अभिन्नयोरेवोपादानोपादेयभाव इति नियमः । भाविस्थूलावस्थावतः पूर्वभावि- सूक्ष्मावस्थायोगि
हि उपादानम् । अवस्थावत्त्वं च चिदचिदीश्वराणां त्रयाणा- मप्यस्त्येव । इयांस्तु विशेषः
- अद्वारकावस्थायोगित्वमचेतनस्य । 1जीवस्य1 तद्धर्मभूतज्ञानद्वारा अचेतनशरीरद्वारा च
कर्मकृतसंकोचविकासाद्यवस्थाश्रयत्वम् । परमात्मनस्तु चेतनाचेतनद्वारकमवस्थाश्रयत्वम्
। ततश्च महत्त्वाहंकारत्वादिलक्षण- भाव्यवस्थायोगित्वस्याचेतनपरमात्मसाधारण्येन परमात्मन
इव चेतनाचेतन- प्रपञ्चस्यापि भाव्यवस्थाश्रयत्वेन अक्षरं प्रति उपादेयत्वमस्त्येव ।
ततश्च इदं सर्वम् इति विशेषणमात्रनिर्देशेऽपि तस्य वक्ष्यमाणमक्षरमुपादानं भवत्येवेति,
कस्मिन्नु भगवो विज्ञाते सर्वमिदं विज्ञातं भवतीति विशेषणमात्रे उपादानप्रश्नः उपपद्यते ।
"	अत एव महासिद्धान्ते, - कृत्स्नस्य जगतो ब्रह्मकार्यतया तदन्तर्यामिक- तया च तदात्मकत्वेनैक्यात्"
, तत्प्रत्यनीकनानात्वं निषिध्यते इति भाष्य- व्याख्यानावसरे व्यासार्यैः, विशिष्टयोरेवोपादानोपादेयभावः
। न तु विशेषणीभूतस्य चेतनाचेतनप्रपञ्चस्य ब्रह्मोपादानकत्वम् । शरीरात्मभावस्तु निष्कृष्टविशेषणयोः
निष्कृष्टविशेष्यस्य च चिदचिद्विशिष्ट ब्रह्मणश्चिदचिद्विशिष्टब्रह्मानियाम्यत्वात्
केवलस्य प्रपञ्चस्य 2केवलान्तर्यामिकत्वात्2 इति पक्षमाश्रित्य, तदन्तर्यामिक- तयेत्यत्र जगत
इति निष्कर्षकशब्दान्तरमध्याहर्तव्यम् इत्युक्त्वा, सन्मूलाः सोम्येमाः सर्वाः प्रजाः
सदायतनाः सत्प्रतिष्ठाः (छां.उ. 6-8-4,6) इति वाक्ये उपादानोपादेयभावप्रतिपादके, 3सन्मूलाः3,
सत्प्रतिष्ठाः इत्यत्र प्रजाशब्दस्य ब्रह्मपर्यन्तत्वम् सच्छब्दस्यापि सूक्ष्मचिदचिद्विशिष्टब्रह्मपरत्वम्
; सदायतना इति शरीरात्मभावप्रतिपादकांशे तु प्रजाशब्दस्य विशेषणमात्रपरत्वम् सच्छब्दस्य
विशेष्यमात्रपरत्वम् ; ब्रह्मणो ब्रह्मान्तर्यामिकत्वासम्भवात् , केवलप्रपञ्चस्य विशेष्यमात्रान्तर्यामिकत्वेऽपि
विशिष्टान्तर्यामिकत्वाभावात् - इत्युक्त्वा, - अस्मिन् पक्षे सकृत्प्रयुक्तस्य प्रजाशब्दस्य
वैरूप्यम् , सच्छब्दानां च वैरूप्यम् , जगत इति शब्दान्तराध्याहारादिलक्षणभाष्यक्लेशञ्च
पर्यालोच्य, प्रजाशब्दस्य विशेषणमात्र- परत्वमेव ; सच्छब्दस्यापि विशेष्यमात्रपरत्वमेव
। न च, विशेषणीभूतचिद- चिद्वर्गस्य सदुपादानकत्वं नास्तीति शङ्क्यम् ; तस्यापि भाव्यवस्थावत्त्वेन
विशिष्टस्येव विशेषणस्यापि ब्रह्मोपादानकत्वसम्भवादिति स्वाभिमतं पक्षान्तर- मुपन्यस्तम्
- यद्वा जगत इति निष्कर्षकः शब्दः इत्यादिना ।।
"	आत्मेति तूपगच्छन्ति (ब्र.सू. 4-1-3) इति भाष्यादौ, सर्वस्य चिदचिद्वस्तुनस्तज्जत्वात्"
, तल्लत्वात् , तदनत्वात् , तन्नियाम्यत्वात् , तच्छरीरत्वाच्च सर्वस्यायमात्मेति शरीरत्वोपादेयत्वयोः
सामानाधिकरण्यं बहुकृत्वः उद्घोषितम् । न चैतदन्यथा कर्तुं प्रभवामः । प्राज्ञेनाऽऽत्मना
सम्परिष्वक्तः (बृ.उ. 6-3-21) इति वाक्ये प्राज्ञशब्दिते भिन्ने परमात्मनि जीवस्य परिष्वङ्गरूपलयश्रवणाच्च
। न च - परिष्वङ्गो न लयः, किंत्वन्य एव संसर्गविशेषः - इति वाच्यम् ; स्वाप्ययात् (ब्र.सू. 1-1-10)
इति सूत्रभाष्यतव्द्याख्यानग्रन्थपर्यालोचनायां तयोः समानार्थकत्व- स्योपलभ्यमानत्वात्
। न च - जाग्रदाद्यवस्थागतरागद्वेषादिकालुष्ययुक्तजीव- विशिष्टस्य परमात्मनः तद्रहितजीवविशिष्टपरमात्मरूपेणावस्थानमेव,
सता सोम्य तदा सम्पन्नो भवति (छां.उ. 6-8-1) इति वाक्यस्यार्थोऽभ्युपेतः ; स एव,
प्राज्ञेनाऽऽत्मना इति वाक्यस्याप्यर्थोऽस्त्विति वाच्यम् ; तथा सति अस्य वाक्यस्य
जीवपर1भेदाबोधकत्वेन1 सुषुप्त्युत्क्रान्त्योर्भेदेन  (ब्र.सू. 1-3-43) इति सूत्रासंगतिप्रसङ्गात् ।
"	न च - भाव्यवस्थावत् सर्वमुपादेयम् , पूर्वावस्थावत् सर्वमुपादानं चेत् - भाविमहत्त्वाहंकारत्वाद्यवस्थावत्परमात्मानं"
प्रति अव्यक्तत्वलक्षणपूर्वावस्थाश्रयस्या- चेतनस्याप्युपादनत्वप्रसंङ्गः । अतो भाव्यवस्थावतस्तदभिन्नं
पूर्वावस्थायोग्येव उपादानमिति वक्तव्यम् ततश्च इदंशब्दवाच्यस्य विशेषणस्य न ब्रह्मोपादान-
कत्वमिति वाच्यम् - भाव्यवस्थावतः पूर्वावस्थायोगि यत् कारणम् , तत् उपादानमित्युक्तावतिप्रसंङ्गाभावात्
। भाव्यवस्थावत् ब्रह्म प्रति अचेतनस्य हेतुत्वग्राहकप्रमाणाभावेनोपादानत्वाभावेऽपि,
ब्रह्मणः सर्वकार्यकर्तृत्वश्रवणेन भाव्यवस्थावदचेतनांशं प्रत्यप्युपादानत्वे नानुपपत्तिः ।
"	नन्वव्यक्तत्व महत्त्वाद्यवस्थाया अव्यक्तमहदादिनिष्ठत्वेऽपि ब्रह्मनिष्ठत्वा- भावेन"
पूर्वावस्थायोगित्वाभावात् कथमुपादानत्वमिति चेत् - अत्र व्यासार्याः प्रकृत्यधिकरणे, -
"	ब्रह्मणश्चिदचिच्छरीरकतया 1प्रकृतेर्ब्रह्मणः1 स्वरूपान्तर्गतत्वेन प्रकृत्यव- स्थानां"
ब्रह्मावस्थात्वात् । न हि विशेष्यमात्रं विशिष्टस्य स्वरूपम् । विशिष्टस्य वस्तुनो
विशिष्टमेव हि स्वरूपम् । न हि घटस्य मृन्मात्रं स्वरूपम् , अपि तु घटत्वविशिष्टम् ।
ननु यदि विशेषणमपि स्वरूपान्तर्भूतम् , तर्हि दण्डादयः संयोगादयश्च स्वरूपं स्युः ।
न । यावद्द्रव्यभाविनाम् अपृथक्सिद्ध - विशेषणानामेव स्वरूपान्तर्भावात् । किञ्च घटादिवस्तुनः
उदकाहरणादितत्तद- साधारणकार्ययोग्यमेव स्वरूपम् , न मृन्मात्रम् ; 2पिण्डादीनामपि2 घटस्वरूपत्वप्रसंगात्
। घटस्योदकाहरणं प्रति योग्यता नाम अच्छिद्रघटत्वमेव । यस्य वस्तुनो यत् कार्यं यदाकारान्वयव्यतिरेकानुविधायि, स आकारस्तस्य
वस्तुनस्तत् कार्यं प्रति योग्यता । यथा वह्नेरुष्णत्वं स्फोटजनने, 3यथा3 परशोर्नैशित्यं
छेदने, यथा च मृदो मृत्त्वं घटादिपरिणामे, श्लक्ष्णार्द्रभावश्च, एवं प्रकृतिपुरुषकालाः
जगद्रूपेण बहुभवने परमात्मनो योग्यतास्थानीयाः अयुतसिद्धप्रकाराः । अत एव हि क्वचित्
शक्तिशब्देन जगदभिधीयते । कार्योपयोग्य - पृथक्सिद्धविशेषणं हि शक्तिः । सा च योग्यता 4योग्य4
स्वरूपान्तर्गता । अतो महदाद्यवस्थाश्चिदचिद्विशिष्टब्रह्म स्वरूपगता इति नावस्थाश्रयत्वासिद्धिः
। यतो विशिष्टं ब्रह्मस्वरूपम् , अत एव हि, तद्यथा- रथस्यारेषु नेमिरर्पिता नाभावरा
अर्पिताः, एवमेवैता भूतमात्राः प्रज्ञामात्रास्वर्पिताः प्रज्ञामात्राः प्राणेऽर्पिताः
(कौषी.उ. 3-61) इति अरनाभिदृष्टान्तः उपन्यस्यते । न हि नाभिमात्रं रथचक्रम् , किन्तु
नाभिवत् अरनेमी अपि स्वरूपान्तर्गते । 1अङ्गुष्ठमात्रः1 पुरुषोऽन्तरात्मा सदा जनानां
हृदये सन्निविष्टः । तं स्वाच्छरीरात् प्रवृहेन्मुञ्जादिवेषीकाम् (कठ.उ. 6-17) इति मुञ्जेषीकादृष्टान्तश्च
श्रुतः । न हि इषीकामात्रं मुञ्जः ; किन्तु बाह्यदलविशिष्टेषीका  हि मुञ्जस्वरूपम् ।
विशेष्यांशस्य दृष्टान्त इषीका । तथा -
"		यथा हि कदली नान्या त्वक्पत्रान्नाथ जायते ।"
"		एवं विश्वस्य नान्यस्त्वं त्वं मायीश्वर दृश्यसे ।। (वि.पु. 1-12-87)"
"	इति त्वक्पत्रकदलीदृष्टान्तश्च चिदचिद्विशिष्टं ब्रह्मस्वरुपमवगमयति । न हि बाह्यत्वक्पत्रेण"
विना काण्डमात्रं कदली ; अपि तु त्वक्पत्रविशिष्टकाण्डस्वरूपा । एवं विश्वविशिष्टं त्वत्स्वरूपम्
; तत्र विशेष्यभूतस्त्वं विशेषणांशविलक्षणश्च दृश्यसे इति ह्यर्थः । इयान् भेदः - 2नाभीषीका2काण्डानाम्
अरनेमि - 3बाह्यदलत्व3क्पत्राणां च अचेतनतया मिथोनियन्तृनियाम्य भावाभावान्न शरीरशरीरिभावः
। अत एव नेम्यादिशब्दाश्च न विशेष्यवाचकाः । इह तु नियन्तृनियाम्यभावादिना शरीरात्मभावसम्भवात्
शरीरवाचिनः शब्दाः ब्रह्मपर्यन्ता इति । अत एव
महदाद्यवस्थानां विशिष्टब्रह्मस्वरूपगतत्वादुपादानत्वं मुख्यम् ।
"	किञ्च मा भूत् प्रकृतिपुरुषयोः स्वरूपान्तर्भावः, तथाऽपि मुख्यत्वं युक्तम् । न हि"
शरीरद्वारकं ब्रह्मणो महदाद्युपादानत्वममुख्यम् , कारणतानिर्वाहक- व्यवहितत्त्वात् ;
ज्वाला व्यवहितस्य काष्ठस्य पाकं प्रति कारणत्ववत् । ननु मृद्व्यवहितस्यापि कुलालस्य
घटं प्रत्युपादानत्वं स्यादिति चेन्न ; 1स्वनिष्ठमृत्पिण्ड- व्यवहितत्वात् । अतः स्वापृथक्सिद्धव्यवधानादुपादानत्वमविरुद्धम्
। ननु तथाऽप्युपादानस्य कार्यावस्थाश्रयत्वं वाच्यम् । कथं 1व्यवहितस्य1 अवस्थाविशेषं
प्रत्याश्रयत्वम् - उच्यते - कुम्भोदरसंभृतमम्भः प्रति पुरुषस्येव, परमात्मनो महदाद्यवस्थाश्रयत्वमुपपन्नम्
। न च पुरुषस्याम्भोधारककुम्भधारकत्वमेव, नाम्भोधारकत्वमिति वाच्यम् - तथा सति अम्भोधारणजनितश्रमो
न स्यात् । किञ्च अव्यवहितादपि व्यवहितस्याऽऽश्रयत्वं मुख्यं दृश्यते । यथा आस्तरणां-
शुकादपि पर्यङ्कस्य ; यथा दर्भेभ्यो भूतलस्य । अव्यवहितमप्यंशुकं न पुरुषस्य धारकम्
, असामर्थ्यात् । 1श्वभ्रमुखपिधायकं विस्तीर्णमंशुकं हि न पदन्यासं धारयितुं प्रभवति
। कूपच्छादका हि दर्भास्तत्र निहितपदं पुरुषं (निहितं पुरुषपदं) न धारयन्ति । तस्मादंशुकस्य
दर्भाणां च धारणासामर्थ्यात् पर्यङ्कभूतलयोरेव सामर्थ्यादास्तरणदर्भाणां पुरुषसंयोगमात्रव्यवधायकत्वमेव
। अतः परमात्मनः सर्वावस्थाश्रयत्वं मुख्यमिति जगदुपादानत्वं मुख्यमेव ।
[एकविज्ञानेन सर्वविज्ञानोपपत्तिप्रकारः]
"	ननु जगदुपादानाव्यक्तशरीरकत्वेन जगदुपादानत्वमुच्यते चेत् , वैशेषिकादि- पक्षाद् भवत्पक्षस्य"
को भेदः । नियाम्यविशेषो हि शरीरमभिमतम् । चिदचितोरी-
श्वरप्रेर्यत्वं तन्मतेऽप्यस्तीति चेत् - महत्तरऽयं 2पर्यनुयोगः2 । वैशेषिकाश्चेत्
अप्रामाणिकमेव ब्रूयुः ; तदुक्तं चेत् , अनादरणीयमिति न नः प्रतिज्ञा । अस्मदुक्तार्थस्तदङ्गीकृतश्चेत्
, का नः क्षतिः । किंच साम्यमपि दुरुपपादम् । आकाशकालदिगात्मवर्गस्येश्वरधार्यत्वाद्यनभ्युपगमात्
- इत्याहुः । ततश्च ब्रह्मणो जगदुपादानत्वे नानुपपत्तिः ।।
"	ननु तथाऽपि ब्रह्मज्ञानाच्छरीरभूतप्रपंचज्ञानं नोपपद्यते ; तस्य तद्भिन्नत्वात् ।"
न च सूक्ष्मचिदचिद्विशिष्टस्वरूपे ब्रह्मणि ज्ञायमाने सर्वस्यापि तदन्तर्गतत्वात् ,
वने ज्ञाते तदन्तर्गतः पनसो ज्ञातो भवति इतिवत् , प्रपञ्चो ज्ञातो भवतीति निर्देशः उपपद्यतामिति
वाच्यम् - सत्यं ज्ञानमनन्तं ब्रह्म (तै.आन. 1) इति लक्षणाश्रयस्य चेतनाचेतनवर्गस्य 1तदन्तर्भावे1
प्रमाणाभावात् । न च, विशेष्यांशस्य लक्षणं सत्यं ज्ञानमनन्तम् इत्यादि
; विशिष्टस्य 2जिज्ञास्य2ब्रह्मणस्तु लक्षणं जन्माद्येवेति सूत्रकाराभिप्राय' इति जन्मादिसूत्रे
व्यासार्यैरुक्तमिति वाच्यम् - कारणशोधक- वाक्ययोर्भिन्नविषयकत्वस्यासंगतत्वात् आत्मन
आकाशः सम्भूतः (तै.आन. 1) इति आत्मन एवोपादानत्वाभिधानाच्च । 3किंच3 -
"		न सन्ति यत्र सर्वेशे नामजात्यादिकल्पनाः ।"
"		सत्तामात्रात्मके ज्ञेये ज्ञानात्मन्यात्मनः परे ।। (वि.पु. 6-4-37)"
"		प्रकृतिर्या मयाऽऽख्याता व्यक्ताव्यक्तस्वरूपिणी ।"
"		पुरुषश्चाप्युभावेतौ लीयेते परमात्मनि ।। (वि.पु. 6-4-39)"
"	अव्यक्तं पुरुषे ब्रह्मन् निष्कले सम्प्रलीयते । (महा.भा.शां. 339-31) तमः परे देव"
एकीभवति (सुबा.उ. 2-2) इति प्रमाणप्रतिपन्नस्य अव्यक्ततमः शब्देन लयाधिष्ठानभूतस्यैव
अक्षरात् परतः परः (मुं.उ. 2-1-4) इति
चिदचित्कारणभूतस्यैव प्रतिपिपादयिषिततया तत्र चिदचिदनुप्रवेशस्य वक्तुं शक्यत्वात् ;
चिदचिल्लेशलक्षणासदंशानुप्रवेशे सत्तामात्रात्मकत्वभङ्गप्रसंङ्गात् ।
"	अस्तु वा विशिष्टं ब्रह्म । तथाऽपि वाचाऽऽरम्भणं विकारो नामधेयं मृत्तिकेत्येव सत्यम्"
(छां.उ. 6-1-4) इति श्रुतौ एकविज्ञानेन सर्वविज्ञानस्योपादा- नोपादेयाभेदेनैवोपपादिततया,
इह, इदं सर्वम् इति इदंतास्पदतया प्रतीयमाने विशेषण- भूते जगति विशिष्टाभेदासम्भवात्
। 1शरीरगतावस्थायाः शरीरिनिष्ठत्वम् इति  यदुक्तम् , तत्तु  सर्वलौकिकतान्त्रिकविरुद्धम्
, न तु दृष्टान्तभावात्  (ब्र.सू. 2-1-9) इति सूत्रभाष्यविरुद्धं च । पूर्वावस्थाश्रयनियन्तृत्वमेवोपादानत्वम्
इत्यस्य च परिभाषामात्रत्वात् ।
"	किंच उत्पाद्यं ह्युपादेयं भवति । उत्पाद्यं च भवन्मते न द्रव्यम् ; तस्य नित्यत्वात्"
। शब्दस्पर्शादिलक्षणाद्रव्यरूपावस्थाया एवोत्पत्तेः । तस्याश्च ब्रह्मणा अभेदगन्धस्यैवाभावात्
। ननु घटत्वावस्थैव घटद्रव्यस्योत्पत्तिः मृत्पिण्डस्य विनाशश्च । द्रव्यस्योत्तरसंस्थानयोगः
तत्पूर्वसंस्थानसंस्थितस्य विनाशः ; स्वावस्थस्य तु उत्पत्तिः । अवस्थाया उत्पत्तिमत्त्वचोदनमुत्पत्तेः
उत्पत्तिमत्त्व- चोदनमिव 1अत्युक्ति1 र्भवति । 2पृथक्प्रतिपत्तिकार्यानर्हधर्माः पृथगुत्पत्तिनिरपेक्षाः2
। अत एव हि उत्पत्त्यादेरुत्पत्त्यादिनैरपेक्ष्यम् । तस्मात् अपृथक्सिद्धधर्मास्तु स्वयं
धर्मिण उत्पत्त्याद्यवस्थाभूताः । अतोऽवस्थैव वस्तुन उत्पत्तिः । न तु अवस्थाया उत्पत्तिर्नामास्तीत्यारम्भणाधिकरणभाष्यश्रुतप्रकाशिकयोरुपपादितमिति
चेत् - न ; घटत्वावस्थाया एव घटोत्पत्तिमृत्पिण्डविनाशरूपत्वे यावद्घटत्वावस्थावत्त्वम्
, घटः उत्पद्यते, 3मृत्पिण्डो3 नश्यतीति धीप्रसङ्गः, न तु घटः उत्पन्नः, मृत्पिण्डो
विनष्ट इति । न च घटत्वावस्थागताऽऽद्यक्षणसंबन्ध एव घटस्योत्पत्तिरिति वाच्यम् - यस्य हि
आगन्तुकत्वम् - आद्यक्षणसंबन्धः, अभूत्वा भवनं वा, न तस्योत्पत्तिः ; यस्य तु तन्नास्ति,
तस्योत्पत्तिरित्यपि परिभाषामात्रत्वात् । घटे रूपरसादिषु, संयोगे च जायमाने घटोत्पत्तिव्यवहाराभावात्
। अन्यतरकर्मजः उभयकर्मजः संयोगजः (वै.द. 1) इत्यादि प्रतीतिव्यवहारादिकं सर्व निर्मूलं
स्यात् । छन्दांसि यज्ञाः क्रतवो व्रतानि (श्वे.उ. 4-9) छन्दांसि जज्ञिरे तस्मात्  (पु.सू. 10)
इत्यादीनां वेदाद्युत्पत्तिप्रतिपादकानामप्रामाण्यं स्यात् । शब्दः उत्पन्न इति
प्रतीतिव्यवहारौ न स्याताम् ; आकाश उत्पन्न इत्येव प्रतीतिव्यवहारौ स्याताम् । अपृथक्सिद्धधर्माणामुत्पत्तिविनाशाभावे
शरीरस्योत्पादविनाशौ न स्याताम् ; आत्मन एव तौ स्याताम् । किं बहुना - ईश्वरव्यतिरिक्तस्य
कस्याप्युत्पादविनाशौ न स्याताम् ; ईश्वरस्यैव तौ स्याताम् । नन्वपृथक्सिद्धस्याद्रव्यस्यैवोत्पत्तिविनाशौ
नाभ्युपेयेते ; द्रव्यस्य तौ स्त एवेति चेन्न, विनिगमकाभावात् ; वैपरीत्यस्यापि सुवचत्वाच्च ।
"	किंच प्रकृतिरुपादानम् ; विकार उपादेयमिति निर्विवादम् । वाचाऽऽरम्भणं विकारो नामधेयम्"
(छां.उ. 6-1-4) इत्यत्र घटत्वावस्थाया एव विकारशब्देनाभिहिततया, यथा सोम्यैकेन मृत्पिण्डेन
सर्व मृण्मयं विज्ञातं स्यात् (छां.उ. 6-1-4) इति पूर्ववाक्येऽपि विकारार्थमयट्प्रत्ययेन
तस्या एवाभिधातु- मुचिततया तस्या एवोपादेयत्वं सिद्धवत्कृत्य विज्ञातत्वाभिधानात् ,
भवन्मते च अवस्थायाः ज्ञातत्वासंभवादनुपपत्तिस्तदवस्थैव । न च, सर्वं मृण्मयं विज्ञातं
स्यात् (छां.उ. 6-1-4) इत्यत्र मयट्प्रत्ययार्थविकारस्तु अवस्थावान् । वाचाऽऽरम्भणं
विकारः (छां.उ. 6-1-4) इत्यत्रावस्थाविकारशब्देनोच्यते । मृत्तिकेत्येव सत्यमित्यभेदप्रतिपादनांशेऽनुषक्तेन
मृण्मयमिति पदेन पुनरप्यव- स्थावान् विकारः परामृश्यत इति वाच्यम् - अस्या उक्तेरहृदयङ्गमत्वात्
। तस्मात् , सर्वं मृण्मयं, वाचाऽऽरम्भणंविकारः, मृतिकेत्येव सत्यम् इति स्थलत्रयेऽप्यैक-
रूप्यमेव वक्तव्यम् । तस्मात् विकाररूपावस्थाया युष्मन्मते ज्ञातत्वानभ्युपगमात् एकविज्ञानेन
सर्वस्य तदभिन्नस्य विकारस्य ज्ञानमनुपपन्नमिति चेत् - उच्यते - प्रकृतिविकृत्योः
कारकव्यापारवैयर्थ्यप्रसङ्गाद् भेदसत्त्वेऽपि पृथक्स्थितिप्रति- पत्त्यनर्हत्वेन पृथक्सत्ता
नास्तीति सिद्धम् । ततश्चाभिन्नसत्ताककारणम् , उपादानम् , प्रकृतिः, आत्मेति पर्यायाः
। तत्र च नैयायिकाः तदेव स्फुटतरविवेकप्रकाश- रहितम् , अयुतसिद्धं कारणम् - समवायिकारणम्
इति व्यवहरन्ति । कार्यभिन्ना- भिन्नं कारणमुपादानमिति भेदाभेदवादिनः । भिन्नतयाऽभिन्नतया
वा दुर्वचं कारणमिति केचित् । भिन्नत्वे सति अभिन्नसत्ताकं कारणमित्यन्ये । 1अस्माकं1
तु भिन्नयोरप्युपादानत्वाभ्युपगमादभिन्नसत्ताककारणत्वलक्षणमपृथक्सिद्धकारणत्वमेवोपादानत्वमिति
संमतम् । घटशरावादिरूपावस्थैव विकारः । घटशरावादि - नानासंस्थानरूपविकारापन्नं नानानामधेयमपि
मृत्तिकासंस्थानविशेषत्वात् मृद्द्रव्यमेवेत्थमवस्थितम् इति वेदार्थसंग्रहे 2अवस्थाया2
एव विकारत्वकथनात् , तस्य च मृदश्च दण्डघटयोरिव पृथक्स्थिति प्रतिपत्त्योरभावात्तदपृथक्सिद्धत्वेन
घटापृथक्सिद्ध कारणत्वरूपस्योपादानत्वस्य मृदि सत्वात् मृदो घटशरावादि प्रति प्रकृतित्वमात्मत्वं
च । ततश्च तस्यां मृदि ज्ञातायां घटशरावादिलक्षणतदवस्था- रूपविकृतीनां पृथक्स्थिति प्रतिपत्त्यनर्हाणां
मृत्सत्तया सत्तावत्त्ववत् मृद्ज्ञाततयैव ज्ञातताश्रयत्वात् सर्वमिदं विज्ञातम् इति
शक्यते वक्तुम् । एवं ब्रह्मणोऽपि चेतनाचेतनसमस्तप्रपञ्चं प्रति अपृथक्सिद्धकारणत्वेन 3सर्वप्रकृतित्वेन
सर्वात्मतया3 सर्वस्य ततो भिन्नत्वेन प्रदर्शनायोग्यतया ज्ञातत्वं सिद्धम् ।
"	ननु 4भाष्येऽपि4, केवलभेदवादिनां चात्यन्तभिन्नयोः केनापि प्रकारेण एक्यासंभवादेव"
ब्रह्मात्मभावोपदेशा न सम्भवन्तीति सर्ववेदान्तपरित्यागः स्यात् इति केवलाभेदस्य प्रतिक्षिप्तत्वात् -
"		एकत्वे सति नानात्वं नानात्वे सति चैकता ।"
"		अचिन्त्यं ब्रह्मणो रूपं कस्तद्वेदितुमर्हति ।।"
इति स्मृतिवशात् जगद्ब्रह्मणोर्भिन्नाभिन्नत्वमेव भगवतो भाष्यकारस्याभिमतम् । ततश्च
कार्याभिन्नं कारणमुपादानमित्येवास्तु । एवं सति सर्वस्यापि तदभिन्नत्त्वात् सर्वविज्ञानमप्युपपद्यते
। हरेर्नकिंचिद्व्यतिंरिक्तमस्ति, (वि.पु. 2-7-43) एकः समस्तं यदिहास्ति किंचित् तदच्युतो
नास्ति परं ततोऽन्यत् , (वि.पु. 2-16-23) एकं सदैकं परमः परेशः स वासुदेवो न यतोऽन्यदस्ति
(वि.पु. 2-12-44) इत्यादिनिषेधाश्च केवलभेदाश्रयनिषेधकतयोप1पद्यन्ते1 । केवलभेदपक्षे
शरीरभूतस्य जगतः आत्मभिन्नत्वात् भिन्ननिषेधो नोपपद्यते । अतः कार्याभिन्नं 2कारणमुपादान2मित्येवास्त्विति
चेत् ; न - भेदाभेदवादे तु ब्रह्मण्येवोपाधिसंसर्गात् तत्प्रयुक्तजीवगता दोषाः ब्रह्मण्येव
प्रादुःष्युरिति निरस्तनिखिलदोष 3कल्याणगुणात्मक3 ब्रह्मात्मभावोपदेशा हि विरोधादेव
परित्यक्ताः स्युः इति तत्रैव भेदाभेदपक्षस्य भाष्ये दूषितत्वात् । ब्रह्माज्ञानपक्षादपि
पापीयानयं भदाभेदपक्षः इति वेदार्थसंग्रहेऽतिनिन्दितत्वात् भेदाभेदवादो न भाष्यकाराभिमतः
। ननु यदि भेदाभेदवादो न भाष्यकाराभिमतः, कथं तर्हि केवलभेदवादिनां चात्यन्तभिन्नयोः
इति भाष्यमुपपद्यताम् । शरीरात्मभावो ह्यत्यन्तभेद एव । प्रकारप्रकारिभावो हि भेदरूपः
। नियमेन प्रकारप्रकारिभावलक्षणः शरीरशरीरिभावो हि नियमेन भेदरूप इति शरीरात्मभावे केवलभेद
एव दृढीकृतो भवति । अत एव हि, उभयेऽपि हि भेदेनैनमधीयते (ब्र.सू. 1-2-21) इति शरीरात्मभाव
एव भेदत्वेन वर्णित इति चेत् - उच्यते । अत्यन्तभिन्नयोः  इत्यादिभाष्यस्यायं भावः -
लोके ह्यैक्यव्यवहारे स्वरूपैक्यं तन्त्रम् । तदभावे देशादिलक्षणप्रकारैक्यम् , यथा
सायं गोष्ठे सर्वे गाव एकीभवन्ति, राजान एकीभूताः, एको व्रीहिरित्यादौ देशबुद्धिजात्याद्यभेदतः
। इह तु जगद्ब्रह्मणोः स्वरूपतो भिन्नयोः केनचिदाकारेणाभेदो वक्तव्यः । स क इति विचारे
- अपृथक्सिद्धविशेषणत्वमिति सहस्रकृत्वोऽभ्यस्तापृथक्सिद्धपदप्रयोगात् 4सिद्ध्यैक्यमेव4
भाष्यकृदभिमतमिति प्रतीयते । सिद्धिर्नाम स्थितिः प्रतिपत्तिश्च । पृथक्स्थितिप्रतिपत्तियोग्य
इति भाष्यादिग्रन्थेषु बहुशो व्यवहारदर्शनात् । स्थितिप्रतिपत्त्योरैक्यम् अवयवावयविजातिव्यक्तिगुणगुणिस्थलेषु
पृथक्स्थितिप्रति- पत्त्योरभावादवसीयते ।।
"	ननु घटो भूतले वर्तते ; नीलादि1गुणस्तु1 घटे । तथा गन्धरसशब्दानां द्रव्यप्रतिपत्तिमन्तरेणापि"
पृथक्प्रतिपत्तिर्दृष्टा । अतः कथं स्थितिप्रतिपत्त्यैक्य- मुपपद्यताम् । न च -
"		तावेवायुतसिद्धौ द्वौ विज्ञातव्यौ ययोर्द्वयोः ।"
"		अनश्यदेकमपराऽऽश्रितमेवावतिष्ठते ।।"
इति तार्किकोक्तमयुतसिद्धत्वमेवापृथक्सिद्धत्वमिति वाच्यम् ; तथा हि सति नियताश्रयाश्रयिभावलक्षणायुतसिद्धत्वस्य
भेदैकसाधकत्वेन प्रकारैक्यासाधकत्वा- दिति चेत् - न ।
"	पृथक्प्रतिपत्ति2कार्यार्हाणामेव2पृथगुत्पत्त्यादिकमपेक्षितम् इत्यादिश्रुतप्रकाशिका-"
ग्रन्थपर्यालोचनायाम् , यस्योत्पत्तिविनाशापक्षय सत्तादिकमाश्रयोत्पत्त्यादिनैव व्यवह्रियते,
तत् तदपृथक्सिद्धमिति फलति । ततश्च यदुत्पत्त्या उत्पद्यते इति व्यवह्रियते, यत्सत्तया
सदिति व्यवह्रियते, न तु सत्तान्तरमपेक्षते, तत् तदपृथक्सिद्धमिति । ततश्च विकृतेः प्रकृतिसत्तातिरिक्तसत्ताशून्यत्वादभिन्नसत्ताक-
कारणत्वमुपादानत्वम् । तदेव चाऽऽत्मत्वम् । इदम् , 3तद्यत्वा3त्तदनत्वात् तन्नियाम्यत्वात्तच्छरीरत्वाच्च
सर्वस्यायमात्मा इति वदतो भगवतो 4भाष्यकार- स्याप्यभिमतम्4 । न ह्यत्र आत्मत्वमन्तःप्रविश्य
नियन्तृत्वरूपम् ; तादृशात्मत्व- स्योपादानत्वाप्रयोज्यत्वात् । न ह्युपादानत्वनियन्तृत्वाभ्यां
निर्दाह्यमात्मनियन्तृत्व- रूपं सम्भवति, अस्मदुक्तमात्मत्वं तु उभयनिर्वाह्यं भवति
। कथम् । उच्यते - तज्जत्वादिनाऽचेतनांशे
उपादानत्वलक्षणमात्मत्वं फलति । तन्नियाम्यत्वादित्यनेन जीवरूपेण नियन्तृत्वं विवक्षितम्
। 5जीवापृथक्सिद्धत्वमिति5 यावत् । ततश्च चेतनवर्गेऽप्यपृथक्सिद्धकारणत्वलक्षणमुपादानत्वमुक्तं
भवति । ततश्च ब्रह्म व्यतिरिक्त- चेतनाचेतनवर्ग प्रति ब्रह्मणोऽपृथक्सिद्धकारणत्वलक्षणाभिन्नसत्ताककारणत्वरूपो-
पादानत्व - प्रकृतित्वापरपर्यायात्मत्वस्य सत्त्वादात्मभूते तस्मिन् ज्ञाते इतरत् सर्व
ज्ञातमेव । इतरस्य पृथक्प्रतिपत्तियोग्यस्य ज्ञातव्यस्याभावात् तत्सत्तया सदिति व्यवहारवत्
तद्ज्ञाततया ज्ञातमिति व्यवहर्तुं शक्यत्वात् ।
"	न च प्रपञ्चस्य ब्रह्मसत्ताव्यतिरिक्तसत्ताऽभावे 1मृषावादिमतवत्1 मिथ्यात्वं स्यादिति"
वाच्यम् - यथा गुणगतजात्यनभ्युपगन्तृमते रूपादौ सद्बुद्धेर्द्रव्यगतसत्ता विषयत्वेऽपि
न रूपादिमिथ्यात्वम् , यथा वा द्रव्यगतगुणादिषु द्वित्वैकत्वादि- संख्याप्रतीतेर्द्रव्यगतसंख्यानिर्वाह्यत्वेऽपि
रूपादिगतसंख्याप्रतीतेर्न भ्रान्तित्वम् , यथा वा सिद्धान्ते घटत्वाद्यवस्थाया मृद्द्रव्यापेक्षया
उत्पत्तिस्थितिसत्तानां पार्थक्याभावेऽपि न तत्र उत्पत्तिस्थितिसत्ताप्रतीतेः भ्रान्तित्वम्
, एवं प्रपञ्चगतसत्ताप्रतीतेर्ब्रह्मसत्तानिर्वाह्यत्वेऽपि न तत्सत्त्वप्रतीतेर्भ्रान्तित्वम्
। न वा प्रपञ्चस्य मिथ्यात्वम् । अत एव, नैकस्मिन्नसम्भवादिति (ब्र.सू. 2-2-31) सूत्रे,
कालस्य पदार्थविशेषणतयैव प्रतीतेः तस्य पृथगस्तित्वनास्तित्वादयो न वक्तव्याः । कालोऽस्तीति
व्यवहारो जात्याद्यस्तित्वव्यवहारतुल्यः इति स्पष्टं भाषितम् । अतो ब्रह्मसत्ताव्यतिरिक्तसत्ताशून्यत्वेऽपि
प्रपञ्चस्य न मिथ्यात्वम् ।।
"	ननु अपृथक्सिद्धकारणत्वमुपादानत्वम् ; तदेवात्मत्वं चेत् , भगवद्विग्रह- गोपुरप्राकारनित्यसूरिप्रभृतिनित्यविभूतिं"
प्रति आत्मत्वं न स्यात् ; कारणत्वाभावे- नोपादानत्वाभावात् ।
"	2ननु2प्रतिज्ञाहानिरव्यतिरेकात्  (ब्र.सू. 2-3-5) इति सूत्रे वियदादेर्ब्रह्मण उत्पत्त्यनभ्युपगमे"
एकविज्ञानेन सर्वविज्ञानप्रतिज्ञाहानिप्रसङ्गात् वियदाद्युत्पत्त्यभ्युप- गमवत्
, नित्यविभूतेरप्युपादेयत्वमभ्युपगन्तव्यम् । इतरथा सर्वविज्ञानप्रतिज्ञाहा- निप्रसङ्गात्
। न च नित्यविभूतेर्नित्यत्वग्राहकप्रमाणानुसारात् , येनाश्रुतं श्रुतं भवति, (छां.उ. 6-1-3)
सर्वमिदं विज्ञातं भवति इत्यादावश्रुतादिशब्दानां नित्य- विभूतिव्यतिरिक्तपरतया
संकोचः क्रियतामिति वाच्यम् - आकाशवत् सर्वगतश्च नित्यः, वायुश्चान्तरिक्षं चैतदमृतम्
(बृ.उ. 4-3-3) आकाशं नित्यं निरवयव- द्रव्यत्वादित्यादिप्रमाणबलेन अश्रुतादिशब्दानामाकाशव्यतिरिक्तपरत्वमेव
स्यात् इत्याकाशप्रतिबन्द्याः दुर्मोचत्वमेव स्यादिति इति चेन्न - नित्यविभूतेर्नित्यत्वा-
नभ्युपगमे बहुप्रमाणसंक्षोभप्रसङ्गात् अश्रुतादिशब्दानां नित्यविभूतिव्यतिरिक्तपरतया
संकोचाभ्युपगमेऽपि वियन्नित्यत्वप्रतिपादकप्रमाणस्य आपेक्षिकनित्यत्वपरतयाऽप्युप-
पन्नस्य प्रतिपिपादयिषितसर्वविज्ञानप्रतिज्ञासंकोचकत्वायोगात् ।
"	1ननु1 रूपं वाऽतीन्द्रियमन्तःकरणप्रत्यक्षं तन्निर्देशात् इति, यथा ज्ञानादयः परस्य"
ब्रह्मणः स्वरूपतया निर्देशात् स्वरूपभूता गुणाः, तथेदमपि रूपं श्रुत्या स्वरूपतया निर्देशात्
स्वरूपभूतमित्युक्तत्वात् , यदात्मको भगवान् तदात्मिका भगवतो व्यक्तिः  इति श्रुतेर्भगवद्विग्रहादिकं
सर्वमात्मस्वरूपादव्यतिरिक्तमित्येवाभ्युप- गम्यताम् । एवं च एकविज्ञानेन सर्वविज्ञानप्रतिज्ञापि
न क्लेशिता भवति । न च वापीकूपारामादीनां कथं ब्रह्मरूपत्वमिति वाच्यम् । वापीकूपोद्यानादिप्रति-
पादकवाक्यानां तत्तत्क्रीडाजनितसुखानां ब्रह्मानुभवाम्बुनिधिलवकणिकायमानत्व- मित्यत्र
तात्पर्यात् । यच्चास्येहास्ति, यच्च नास्ति, सर्वं तदस्मिन् समाहितम् , सर्वाणि च भूतानि,
सर्वे च कामाः (छां.उ. 8-1-3) इति वाक्यस्य ब्रह्मणः सर्वविधभोग्यत्वमस्तीत्यत्र तात्पर्यमिति
दहराधिकरणे भाष्यश्रुतप्रकाशिकयोः स्थितत्वादिति चेत् ; न - अर्चिरादिना मार्गेण विरजानदीमतिक्रम्य गन्तव्ये अप्राकृते
लोके, 1तदैरं मदीयं सरः । तदश्वत्थः सोमसवनः । तदपराजिता पूर्ब्रह्मणः (छां.उ.8-5-3)
इत्यादिवाक्यप्रतिपन्नानां सरोऽश्वत्थादीनां ब्रह्मस्वरूप- मात्रत्वस्य वक्तुमशक्यत्वात्
। द्वे रूपे ब्रह्मणस्तस्य मूर्तं चामूर्तमेव च । क्षराक्षरस्वरूपे ते सर्वभूतेषु च
स्थिते ।। (वि.पु. 1-22-55) इति अमूर्तशब्दितमुक्तात्मरूपस्यापि शरीरवाचिना रूपशब्देन
निर्देशेन मुक्तात्म- स्वरूपस्य परब्रह्मस्वरूपताया वक्तुमशक्यत्वात्  सोऽश्नुते सर्वान्
कामान् सह ब्रह्मणा- विपश्चिता, (तै.आन. 1) स तत्र पर्येति (छां.उ. 8-12-3) इत्यादि
श्रुतिभिर्मुक्तानां ब्रह्मणश्च भोक्तृभोग्यतया आधाराधेयभावेन च भेदप्रतीत्या, नित्यसूरीणां
ब्रह्मस्वरूपमात्रत्वासम्भवात् तान् प्रत्यपि च परमात्मनः आत्मत्वस्य वक्तव्यत्वात्
नित्यसूर्यादीनां च नित्यतया तान् प्रति उपादानत्वलक्षणात्मत्वा- सम्भवात् कथं तस्य
सर्वात्मत्वं सिध्येदिति चेत् -
"	यदि नित्यपदार्थान् प्रत्यप्यात्मत्वं परमात्मनो वक्तव्यमिति निर्बन्धः, तर्हि तान्"
प्रति आत्मत्वमुपादानत्वैकदेशभूतमपृथक्सिद्धाश्रयत्वमेव तत्र आत्मशब्दप्रवृत्ति- निमित्तमस्तु
। इतरत्रोपादानत्वलक्षणात्मत्वम् । एतद्रूपं च आत्मत्वं तज्जत्वादि- भिरुपपाद्यमिति
नानुपपत्तिः । ततश्चोपादाने ज्ञाते तदपृथक्सिद्धमुपादेयमपि ज्ञातं भवतीति एकविज्ञानेन
सर्वविज्ञानमुपपन्नं भवति ।
"	1यदा1, को भवान् इति सौवीरराजप्रश्नस्य प्रकृतिसंसृष्टात्मविषयत्वेऽपि वतुगत्या भवच्छब्दमुख्यार्थत्वं"
परिशुद्धात्मस्वरूपस्यैवोचितमिति मत्वा तस्यैव भवच्छब्दमुख्यार्थत्वं प्रदर्शयन् आदिभरतः,
यदा समस्तभूतेषु पुमानेको व्यवस्थितः, (वि.पु. 2-13-21) यद्यन्योऽस्ति परः कोपि (वि.पु. 2-13-90)
इत्यादि प्रत्यवोचत् ; यथा वा अथर्वशिरसि रुद्रं प्रति देवैः प्रयुक्तस्य,
को भवान् इति प्रश्नस्य पुरोवर्तिरुद्रमात्रपरत्वेऽपि भवच्छब्दस्य परमात्मपर्यन्तत्वशिक्षणाय
अहमेकः प्रथममासम् (अथर्व.शि. 1) इत्यादि प्रतिवचन प्रवृत्तिः - एवं सर्वमिदं विज्ञातमिति
प्रश्नस्य विशेषणमात्रपरत्वेऽपि विशेष्यपर्यन्तत्वशिक्षणाय स्थूलचिद- चिच्छरीरकं ब्रह्म
प्रति सूक्ष्मचिदचिच्छरीरकं ब्रह्मोपादानमित्येतदर्थ- प्रतिपादकस्य प्रतिवचनसन्दर्भस्य
प्रवृत्तौ दोषाभावादिति । प्रपञ्चितं चेदमस्माभिः बृहदारण्यकप्रकाशिकायामित्यलमतिचर्चया ।।
1.1.4
तस्मै स होवाच । द्वे विद्ये वेदितव्ये इति ह स्म यद् ब्रह्मविदो वदन्ति,
परा चैवापरा च ।। 4 ।।
B.1.1.4
"	प्र. - तस्मै स होवाच । स्पष्टोऽर्थः । द्वे विद्ये वेदितव्ये इति ह स्म यद् ब्रह्मविदो"
वदन्ति । अत्र प्राप्तुम् इति अध्याहारः । यद्वस्तु प्राप्तुं द्वे विद्ये ज्ञाने उपादेये
इति ह वेदाभिज्ञाः पराशरादयः ।
"		तत्प्राप्तिहेतुर्ज्ञानं च कर्म चोक्तं महामुने ।"
"		आगमोत्थं विवेकाच्च द्विधा ज्ञानं तथोच्यते ।।"
वदन्त्यः एह्येहीत्याह्वयन्त्यः तं यजमानं ब्रह्मलोकं प्रापयन्ति ।। 6 ।।
1.2.7
प्लवा ह्येते अदृढा यज्ञरूपाः अष्टादशोक्तमवरं येषु कर्म ।
एतच्छ्रेयो येऽभिनन्दन्ति मूढाः जरामृत्युं ते पुनरेवापियन्ति ।। 7 ।।
B.1.2.7
"	प्र. -  एवं ब्रह्मलोकपर्यन्तसाधकान्यपि कर्माणि क्षयिफलतया निन्द्यन्ते - लवा ह्येते"
अदृढा इत्यादिना । षोडशर्त्विक्पत्नीयजमानरूपाष्टादशकर्त्रा- श्रितत्वेनोक्तम् अवरं
- फलाभिसन्धिमत्तया अश्रेष्ठं कर्म येषु - यजमानेषु वर्तते, एते यज्ञरूपाः -  यज्ञप्रधानाः
पुरुषाः जीर्णनौका इव संसारार्णवसन्तरणासमर्था इत्यर्थः । यद्वा अष्टादशस्मृत्युक्तं
स्मार्तं कर्म येषु - श्रौतकर्मसु तदधिकार- सम्पादकत्वेन अवरम् - अङ्गभूतं भवति, तान्यपि
श्रौतानि यज्ञात्मकानि कर्माणि शोकाम्बुधितरणे साधनानि न भवन्ति इत्यर्थः । एतच्छ्रेयो
येऽभिनन्दन्ति इति । एतत् - कर्म श्रेयःसाधनं मत्वा ये हृष्यन्ति, तै जरां मृत्युं
च भूयो गच्छन्ति ।। 7 ।।
1.2.8
अविद्यामन्तरे वर्तमानाः स्वयं धीराः पण्डितम्मन्यमानाः जङघन्यमानाः
परियन्ति मूढाः अन्धेनैव नीयमाना यथाऽन्धाः ।। 8 ।।
B.1.2.8
"	प्र. - अविद्यायामन्तरे वर्तमाना इति । अविवेकप्रधानाः, स्वयमेव धीमन्तः, ऊहापोहक्षमधीशालिनः"
इति मन्यमानाः । जङ्घन्यमानाः परियन्ति मूढाः । जरारोगाद्यनेकानर्थव्रातैः भृशं हन्यमाना
मूढाः परिभ्रमन्ति । अन्धेनैव नीयमाना यथाऽन्धाः । स्पष्टोऽर्थः ।।
1.2.9
अविद्यायां बहुधा वर्तमानाः वयं कृतार्था इत्यभिमन्यन्ति बालाः ।
यत्त्कर्मिणो न प्रवेदयन्ति रागात् तेनाऽऽतुराः क्षीण लोकाश्च््यवन्ते ।। 9 ।।
B.1.2.9
"	प्र. - एतदेव विशदयति - अविद्यायां बहुधा वर्तमानाः । प्रकृतिमण्डले देवमनुष्यादिबहुविधाभिमानितया"
2.2.8
मनोमयः प्राणशरीरनेता प्रतिष्ठितोऽन्ने हृदयं सन्निधाय ।
तद् विज्ञानेन परिपश्यन्ति धीरा आनन्दरूपममृतं यद्विभाति ।। 8 ।।
B.2.2.8
"	प्र. - मनोमयः प्राणशरीरनेतेति । मनोमयः - विशुद्धमनोग्राह्यः । प्राणशरीरनेता - प्राणश्च"
शरीरं च प्राणशरीरम् । तस्य नेता । जीवस्य प्राणशरीरलम्भक इत्यर्थः । यद्वा मनोमयः प्राणशरीरो
भारूपः (छां.उ. 3-14-2) इति श्रुतेः प्राणः शरीरमस्य प्राणशरीरः ; स चासौ नेता च । प्रभुरित्यर्थः
। अधिभूर्नायको नेता प्रभुः (अ.को. 3-11) इति हि नैघण्टुकाः । अन्ने - अन्नपरिणामे शरीरे
प्रतिष्ठितो यः - तस्मिन् चित्तं हृदयं संनिधाया तद् विज्ञानेन परिपश्यन्ति धीरा आनन्दरूपममृतं
यद्विभाति । अमृतम् अस्पृष्टसंसारगन्धम् आनन्दरूपं यद्विभाति, तद्ब्रह्म विज्ञानशब्दितेन
दर्शनसमानाकारेण उपासनेन धीराः - प्रज्ञाशालिनः परिपश्यन्ति - साक्षात्कुर्वन्ति इत्यर्थः ।।
2.2.9
भिद्यते हृदयग्रन्थिश्छिद्यन्ते सर्वसंशयाः ।
क्षीयन्ते चास्य कर्माणि तस्मिन्दृष्टे परावरे ।। 9 ।।
B.2.2.9
"	प्र. - तस्य फलमाह - भिद्यते हृदयग्रन्थिरिति । छिद्यन्ते । हृदयस्य अन्तःकरणस्य ग्रन्थयः"
ग्रन्थिवद्दुर्मोचा रागद्वेषादयः । हृत्स्थानमयत इति व्युत्पत्त्या हृदयशब्दितो जीवो
वा । ब्रह्मज्ञानेन सार्वज्ञ्यसिद्धेः सर्वविषयकाः संशया नश्यन्ति । अस्य च प्रारब्धव्यतिरिक्तानि
पूर्वाणि अनेकभवार्जितानि कर्माणि च नश्यन्ति । नाशो नाम कर्मणां फलजननशक्तिविनाशः ।
तदधिगम उत्तरपूर्वाघयोः (ब्र.सू.4-1-13) इति सूत्रे अघस्य विनाशकरणमुत्पन्नायाः तच्छक्तेर्विनाशकरणम्
। शक्तिर्हि परमपुरुषाप्रीतिरेव इति भाषितम् । एतत् सर्वं कदा इत्यत्राह - तस्मिन् दृष्टे
परावरे । परे अवरे यस्मात् स परावरः । सर्वोत्कृष्टा अपि ब्रह्मादयो यस्मात् निकृष्टा
इत्यर्थः । अथवा परावरे परावरशरीरके ; सर्वात्मभूते इत्यर्थः । तादृशे 1तस्मिन्1 दर्शनसमानाकारज्ञानविषयीकृते इत्यर्थः ।
"	न च, अश्व इव रोमाणि विधूय पापं चन्द्र इव राहोर्मुखात् प्रमुच्य । धूत्वा शरीरमकृतं"
कृतात्मा ब्रह्मलोकमभिसम्भवामि (छां.उ. 8-13-1) इति शरीरवियोगकाल एव पुण्यपापाख्यकर्मविनाशस्य
श्रुतत्वात् साम्पराये तर्तव्याभावात् (ब्र.सू. 3-3-27) इति सूत्रतद्भाष्ययोरपि तथैव
प्रतिपादनात् , क्षीयन्ते चास्य कर्माणि तस्मिन् दृष्टे इति दर्शनसमानाकारज्ञानारम्भसमय
एव श्रूयमाणः कर्मक्षयः कथमुपपद्यतामिति वाच्यम् - अस्मिन् वाक्ये श्रूयमाणः कर्मक्षयो
दर्शनसमानाकारोपासनारम्भप्रीतस्य परमात्मनः 2तत्संप्राप्तौ2 उपासकस्याघं क्षमिष्ये इति
संकल्परूपः । देहवियोगसमयभावी कर्मक्षयस्तु, क्षान्तम् इति संकल्परूप इत्यविरोधो द्रष्टव्यः ।।
"	शब्दब्रह्मागममयं परं ब्रह्म विवेकजम् (वि.पु.6-5-60-61) इति यद्वदन्ति, तजज्ञाने 1सर्वमिद1"
विज्ञातं भवतीत्यर्थः । एतत् सर्वमभिप्रेत्य भगवता भाष्यकृता, द्वे विद्ये वेदितव्ये
इति ह स्म यद्ब्रह्मविदो वदन्ति परा चैवापरा चेति । ब्रह्म प्रेप्सुना द्वे विद्ये वेदितव्ये
; ब्रह्मविषये परोक्षापरोक्षरूपे द्वे ज्ञाने उपादेये इत्यर्थः इति भाषितम् । एतेन -
परविद्यायाः 2ब्रह्मप्रेप्सूपादेयत्वेऽपि2 अपर- विद्याया- स्तथात्वाप्रतीतेः, प्रत्युत
अथ परा, यया तदक्षरमधिगम्यते इति वाक्यपर्यालोच नायामपरविद्याया
ब्रह्म3प्रेप्सूपादेयत्वाभावस्यैव3 प्रतीतेः, ब्रह्मप्रेप्सुना द्वे विद्ये उपादेये
इति भाष्यं कथम् - इति शङ्काऽपि निस्स्ता । प्राप्तुमितिपदाध्याहारेणा- स्यार्थस्य
प्रतीतेः । इतरथा यत्पदवैयर्थ्यात् । किंच, कस्मिन्नु भगव 4इति4 सर्वोपादने पृष्टे विद्याद्वयकथनम्
आम्रान् पृष्टः कोविदारानाचष्टे इति न्यायमनुसरेत् । अतो यथोक्त एवार्थः । ओदनपाकं पचति
इतिवत् द्वे विद्ये वेदितव्ये इति निर्देशः । के ते विद्ये इत्यत्र आह - परा चैवापरा
च इति । परमपरमिति ज्ञानं द्विविधमित्यर्थः ।।
1.1.5
तत्रापरा ऋग्वेदो यजुर्वेदस्सामवेदोऽथर्ववेदः 1शिक्षा1 2कल्पो2 3व्याकरणं34निरुक्तं4 5छन्दो5 6ज्योतिषम्6
इति । अथ परा यया तदक्षरमधिगम्यते ।। 5 ।।
B.1.1.5
"	प्र. - 7तत्र7 सूचीकटहन्यायेनापरज्ञानस्वरूपमाह - तत्रापरा ऋग्वेदो इत्यादिना षडङ्गोपेतसशिरस्कसोपबृंहणवेदश्रवणजन्यं"
परोक्षज्ञानमित्यर्थः परविद्या- निरूपणम् । अपरविद्यामुक्त्वा परविद्यामाह - अथ परा,
यया तदक्षरमधि- गम्यते इति । अत्र तच्छब्दः, इति ह स्म यद् ब्रह्मविदः, इति यच्छब्दप्रति-
निर्देशकः, येन ज्ञानेन इति ह स्म यद् ब्रह्मविद इति वाक्ये प्राप्यतया निर्दिष्टं तदक्षरम्
अधिगम्यते - आधिक्येन गम्यते, अपरोक्षीक्रियत इत्यर्थः । विवेकादिसाधन- सप्तकजन्यं श्रवणजन्यपरोक्षज्ञानानन्तरभावि
दर्शनसमानाकारं ज्ञानं परज्ञानमित्यर्थः ।
"	एतेन - अधिगम्यते इत्यस्य, ज्ञायत इति वा, प्राप्यत इति वाऽर्थस्या आश्रयणीयतया परविद्याया"
एव ब्रह्मविषयत्व1तत्प्राप्ति1हेतुत्वयोः सिद्ध्या अपरविद्यायाः 2ब्रह्मप्राप्तितद्विषयत्वयोरभावेन2
अपरविद्याया अपि ब्रह्मविषयत्व- तत्प्राप्तिहेतुत्वप्रतिपादकभाष्यासंगतिः । किंच परविद्यायाः
अपरोक्षज्ञानरूपत्वे प्रमाणानुपलम्भात् अपरोक्षत्वप्रतिपादकभाष्यस्याप्यसंगतिः - इति
दूषणं परास्तम् । अधिगम्यत इत्यस्य अपरोक्षीक्रियत इत्यर्थकत्वात् । नन्वेतदुपबृंहणे
श्रीविष्णुपुराणे - द्वे विद्ये वेदितव्ये वै इति चाथर्वणी श्रुतिः । परया त्वक्षरप्राप्तिः
ऋग्वेदादिमयापरा (वि.पु. 6-5-65) इति अधिगम्यत इत्यस्य प्राप्त्यर्थतयोप- बृंहितत्वात्
कथमिदमुच्यत इति चेत् - यदि उपबृंहणानुसारेण प्राप्त्यर्थकतया व्याख्यातव्यमिति निर्बन्धः,
तर्हि, इति ह स्म यद्ब्रह्मविदो वदन्तीति पूर्ववाक्ये परापरविद्ययोर्द्वयोरपि ब्रह्मप्राप्तिहेतुत्वस्य
कथितत्वेन, यया तदक्षरमधिगम्यते इत्यस्य अपरविद्याव्यावर्तकत्वाभावप्रसंगेन तद्व्यावर्तकत्वार्थे
साक्षात् इति पदमध्याहृत्य, ययासाक्षादक्षरमधिगम्यते प्राप्यते सा परविद्या इत्यस्तु
। अपरोक्षत्वं तु अर्थाल्लभ्यते । श्रुत्यन्तरे निचाय्य तंमृत्युमुखात् प्रमुच्यते,
(कठ.उ. 3-15) तस्मिन् दृष्टे परावरे
(मुं.उ. 2-2-8) इत्यादिदर्शनादिति द्रष्टव्यम् ।
"	ननु स्वाध्यायस्य तथात्वे हि (ब्र.सू. 3-3-3)  इति सूत्रे, तेषामेवैतां ब्रह्मविद्यां"
वदेत इत्युपसंहारगतब्रह्मविद्याशब्दस्य ब्रह्मविद्यां वेदविद्यामित्युप- निषत्परतया
भाष्यकृता व्याख्यातत्वात् , येनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम्
इति द्वितीयखण्डगतब्रह्मविद्याशब्दस्यापि तत्परत्वौचित्यात् , उपक्रमे च ब्रह्मविद्या
सर्वविद्याप्रतिष्ठामथर्वाय ज्येष्ठपुत्राय प्राह  इति उक्तिकर्मतया श्रूयमाणाया ब्रह्मविद्याया
उपनिषद्ग्रन्थरूपत्वस्यैवौचित्यात् , तत्रापरा - ऋग्वेदो यजुर्वेदः सामवेदः इत्यत्र
ऋग्वेदादिशब्दानां तज्जन्यज्ञानलक्षणाया अयुक्तत्वेन विद्याशब्दस्यैव ग्रन्थपरत्वाश्रयणस्य
युक्तत्वात् परविद्याशब्देनापि साक्षाद्ब्रह्म- 1प्रापकोपनिषद्ग्रन्थ1 एवाभिधातुमुचितः
। ततश्च परोक्षापरोक्षरूपज्ञानपरत्वे न युक्तिं पश्याम इति चेत् - अत्रोच्यते - यदि
परविद्याशब्देनोपनिषद्ग्रन्थ- संदर्भविशेषः प्रतिपाद्यः, ऋग्वेदादिशब्देन मुख्यया वृत्त्या
ऋग्वेदादय एव प्रतिपाद्याः, तर्हि ब्रह्मप्रतिपादकोपनिषदामृग्वेदादि बहिर्भावप्रसङ्गेन,
या वेदबाह्मः स्मृतयः, (म.स्मृ. 12-94) इत्युक्तरीत्या असदर्थत्वमेव स्यात् , ऋग्वेदादि-
शब्दानां मुख्यार्थमाश्रितवद्भिरपि परैः उपनिषदां वेदबाह्यत्वप्रसङ्गात् अपर- विद्याशब्दो
ब्रह्मज्ञानवाचीति व्याख्यातम् । इयांस्तु विशेषः - परमते द्वे विद्ये वेदितव्ये इत्यत्र
सकृत्प्रयुक्त एव विद्याशब्दः असत्यपि साधारणे प्रवृत्तिनिमित्ते ऋग्वेदादिग्रन्थसंदर्भलक्षणामपरविद्यां
ब्रह्मज्ञानलक्षणां परविद्यां च वक्तीति दोषोऽस्तीति । अस्मन्मते स नास्ति । किञ्च
परव्याख्याने ऋग्वेदादिवेद्य- विलक्षणत्वाद् ब्रह्मणः, वेदैश्च सर्वैरहमेव वेद्यः  (भ.गी. 15-15)
इति स्मृतिः पीड्येत । अतः ऋग्वेदादिजन्यं ज्ञानं ब्रह्मविषयकमेवेत्येव युक्तम्
। अतः परापरज्ञानशब्दितापरोक्षपरोक्षज्ञानविषयत्वं  ब्रह्मण  एवेति 2भाष्यकारीया2 रीतिरेव साधीयसी ।।
1.1.6
यत्तदद्रेश्यमग्राह्यमगोत्रमवर्णमचक्षुश्श्रोत्रं तदपाणिपादम् । नित्यं विभुं सर्वगतं
सुसूक्ष्मं तदव्ययं यद् भूतयोनिं परिपश्यन्ति धीराः ।। 6 ।।
B.1.1.6
"	प्र. - यत्तदद्रेश्यमिति । अद्रेश्यम् अदृश्यं ज्ञानेन्द्रियाविषयम् । अग्राह्यं -"
पाण्यादिकार्यहानोपादानाद्यविषयम् । अगोत्रं - कुलरहितम् । अवर्णम् - अपेतब्रह्मक्षत्रादिकम्
। अचक्षुश्श्रोत्रं ज्ञानेन्द्रियरहितम् । तत् प्रसिद्धम् । अपाणिपादं - कर्मेन्द्रियरहितम्
। नित्यं - कालापरिच्छिन्नम् । विभुं - देशापरिच्छिन्नम् । सर्वगतं - सर्वत्र अन्तःप्रविश्यावस्थितम्
। तत्र हेतुमाह - सुसूक्ष्ममिति । उक्तविशेषणविशिष्टं यत्तत् अव्ययम् - अथ परा यया तदक्षरमित्यत्र
अक्षरशब्दनिर्दिष्टं इत्यर्थः । यद् भूतयोनिं परिपश्यन्ति धीराः । धीराः - प्रज्ञाशालिनः
यत् सर्वभूतोपादानतया पश्यन्ति इत्यर्थः । योनिशब्द- स्योपादानवचनत्वं यथोर्णनाभिः सृजते
गृह्णते च (मुं.उ. 1-1-7) इति वाक्यशेषादवगम्यते  इति प्रकृत्यधिकरणे भाषितम् ।।
1.1.7
यस्मात् परं नापरमस्ति किञ्चित् यस्मान्नाणीयो न ज्यायोऽस्ति कश्चित् । वृक्ष
इव स्तब्धो दिवि तिष्ठत्येकस्तेनेदं पूर्णं पुरुषेण सर्वम् ।। 7 ।।
B.1.1.7
"	प्र. - ननु भूतयोनिशब्दनिर्दिष्टं सर्वोपादानत्वं ब्रह्मणो न सम्भवति । घटादिषु मृदादेरेवोपादानत्व1दर्शनात्1"
ब्रह्मण उपादानत्वासम्भवात् इत्याशङ्क्य
मृदादिष्वपि 2ब्रह्मण2 आत्मतया व्याप्तत्वात् मृदादिरूपस्य ब्रह्मण उपादानत्वं नानुपपत्तिरिति
अभिप्रयन् आह - यस्मात् - परं नापरमस्ति किंचित् ।  अत्र परशब्द उत्कृष्टवचनः । अपरशब्दोऽन्यवचनः
। यस्मादन्यदुत्कृष्टं नास्तीत्यर्थः । नात्र परापरयोर्द्वयोरपि निषेधः । तथा सति नञः
सकृच्छ्रुतस्य आवृत्तिप्रसङ्गात् । यस्मान्नाणीयो न ज्यायोऽस्ति कश्चित् । अणोरणीयान्
महतो महीयानिति भावः । अणीयस्त्वं सूक्ष्मत्वम् । व्यापित्वमिति 3यावत्3 । ज्यायस्त्वं
सर्वेश्वरत्वम् । सर्वव्यापित्वात् सर्वेश्वरत्वादस्यैव, एतद् व्यतिरिक्तस्य कस्याप्यणीयस्त्वं
ज्यायस्त्वं च नास्ति इत्यर्थः इति वेदार्थसंग्रहे व्याख्यातम् । कश्चिदिति लिङ्गव्यत्ययश्छान्दसः
। वृक्ष इव स्तब्धो दिवि तिष्ठत्येकः । मन्तव्या- भावाद् वृक्षवदप्रणतस्वभावः सन् जगत्प्रधानभूतः
परमपदे आस्ते इत्यर्थः । तेनेदं पूर्ण पुरुषेण सर्वम् । नियमनार्थमन्तःप्रविष्टेन सर्वमिदं
व्याप्तमित्यर्थः । अतश्च मृदादिशरीरकस्य ब्रह्मणो घटादावप्युपादानत्वसंभवाद् भूतयोनित्वं
नानुपपन्नमिति भावः । अयं मन्त्रः केषुचित् कोशेषु न दृष्टः ; 2कैश्चिदव्याकृतः । तथाऽपि 3व्यासार्यैः,
अक्षरपुरुषस्य, यस्मात्परं नापरमस्ति इति समाभ्यधिकनिषेधश्चोपक्रमावगतः
इत्यभिहितत्वान्न प्रक्षेपशङ्कार्ह इति द्रष्टव्यम् ।।
1.1.8
यथोर्णनाभिः सृजते गृह्णते च यथा पृथिव्यामोषधयः संभवन्ति । यथा सतः
पुरुषात् केशलोमानि तथाक्षरात् संभवतीह विश्वम् ।। 8 ।।
B.1.1.8
"	प्र. - ननु लोके उपादानस्य स्वभिन्ननिमित्तकारणसापेक्षत्वदर्शनादेक- विज्ञानेन सर्वविज्ञानमनुपपन्नम्"
। किंच एकस्य ब्रह्मणः परस्परविलक्षणा- नन्तप्रपञ्चोपादानत्वमपि न संभवति । किञ्च घटाद्युत्पत्तावुपादानभूतमृत्पिण्डादिषु
पूर्वावस्थोपमर्दो दृश्यते । प्रकारोपादानभूतासु इष्टकासु चतुरश्रत्वादिलक्षण- पूर्वाकारतिरोधानं
दृश्यते । अक्षरशब्दितस्य निर्विकारस्य ब्रह्मणः पूर्वाकारोप- मर्दतिरोधानयोरसम्भवेनोपादानत्वं
न संभवतीति आशङ्क्याह - यथोर्णनाभिः सृजते गृह्णते च । यथोर्णनाभिर्हृदयादूर्णां सन्तत्य
वक्त्रतः । तया विहृत्य भूयस्तां ग्रसत्येवं जनार्दनः इति ।
[दृष्टान्तत्रयस्य सार्थक्यम् ]
"	उक्तरीत्या यथा लूताख्यकीटविशेषस्य स्वान्तःस्थिततन्तुनिःसारण - तत्प्रवेशनयोः निरपेक्षकर्तृत्वम्"
, यथा पृथिव्यामोषधयः संभवन्ति - यथैकस्या एव पृथिव्याः पूर्वावस्थोपमर्दतिरोधानाभावेऽपि
विलक्षणानन्तौषध्युपादानत्वम् , यथा सतः पुरुषात् केशलोमानि - यथा जीवतःपुरुषस्य - चेतनस्य
अचेतनकेशलोमाद्युपादानत्वम् , तथाऽक्षरात् संभवतीह विश्वम् - एवमेव निमित्तान्तरनिरपेक्षादुपादेयविलक्षणात्
निर्विकारात् परमात्मनः परस्परविलक्षणं चेतना- चेतनात्मकं निखिलं संभवति इत्यर्थः ।।
1.1.9
तपसा चीयते ब्रह्म ततोऽन्नमभिजायते ।
अन्नात् प्राणो मनः सत्यं लोकाः कर्मसु चामृतम् ।। 9 ।।
B.1.1.9
"	प्र. - ब्रह्मणो विश्वोत्पत्तिप्रकार उच्यते - तपसा चीयते ब्रह्म । तपसा - ज्ञानेन"
। यस्य ज्ञानमयं तपः इति वक्ष्यमाणत्वात् । चीयते उपचीयते । बहु स्याम् (छा.उ. 6-2-3)
इति संकल्परूपेण ज्ञानेन ब्रह्म सृष्ट्युन्मुखं भवतीत्यर्थः । ततोऽन्नमभिजायते । अद्यतेऽत्ति
च भूतानि (तै.आन. 2) इति भोग्यभोक्तृरूप- चेतनाचेतनसंघातलक्षणमव्याकृतं परस्मात् ब्रह्मणो
जायत इत्यर्थः । अन्नात् प्राणो मनः सत्यं लोकाः कर्मसु चामृतम् । तस्मात् 1समष्टि1रूपचिद-
चित्संघातात्मकात् अन्नशब्दितादव्याकृतात् , मुख्यः प्राणः, अन्तःकरणम् , सत्यशब्दितो
भोक्तृवर्गः, स्वर्गादयो लोकाः, कर्मसु आयत्तममृतं च ; अमृतत्वसाधनं कर्मेति यावत् ।
अथवा कर्मसु इति निर्धारणे सप्तमी । कर्ममध्ये मोक्षार्थं कर्मेत्यर्थः । एतत् सर्वमभिजायत
इति पूर्वेणान्वयः । एतत् सर्व भाष्यश्रुतप्रकाशिकयोः स्पष्टम् ।।
1.1.10
यस्सर्वज्ञस्सर्ववित् यस्य ज्ञानमयं तपः । तस्मादेतद्ब्रह्म नामरूपमन्नं च जायते ।। 10 ।।
B.1.1.10
"	प्र. - पूर्वमन्त्रोक्ततपश्शब्दं विवृण्वन् भूतयोनिभूतस्य ब्रह्मणः सृष्ट्युप- करणं"
सार्वज्ञ्यं दर्शयति यः सर्वज्ञः सर्वविदिति सर्वज्ञः - सर्व- 1विषयक1ज्ञानवान् । सर्ववित्
तत्तद्वस्तुगतसर्व2प्रकारक2ज्ञानवान् । स्वरूपतः प्रकारतश्च सर्व3विषयक3ज्ञानवत्त्वमस्मिन्
मन्त्रे भूतयोनेः विधेयम् ; अप्राप्तत्वात् । यस्य ज्ञानमयं तपः इत्यनेनांशेन पूर्वमन्त्रोक्ततपश्शब्दविवरणम्
। यस्य ब्रह्मणः संकल्परूपज्ञानव्यतिरेकेण जगत्सृष्ट्युपयुक्तं कर्मान्तरं नास्ति इत्यर्थः
। ततोऽन्नमभिजायते इत्यादिकमनुवदति - तस्मादेतद्ब्रह्म नामरूपमन्नं च जायते । तस्मात्
संकल्पेन सृष्ट्युन्मुखाद्ब्रह्मणः । ततोऽन्नमभिजायत  इत्यत्र अन्नशब्द- निर्दिष्टम्
एतत् अव्याकृताख्यं ब्रह्म 4साक्षाज्जायते4 । तद्द्वारा नामरूपवत् , अद्यतेऽत्ति च
भूतानि  इति अन्नशब्दनिर्दिष्टभोग्यभोक्तृरूपं च जायते इत्यर्थः । यद्यप्यस्मिन् मन्त्रे
सर्वज्ञत्वाद्यनुवादेन ब्रह्मशब्दिताव्यक्तादिहेतुत्वं विधीयत इति प्रतिभाति, तथाऽपि
तस्य पूर्वमन्त्रप्राप्तत्वेन विधेयत्वासम्भवात् अप्राप्तस्य सर्वज्ञत्वस्यैव विधेयत्वमिति द्रष्टव्यम् ।
"	ननु सर्वज्ञसर्वविच्छब्दयोरपौनरुक्त्याय सर्वज्ञशब्दस्य रूढिरभ्युपगन्तव्या । कृशानुरेताः"
सर्वज्ञः (अ.को. 1-1-33) इति निघण्टुपाठेन सर्वज्ञशब्दस्य उमापतौ रूढत्वात् । तस्मात्
सर्वविदो देवतान्तरान्निमित्तभूतात् , तपसा चीयते ब्रह्म इति पूर्वमन्त्रनिर्दिष्टमुपादानं
ब्रह्म अन्यदेव भवितुमर्हति । तस्मादेतद् ब्रह्म नामरूपमन्नं
च जायत इति च उपादानभूताद् ब्रह्मणो निमित्तभूतेश्वरस्य भेद एव प्रतीयत इति
चेन्न - यः सर्वज्ञः सर्ववित् यस्य ज्ञानमयं तपः इति, तपसोपचीयमानतया पूर्वमन्त्रनिर्दिष्टस्याक्षरब्रह्मण
एव सर्वज्ञत्वसर्ववित्त्वयोः प्रतीत्या तयोर्भेदासम्भवात् । निमित्तोपादानभेदविवक्षायामेकविज्ञानेन
सर्वविज्ञानासम्भवेन कस्मिन्नु भगवो विज्ञाते सर्वमिदं विज्ञातं भवति  (मुं.उ. 1-1-3)
इति प्रश्नप्रतिवचनत्वासम्भवेन प्रतिपिपादयिषित प्रधानार्थविरोध प्रसंगादित्यलमतिप्रसङ्गेन ।।
।। इति प्रथममुण्डकप्रथमखण्डप्रकाशिका ।।
1.2.1
मन्त्रेषु कर्माणि कवयो यान्यपश्यँस्तानि त्रेतायां  बहुधासन्ततानि ।
तान्याचरथ नियतं सत्यकामाः एष वः पन्थास्सुकृतस्य लोके ।। 1 ।।
B.1.2.1
"	प्र. - तदेतत् सत्यमिति । सत्यं - नित्यम् , उत्पत्तिविनाशादिषड्भाव- विकारशून्यम्"
इत्यर्थः । मन्त्रेषु कर्माणि कवयो यान्यपश्यन् इति । कवयः -
अतीन्द्रियार्थसाक्षात्कारसमर्था वेदेषु यानि - अग्निहोत्रादि कर्माणि दृष्टवन्तः ।
तानि त्रेतायां 1गार्हपत्यादि1 वैतानिकाग्निषु यावज्जीवं कर्तव्यतया अधिकारिमन्त्रफलभेदेन
बहुधा विहितानि । सत्यकामाः - स्वतस्सत्यं परं ब्रह्मैव कामयमानाः । फलाभि- सन्धिरहिताः
सन्त इत्यर्थः । तानि 1कर्माणि1 आचरथ, अनुतिष्ठत । कर्मणां ब्रह्मप्राप्तिहेतुत्वं ज्ञानद्वारेति
द्रष्टव्यम् । एष वः पन्थास्सुकृतस्य लोके । सुकृतस्य - स्वनुष्ठितस्य ब्रह्मज्ञानस्य
लोके फले मोक्षे साध्ये एष वः पन्था इत्यर्थः ।।
1.2.2
यदा लेलायते ह्यर्चिः समिद्धे हव्यवाहने । तदाऽऽज्यभागावन्तरेण1 आहुतीः
प्रतिपादयेच्छ्रद्धया हुतम् ।। 2 ।।
B.1.2.2
"	प्र. - एवं ब्रह्मविद्याङ्गतया फलाभिसन्धिरहित कर्मानुष्ठानं विधाय, फलाभिसन्धिपूर्वकस्य"
तु कर्मणः, अयथावदनुष्ठितस्य न प्रतिपदोक्तफलजनकत्वम् , प्रत्युत प्रत्यवायजनकत्वमेव,
यथावदनुष्ठितस्यापि  तस्य सत्यलोकपर्यन्त- फलकत्वमेव इत्याह - यदा लेलायते ह्यर्चिः
इत्यादिना । 1यदा1, इन्धनादिभिः दीपितेऽग्नौ, यस्मिन् काले ज्वाला चलति । तदा - तस्मिन्
काले आज्यभागयोः मध्ये आहुतीः प्रक्षिपेत् इत्यर्थः । श्रद्धया तत् सुहुतं भवेत् इत्यर्थः ।।
1.2.3
यस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।
अहुतमवैश्वदेवं अविधिना हुतमासप्तमान्1 तस्य लोकान् हिनस्ति ।। 3 ।।
B.1.2.3
"	प्र. - यस्याग्निहोत्रमिति । दर्शाख्यपूर्णमासाख्येष्टयननुष्ठाने 1नवान्नस्वी- कारार्थ1शरत्कालकर्तव्याग्रयणाख्येष्टिविशेषा2ननुष्ठाने2,अतिथिसत्कारौपासनहोमवैश्व-देवाननुष्ठाने,"
श्रद्धावैधुर्ये, यथाशास्त्रम् अननुष्ठाने च, अनुष्ठितमप्यग्निहोत्रकर्म तस्य सुकृतफलं
सर्वं सप्तपुरुषपर्यन्तं नाशयति इत्यर्थः । यद्यपि अग्निहोत्रस्य न दर्शपूर्णमासादिकम्
अङ्गम् ; तेषां पृथक्फलसत्त्वात् - तथाऽपि नित्यनैमित्तिकं सकलं कर्मानुष्ठेयम् इत्यत्र
तात्पर्यम् । अत एव भगवता भाष्यकृता, श्रुतिस्मृतिचोदितेषु कर्मसु एकतरकर्मवैधुर्येऽपि
इतरेषामनुष्ठितानामपि निष्फलत्वम् , अयथानुष्ठितस्याननुष्ठितसमत्वं चाभिधाय इति मन्त्रार्थो विवृतः ।।
1.2.4
काळी कराळी च मनोजवा च सुलोहिता या च सुधूम्रवर्णा ।
स्फुलिङ्गिनी  विश्वरूपी च देवी लेलायमाना इति सप्त जिह्वाः ।। 4 ।।
B.1.2.4
"	प्र. - काली कराली चेति देवीत्येतत् 1विश्वरुच्याः1 विशेषणम् । इति लेलायमानाः सप्त"
जिह्वाः इत्यन्वयः ।। 4 ।।
1.2.5
एतेषु यश्चरते भ्राजमानेषु यथाकालं चाहुतयो ह्याददायन् ।
तं नयन्त्येताः सूर्यस्य रश्मयो यत्र देवानां पतिरेकोऽधिवासः ।। 5 ।।
B.1.2.5
"	प्र. - एतेषु यश्चरते इति । एतेषु - दीप्यमानेषु अग्निजिह्वाभेदेषु विहितकालानतिलङ्घनेन"
होमद्रव्यं गृहीत्वा योऽग्निहोत्रादि कर्माऽऽचरति । अधिवसति इति अधिवासः । यस्मिन्
सत्यलोके देवानां पतिरसमानो हिरण्यगर्भ आस्ते, तत्र ताः आहुतयः सूर्यस्य रश्मयो भूत्वा
तं - यजमानम् प्रापयन्ति इत्यर्थः ।। 5 ।।
1.2.6
एह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।
प्रियां वाचमभिवदन्त्योऽर्चयन्त्यः एष वः पुण्यः सुकृतो ब्रह्मलोकः ।। 6 ।।
B.1.2.6
"	प्र. - एह्येहीति सूर्यस्य रश्मिसम्पृक्ताः, अत एव सुवर्चसः आहुतयः तं यजमानमर्चयन्त्यः,"
सुकृतसाध्यः पावन एष चतुर्मुखलोको वः भवदीयः - भवत्स्वामिकः 1इतीदृशी1 प्रियां वाचं
वर्तमानाः । वयमेव कृतार्था इत्यभिमन्यन्ति बालाः । बालाः अज्ञानिनः, वयमेव कृतार्था
इत्यभिमानं कुर्वन्ति । यत् कर्मिणो न प्रवेदयन्ति रागात् । कर्मफलस्वर्गादिरागात् कर्मठाः
तत्त्वं यतो न जानन्ति, तेनाऽऽतुराः क्षीणलोकाश्च्यवन्ते । तेन तत्त्वज्ञानाभावादेव
हेतोः क्षीणे पुण्ये मर्त्यलोकं  विशन्ति (भ.गी. 9-21) इत्यर्थः ।।
1.2.10
इष्टापूर्त मन्यमाना वरिष्ठं नान्यच्छ्रेयो वेदयन्ते प्रमूढाः ।
नाकस्य पृष्ठे ते सुकृतेऽनुभूत्वा इमं लोकं हीनतरं 1वा विशन्ति1 ।। 10 ।।
B.1.2.10
"	प्र. - इष्टापूर्त मन्यमाना वरिष्ठमिति । इष्टं यागादि । पूर्तं खातादि । एतदेव अखिलपुरुषार्थसाधनं"
मन्यमानाः । नान्यच्छ्रेयो वेदयन्ते प्रमूढाः । श्रेयोन्तरं न जानन्ति इत्यर्थः । नाकस्य
पृष्ठे इति । ते सुकृते - सुकृतसाध्ये
स्वर्गलोकाद्यूर्ध्वलोके कर्मफलम् अनुभूय इमं लोकं - मनुष्यलोकम् , ततो हीनतरं वा -
नरकादिलक्षणं विशन्ति ।।
1.2.11
तपः श्रद्धे ये ह्युपवसन्त्यरण्ये शान्ता विद्वांसो भैक्षचर्या चरन्तः ।
सूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ।। 11 ।।
B.1.2.11
"	प्र. - तपःश्रद्धे इति । ये - संन्यासिनः कृतश्रवणमननाः वने स्थित्वा उपरतकरणग्रामाः"
तपश्शब्दितं ब्रह्म च तदादरातिशयरूपश्रद्धां च 1सेवन्ते1 ; ते विधूतपापाः सूर्यमण्डलं
भित्त्वा - सहस्रस्थूणे विमिते दृढ उग्रे यत्र देवानामधिदेव आस्ते (जै.ब्रा. 3-3-84)
इति पर्यङ्कविद्यायुक्तः हेयप्रत्यनीकः, सदैकरूपाय (वि.पु. 1-2-1) इति प्रमाणप्रतिपन्ननित्यविग्रहयुक्तो
यत्राऽऽस्ते तत्र यान्ति इत्यर्थः । ये चेमेऽरण्ये श्रद्धा तप इत्युपासते (छां.उ. 5-10-1)
इत्यत्र तपश्शब्देन ब्रह्मोच्यते । बृहदारण्यके, श्रद्धां सत्यमुपासत  (बृ.उ. 8-2-15)
इति तपश्शब्दस्थाने सत्यशब्दप्रयोगात् ; सत्यशब्दस्य ब्रह्मपरत्वात् इति व्यासार्यै-
रुक्तत्वात् तपश्श्रद्धे इत्यत्र तपश्शब्दो ब्रह्मपरः ।।
1.2.12
परीक्ष्य लोकान् कर्मचितान् ब्राह्मणो निर्वेदमायात् नास्त्यकृतः कृतेन ।
तद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ।। 12 ।।
1.2.13
तस्मै स विद्वानुपसन्नाय सम्यक् प्रशान्तचित्ताय शमान्विताय ।
येनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ।। 13 ।।
B.1.2.13
"	प्र. - विरक्तस्य परब्रह्मप्राप्तिसाधनज्ञानेच्छो1र्गुरूपसदनं1 विधीयते - परीक्ष्य"
लोकान् कर्मचितानिति । अस्मिन् वाक्ये न्यायसिद्धार्थानुवादेन गुरूप- सत्तिर्विधीयते
। कर्मचितान् - कर्मसञ्चितान् कर्मसम्पाद्यान् लोकान् परीक्ष्य - मीमांसान्यायैर्निरूप्य
ब्राह्मणः अधीतसाङ्गसशिरस्कवेदः । य इत्यध्याहार्यम् , स इत्युत्तरत्र श्रणात् । अकृतः
- नित्यः । अत्र पुरुषो विशेष्यः, लिङ्गवशात् ; अक्षरं पुरुषम् इत्यनन्तरोक्तेश्च ।
कृतेन - कर्मणा । नास्ति - न सिध्यति - न लभ्यते । इतिकरणं द्रष्टव्यम् । इति यो निर्वेदमायात्
, सः तद्विज्ञानार्थं गुरुमेवाभिगच्छेत् । एवकारेण नियमविधित्वमवगम्यते । समित्पाणिः
- अरिक्तपाणिः । रिक्तपाणिस्तु नोपेयात् राजानं दैवतं गुरुम्  इति हि स्मर्यते । श्रोत्रियं
- श्रुतवेदान्तम् । ब्रह्मनिष्ठम् - ब्रह्मसाक्षात्कारवन्तम् । श्रुतवेदान्तोऽपि रुचिभेदादब्रह्मनिष्ठो
नोपगन्तव्य इति भावः । अभिगच्छेदित्यन्वयः ।
"	शमः - बाह्येन्द्रियनियमनरूपः, प्रशान्तचित्ताय इत्यन्तःकरणनियमन- स्योक्ततया पारिशेष्यात्"
। एतेन श्रवणोपयुक्तमवधानं विवक्षितम् ; न तु उपासनोपयुक्तात्यन्तेन्द्रियजयादिः  तस्मै
स विद्वान् प्रोवाच इत्यन्वयः । येन इति निर्देशः विज्ञानाभिप्रायः । तद्विज्ञानार्थम्
इति हि प्रकृतम् । सामान्यतः कारणाभिप्रायो वा । लिङ्गव्यत्ययो वा । अक्षरं - स्वरूपेणाविकारम्
। सत्यं -  गुणतोऽप्यविकारम् आभ्यामचिज्जीवव्यावृत्तिः । तां ब्रह्मविद्यां प्रोवाच
प्रब्रूयादित्यर्थः इति वेदान्तसारे व्याख्यातम् ।।
"	एतच्छ्रुत्यर्थ हृदि निधाय भगवता बादरायणेन शास्त्रारम्भे, अथातो ब्रह्मजिज्ञासा  (ब्र.सू. 1-1-1)"
इति सूत्रितम् । तस्य चायमर्थः - अथ षोडशलक्षणकर्मविचारानन्तरम् । अतः कर्मणामल्पास्थिरफलत्वाधिगमसहितानन्त-
स्थिरफलापातप्रतीतेर्हेतोः ब्रह्मजिज्ञासा ब्रह्मविचारः कर्तव्य इति । कर्मविचारे सति,
अक्षय्यं ह वै चातुर्मास्ययाजिनः सुकृतं भवति  (आप.श्रौ.सू. 8-1-1) इत्यादिभि- रक्षय्यफलकत्वेन
श्रुतानामपि चातुर्मास्यादीनाम् , प्रत्यब्दं चातुर्मास्यैर्यजेत इत्यादिभिरा- वृत्तिविधानात्
, अतोऽपि बहुवित्तव्यससाध्याश्वमेधविश्वजिदादीनामननुष्ठान लक्षणा- प्रामाण्यप्रसङ्गाच्च
चातुर्मास्यादीनामक्षय्यफलत्वमापेक्षिकमिति निश्चित्य, अनन्तस्थिर- फलरूपं ब्रह्म च
वेदान्तवाक्यैरापाततोऽवगत्य, तन्निर्णयाय ब्रह्मविचारे पुरुषः प्रवर्तत इति पर्यवसितोऽर्थः ।
"	ननु कर्मविचारे सति आवृत्तिविधानादिभिः कर्मणामल्पास्थिरफलत्वं प्रतीयतां नाम । वेदान्तवाक्यैरनन्तस्थिरफलं"
ब्रह्म कथं प्रतीयताम् , सिद्धे ब्रह्मणि व्युत्पत्तिविरहात् । व्यवहाराधीनत्वादाद्यव्युत्पत्तिग्रहस्य
। व्यवहारस्य च कार्यान्वित एव सम्भवात् । तथा हि - गामानय  इति वाक्यश्रवणानन्तरं गवानयने
प्रवृत्तं प्रयोज्यमुपलभ्य बालो व्युत्पित्सुः इयं गवानयनप्रवृत्तिः गवानयनकार्यताज्ञानसाध्या
गवानयनप्रवृत्तित्वात् मदीयगवानयनप्रवृत्तिवदिति तदीयकार्यताज्ञानमनुमाय, तस्य च ज्ञानस्य
शब्दान्वव्यतिरेकानुविधायितया शब्दजन्यतां निश्चिनोति । ततश्च प्राथमिकव्युत्पत्तिग्रहे
शब्दस्य कार्यताज्ञानजनकत्वनिश्चयात् तदुपजीविद्वितीयादि- व्युत्पत्तिग्रहोऽपि 1कार्यविषयकः1
एवेति कार्यानन्विते सिद्धार्थे व्युत्पत्तिग्रहा- सम्भवात् अव्युत्पन्नस्य शब्दस्यार्थप्रत्यायकत्वाभावात्
, अनन्तस्थिरफलापात प्रतीत्यसम्भवात् ब्रह्मविचारो नारभ्य इति पूर्वःपक्षः । अम्बातातादिभिः
चन्द्रादीन् अङ्गुल्या निर्दिश्य, अयं चन्द्रः, अयं गौः इत्यादिशब्देषु बहुशः प्रयुक्तेषु
भूयः सहचारदर्शीबालः शब्दप्रयोगे तदर्थबुध्युत्पत्तिं स्वात्मनो दृष्ट्वा तयोः कंचिदौत्पत्तिकं
सम्बन्धं निश्चिनोति ।  स एव शक्तिरिति गीयते । ततश्च सिद्धार्थेऽपि व्युत्पत्ति- ग्रहसम्भवात्
, तान्त्रिकान्तरोपदर्शितमार्गैश्च सिद्धार्थे व्युत्पत्तिग्रहसम्भवा अनन्तस्थिर- फलापातप्रतीतिसम्भवाद्
ब्रह्मविचार  आरम्भणीय इति तत्र सिद्धान्तः कृतः ।।
।। इति प्रथममुण्डके द्वितीयखण्डःप्रकाशिका ।।
2.1.1
यथा सुदीप्तात् पावकाद् विस्फुलिङ्गाः सहस्रशः प्रभवन्ते सरूपाः ।
तथाऽक्षरात् विविधाः सोम्य ! भावाः प्रजायन्ते तत्र चैवापियन्ति ।। 1 ।।
B.2.1.1
"	प्र. - तदेतत् सत्यम् पूर्ववत् । यथा सुदीप्तात् पावकादिति । अयोगोलकादिगतात् हन्यमानाद्वा"
वेश्मादिषु सुदीप्ताद्वा पावकादनेकशः सरूपाः विस्फुलिङ्गाः यथोत्पद्यन्ते । एवमेव सूक्ष्म1चिदचिच्छरीराद्ब्रह्मणः1
तत्सरूपाः - नानाविधस्थूलचिद2चिद्रूपाः, भवन्तीति2 भावाः - कार्यवर्गाः उत्पद्यन्ते
। तत्रैव लीयन्ते च ।।
2.1.2
दिव्यो ह्यमूर्तः पुरुषः स बाह्याभ्यन्तरो ह्यजः ।
अप्राणो ह्यमनाः शुभ्रो ह्यक्षरात् परतः परः ।। 2 ।।
B.2.1.2
"	प्र. - दिव्यो ह्यमूर्तः पुरुष इति । वृक्ष इव स्तब्धो दिवि तिष्ठत्येकः इति द्युसम्बन्धित्वेन,"
तदपाणिपादम् इति वा, नित्यं विभुम् इति वाऽमूर्तत्वेन, तेनेदं पूर्णं पुरुषेण सर्वम्
इति बाह्याभ्यन्तरसर्ववस्त्वात्मतया, अचक्षुश्श्रोत्रम् इत्यनिन्द्रियत्वेन प्राणमनश्शून्यतया,
येनाक्षरं पुरुषं वेद सत्यम् इति विकाररूपदोषशून्यतया च दिव्यादिशूभ्रपर्यन्तशब्दितश्च
यः, सः अव्याकृतादक्षरात् यः परः 1समष्टिपुरुषः1 तस्मादपि कारणत्वेन पर इत्यर्थः । प्रधानपुरुष-
योस्तज्जन्यत्वादिति भावः ।
अक्षरात्परत इत्यत्र अक्षरशब्दः, अश्नुत इति वा, न क्षरतीति वा व्युत्त्यत्त्या स्वविकारव्यापके
नामान्तराभिलापयोग्यक्षरणाभाववति  अव्याकृते वर्तते ; न तु भूतयोन्यक्षरे । भूतयोन्यक्षरस्य
सबाह्याभ्यन्तर  इत्यत्र तच्छब्दनिर्दिष्टस्य तस्मादेव परत्वासम्भवात् । न हि तस्यैव
ततः परतः परत्वं संभवति ; विरोधात् । न च - अक्षरात्परत  इति पञ्चम्योः सामानाधिकरण्यमेवास्तु,
ततश्च स्वविकारापेक्षया परभूतादव्याकृतात् अक्षरात् पर इत्येवास्तु ; न तु अव्याकृताक्षरात्परभूतात्
स मष्टिपुरुषात् पर इति - वाच्यम् । परशब्दस्य प्रतियोगिसापेक्षत्वेन अक्षरशब्दस्य परत्वावधिसमर्पकत्वस्यैव
युक्तत्वात् । न हि देवदत्तादुत्पन्नाद्भयम् इत्यत्र पञ्चम्योः सामानाधिकरण्यप्रतीतिः
अस्ति । अतो यथोक्त एवार्थः ।।
2.1.3
एतस्माज्जायते प्राणो मनः सर्वेन्द्रियाणि च ।
खं वायुर्ज्योतिरापः पृथिवी विश्वस्य धारिणी ।। 3 ।।
B.2.1.3
"	प्र. - विश्वसृष्टिमेव प्रपञ्चयति - एतस्मात् जायते इति । खम् - आकाशः । ज्योतिः -"
तेजः । विश्वस्य - कृत्स्नस्य धारिणी । एतत् पृथ्वीविशेषणम् । इदं हि वाक्यं प्राणपादे
वियत्पादे च विचिन्तितम् । प्राणपादे, असद्बा इदमग्र आसीत् । तदाहुः किं तदासीदिति ।
ऋषयो वाव तेऽग्रे - 1सदासीत्1 । के ते ऋषयः इति । प्राणा वाव ऋषयः  (शत.ब्रा. 6-1-1)
इति जगदुत्पत्तेः प्राक् प्राणशब्दितानाम् इन्द्रियाणां सद्भावश्रवणात् प्राणोत्पत्तिवादिश्रुतयो
जीवोत्पत्तिवादिश्रुतिवत् अन्यथा नेया इति तथा प्राणाः (ब्र,सू. 2-4-1) इति पूर्वपक्षे
प्राप्ते, तथा प्राणाः - वियदादिवत् प्राणशब्दवाच्यान् इन्द्रियाण्यपि उत्पद्यन्त एव
। सदेव सोम्येदमग्र आसीत् (छां.उ. 6-2-1) 1इत्यादिषु1 प्राक् सृष्टेः एकत्वावधारणात्
, एतस्माज्जायते प्राणो मनः सर्वेन्द्रियाणि च इति इन्द्रियाणा- माहत्योत्पत्तिश्रवणाच्चोत्पद्यन्त
एव । न च इन्द्रियोत्पत्तिवादो 2जीवोत्पत्तिवादवत्2 अन्यथा नेयः ; बाधकाभावात् । प्राणा
वाव ऋषयः इत्यत्र प्राणशब्दस्य 3सार्वज्ञ3 वाचिऋषिशब्द4समानाधिकरणतया4परमात्मवाचित्वेन
इन्द्रियवाचित्वाभावात् । कथं
तर्ह्येकस्मिन् परमात्मनि, प्राणा वाव ऋषय इति वहुवचनोपपत्तिरिति चेत् - तत्राऽऽह-गौण्यसम्भवात्
तत्प्राक्छ्रुतेश्च । (ब्र.सू. 2-4-2) बहुवचनश्रुतिर्गौणी । तत्र बहुत्वासम्भवात् ;
परमात्मन एव सृष्टेः प्रागवस्थान 5श्रुतेः5, तस्यैव प्राणशब्देन प्रतिपादनीयत्वात् ।
तत्पूर्वकत्वाद्वाचः । (ब्र.सू. 2-4-3) वागिन्द्रियस्य वागिन्द्रिय- कार्याभिलपनकर्मभूतनामवाच्यवियदादिसृष्टिपूर्वकत्वात्
प्रलये वागिन्द्रियादिकार्य- शब्दाभिलापादिप्रयोजनाभावात् न प्रलये तेषाम् 6अवस्थितिः6 इति स्थितम् ।
"	तथा  तत्रैव  पादे - आनीदवातं  स्वधया  तदेकम् (तै.ब्रा. 2-8-9, ऋ.सं. 5-29-2) इति"
महाप्रलयसमये प्राणकार्य - अननश्रवणात् , 7एतस्माज्जायते प्राणः  इति मुख्य7प्राणोत्पत्तिवादो
जीवोत्पत्तिवादवन्नेतव्य इति शङ्कायाम् - श्रेष्ठश्च । (ब्र.सू. 2-4-7) श्रेष्ठप्राणोऽपि
इन्द्रियवत् उत्पद्यते । आनीदवातम् इति परब्रह्मणः अननम् - विद्यमानत्वमुच्यते ; न मुख्यप्राणस्य
; अवातमिति वायुमात्रसत्तायाः तत्रैव प्रतिषिद्धत्वादिति स्थितम् ।
"	तथा वियत्पादे - वायोरग्निः । अग्नेरापः । अद्भ्यः पृथिवी  (तै.आन. 1) इत्यादौ वायुरूपाद्ब्रह्मणोऽग्निसृष्टिः"
- उत केवलवायोरेवेति विशये, तेजोऽतस्तथा ह्याह  (ब्र.सू. 2-3-10) अतः केवलवायोरेव तेज
उत्पद्यते । वायोरग्निः, इति हि श्रुतिराह । आपः (ब्र.सू. 2-3-11) आपस्तेजस एवोत्पद्यन्ते
। अग्नेराप  इति हि श्रुतिराह । पृथिवी ।  पृथिवी अद्भयः एवोत्पद्यते । अद्भ्यः पृथिवी,
ता अन्नमसृजन्त  (छां.उ. 6-2-4) इति हि श्रुतिराह । ननु कथमन्नशब्देन पृथिवी अधिधीयते
? तत्राह - अधिकाररूपशब्दान्तरेभ्यः । (ब्र.सू. 2-3-13) महाभूत- सृष्ट्यधिकारात् पृथिव्येवान्नकारणभूता
अन्नशब्देन उपचारात् उच्यते । तथा यदग्नेः रोहितं रूपं तेजसस्तद्रूपम् , यच्छुक्लं तदपाम्
, यत्  कृष्णं  तदन्नस्य (छां.उ. 6-4-1) इति कृष्णरूपस्यान्नसम्बन्धितया कीर्तनात् न
मुख्यमन्नम् अन्नशब्देनोच्यते ; अपि तु पृथिव्येव । तैत्तिरीयके - अद्भ्यः पृथिवी इति
पृथिवीवाचकविस्पष्टशब्दान्तरश्रवणाच्च अन्नशब्देन पृथिव्येवोच्यते । ततश्च केवलवाय्वादेरेवाग्न्याद्युत्पत्तिः ; न तु
तच्छरीरकब्रह्मण इति पूर्वपक्षे प्राप्ते -
"	तदभिध्यानादेव तु तल्लिङ्गात् सः (ब्र.सू.2-3-14) तु - शब्दः पक्षव्यावर्तकः । वाय्वग्न्यादिशब्दैः"
सः परमात्मैवाभिधीयते तत्तेज एक्षत, (छां.उ.6-2-3) ता आप एक्षन्त (छां.उ.6-2-4) इ
ति 1तत्तत्कार्य1सृष्टिसंकल्प- लक्षणाभिध्यानरूपात् परमात्मलिङ्गात् । अचेतने तेज आदौ ईक्षणासम्भवात्
। विपर्ययेण तु क्रमोऽत उपपद्यते च ( ब्र.सू.2-3-15) । तु - 2शब्दोऽवधारणे2 । एतस्माज्जायते
प्राणो मनः सर्वेन्द्रियाणि च, खं वायुज्यतिर्राप पृथिवी विश्वस्य धारिणी इत्येवं सर्वेषां
भूतानां परब्रह्मानन्तर्यरूपः वायोरग्निः, अग्नेरापः इत्युक्त क्रमविपर्ययेण श्रूयमाणो
यः क्रमः, स वाय्वादिशरीरकपरमामोपादानकत्व एवोपपद्यते ; न तु केवल वाय्वाद्युपादानकत्वे
इत्यर्थः । अन्तरा विज्ञानमनसी क्रमेण तल्लिङ्गादिति चेन्नाविशेषात् । (ब्र.सू.2-3-16)
। विज्ञानसाधनत्वात् इन्द्रियाणि विज्ञानमित्युच्यन्ते ।  ननु एतस्माज्जायत इति वाक्यं
प्राणादीनां सर्वेषामव्यवहितब्रह्मोपादानकत्वं प्रतिपादयितुं न प्रवृत्तम् ; किन्तु
प्राणोत्पत्त्यनन्तरं मनसश्च सर्वेन्द्रियाणां चोत्पत्तिः ; तत आकाशादिभूतानामुत्पत्तिः
इतीन्द्रियाणां मनसश्च प्राणभूतान्तरालसृष्टत्वप्रतिपादनार्थं प्रवृत्तम् । 1श्रुत्यन्तरसिद्ध1
महाभूतसृष्टिक्रमप्रत्यभिज्ञानरूपाल्लिङ्गात् । इति चेत् ; न - अविशेषात् । अविशेषेण
प्राणादीनां सर्वेषां ब्रह्मानन्तर्यरूपक्रमप्रतीतेस्तत्परित्यागे कारणाभावात् । 2न2
तु वाय्वादिशरीरकब्रह्मणोऽग्याद्युत्पत्तौ वाय्वादिशब्दानां तच्छरीरकब्रह्मणिलक्षणा
स्यात् तत्राह - चराचरव्यपाश्रयस्तु स्यात् तद्व्यपदेशो भाक्तस्तद्भावभावित्वात् । (ब्र.सू.2-3-17)
तु शब्दः शङ्कानिवृत्त्यर्थः । चराचरव्यपाश्रयो 3देवमनुष्यादिशब्द3व्यपदेशो भाक्तः ।
वाच्यैकदेशे भज्यत इत्यर्थः । 4भक्त्या4 प्रयुक्तो भाक्तः । भक्तिः - भङ्गः । विशिष्टवाची
शब्दोविशेषणमात्रे 5भङ्क्त्वा5 युज्यते । वाच्यैकदेशे प्रयोगात् भज्यत इत्यर्थः । वचसां
वाच्यमुत्तमम् (जित.स्तो - 7इत्यादि प्रमाणानुसारात् सर्वेषां चराचरशब्दानां विशिष्टं
ब्रह्मैवार्थः । विशेषणमात्र
प्रयोगस्तु अमुख्यः । ततश्च वाय्वादिशब्दैः ब्रह्माभिधानं मुख्यमेव । यद्वा अभाक्त इतच्छेदः
। चराचरवाचिशब्दैः ब्रह्मव्यपदेशः अभाक्तः मुख्य इति यावत् । शरीरवाचिशब्दानां
शरीरिपर्यन्तत्वादिति 6स्थितम्6 ।। प्रकृतमनुसरामः ।।।
2.1.4
अग्निर्मूर्धा चक्षुषी चन्द्रसूर्यौदिशः श्रोत्रे वाग्विवृताश्च वेदाः ।
वायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ।। 4 ।।
B.2.1.4
"	प्र. - अग्निर्मूर्धा चक्षुषी चन्द्रसूर्याविति । अमुं मन्त्रं प्रस्तुत्य, स्मर्यमाणमनुमानं"
स्यादिति (ब्र.सू.1-2-26) इत्यत्र अग्निरिह द्युलोकः । असौ वै लोकोऽग्निः इति श्रुतेः
। स्मरन्ति च मुनयः, द्यौ मूर्धानं यस्य विप्रा वदन्ति खं वै नाभिं चन्द्रसूर्यौ च नेत्रे
। दिशः श्रोत्रे विद्धि पादौ क्षितिं च सोऽचिन्त्यात्मा सर्वभूतप्रणेता इति भाषितम्
। वाग्विवृताः वागिन्द्रियव्यापाराः त एव वेदाः । वायुः प्राणः । महावायुरेव देहधारकः
प्राणः । 1हृदयं विश्वमस्य - जगत् सर्वमस्य देहान्तर्वर्तिहृदयाख्यमांसविशेषः । पद्भ्यां
पृथिवी । पादावेव पृथिवीत्यर्थः । प्रकृत्यादिभ्य उपसंख्यानम् (वा. 1466) इति तृतीया
। सर्वभूतानां तच्छरीरत्वात् सर्वेषाम् अन्तरात्मा इत्यर्थः ।
2.1.5
तस्मादग्निः समिधो यस्य सूर्यः सोमात्  पर्जन्य ओषधयः पृथिव्याम् ।
पुमान् रेतः सिञ्चति योषितायां बह्वीः प्रजाः पुरुषात् संप्रसूताः ।। 5 ।।
B.2.1.5
"	प्र. - तस्मादग्निः समिधो यस्य सूर्यः इति । तस्मात् अक्षरात् अग्निर्मूर्धा इत्यत्र"
अग्निशब्दनिर्दिष्टो द्युलोकः । यस्य अग्नेः सूर्यः समिधः इन्धनानि । असौ वै लोकोऽग्निर्गौतम
। तस्यादित्य एव समित् (छा.उ.5-4-1) इति पञ्चाग्निविद्यायां श्रवणात् । सोमात् पर्जन्य
ओषधयः पृथिव्याम् । अतो हि द्युलोकाग्नेर्निष्पन्नात् सोमात् पर्जन्यो द्वितीयोऽग्निः
सम्भवति । तस्मात् पर्जन्यात् ओषधयः पृथिव्यामग्नौ सम्भवन्ति । पुमान् रेतः सिञ्चति
योषितायाम् । ओषधीभ्यः पुरुषाग्नौ हुताभ्य उपादानभूताभ्यः पुरुषरूपोऽग्निः योषिद्रूपाग्नौ
रेतस्सेकं करोति । बह्वीः प्रजाः पुरुषात् संप्रसूताः । एवं पञ्चाग्निविद्योक्तक्रमेण
बह्व्यः प्रजाः परस्मात् पुरुषात् सम्प्रसूताः ।।
2.1.6
तस्मादृचस्साम यजूंषि दीक्षा यज्ञाश्च सर्वे क्रतवो दक्षिणाश्च ।
संवत्सरश्च यजमानश्च लोकाः सोमो यत्र पवते यत्र सूर्यः ।। 6 ।।
B.2.1.6
"	प्र. - तस्मादृचः सामेति । तस्मात् - अक्षरपुरुषात् ऋग्यजुस्सामवेदाः, दीक्षाः, अग्निहोत्राद्या"
यज्ञाः, सोमविकाराः क्रतवश्च, दक्षिणाश्च, संवत्सराद्याः कालाः, यजमानः, कर्मफलभूताः
स्वर्गाद्या लोकाश्चोत्पन्ना इत्यर्थः । लोकान् विशिनष्टि - सोमो यत्र पवते यत्र सूर्यः
। ये लोकाश्चन्द्रसूर्यकिरणपूता भवन्ति इत्यर्थः ।।
2.1.7
तस्माच्च देवा बहुधा सम्प्रसूताः साध्या मनुष्याः पशवो वयांसि ।
प्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ।। 7 ।।
B.2.1.7
"	प्र. - तस्माच्च देवाः इति । बहुधा - कर्मज आजानजादिभेदाद् बहुधा इत्यर्थः । वयांसि"
पक्षिणः । यवः - दीर्घशूकधान्यविशेषः । व्रीहियवशब्दौ धान्यमात्रोपलक्षकौ । तपः - कृच्छ्रादिलक्षणम्
। श्रद्धा - आस्तिक्यबुद्धिः ।
सत्यं - सत्यवचनम् । ब्रह्मचर्यं - स्त्रीसङ्गादिराहित्यम् । विधीयत इति विधिः - नित्यनैमित्तिकादिः ।।
2.1.8
सप्त प्राणाः प्रभवन्ति तस्मात् सप्तार्चिषः समिधः सप्त 2होमाः ।
सप्त इमे लोका येषु चरन्ति प्राणा गुहाशया निहिताः सप्त सप्त ।। 8 ।।
B.2.1.8
"	प्र. - सप्तप्राणाः प्रभवन्तीति तस्मात् - अक्षरात् 1शीर्षण्याः1 चक्षुश्श्रोत्रनासिकारन्ध्रयुग्मास्य"
संचारीणि सप्तेन्द्रियाण्युत्पद्यन्ते । 2तथा सप्तार्चिषः2 समिधः सप्त जिह्वाः । गार्हपत्त्याद्या
अग्नयः, इन्धनानि, कालीप्रभृतयः सप्त जिह्वाश्च प्रभवन्ति इति पूर्वेणान्वयः । किं च
इमे सप्तापि लोका उत्पन्नाः, येषु लोकेषु हृदयगुहासु सुषुप्तिवेलायाः शयानाः सप्त प्राणाश्चक्षुरादिगोलकप्रदेशेषु
धात्रा निहितास्सन्तश्चरन्ति इत्यर्थः । सप्त सप्त इति वीप्सा पुरुषभेदाभिप्राया ।।
2.1.9
अतः समुद्रा गिरयश्च सर्वेऽस्मात् स्यन्दन्ते सिन्धवः सर्वरूपाः ।
अतश्च सर्वा ओषधयो रसश्च येनैष भूतैः तिष्ठते ह्यन्तरात्मा ।। 9 ।।
B.2.1.9
"	प्र. - अतः समुद्रा गिरयश्च सर्वे इत्यादि । सर्वरूपाः - बहुरूपाः सिन्धवः गङ्गाद्याः"
सरित इत्यर्थः । ननु पृथिव्या एव ओषधयो जायमाना दृश्यन्ते ; इक्ष्वादिभ्यो रसा जायमाना
दृश्यन्ते ; कथमक्षरात् 1सर्वं1 जायत इत्युच्यत इत्याशङ्क्याह - येनैष भूतैः तिष्ठते
ह्यन्तरात्मेति । येन - यस्मात्कारणात् एषः - अक्षरपुरुषः सर्वैः भूतैः परिवृतः सन्
तदन्तरात्मतया वर्तते, तस्मात् पृथिव्यादिभ्यो जायमाना अपि अक्षरात् ब्रह्मणो जाता इति
शक्यते वक्तुमिति भावः ।।
2.1.10
पुरुष एवेदं विश्वं कर्म तपो ब्रह्म परामृतम् ।
एतद्यो वेद निहितं गुहायां सोऽविद्याग्रन्थिं विकिरतीह सोम्य ।। 10 ।।
B.2.1.10
"	प्र. - पुरुष एवेदं विश्वमिति । यस्मादसौ सर्वभूतान्तरात्मा, तस्मात् सर्वमिदं पुरुषोपादानकत्त्वात्"
पुरुष एव । तस्मात् तद्विज्ञाने सर्वस्यापि ज्ञानमुपपद्यत इति भावः । कर्म तपो ब्रह्म
परामृतमिति । तस्य जगत्सृष्ट्यनुकूलः कर्मशब्दितः व्यापारः स्रष्टव्यालोचनात्मक 1एव1
। एकोव्यापी सदा शुद्धो निर्गुणः प्रकृतेः परः (वि.पु. 2-14-29) इति 2ब्रह्म2शब्दितप्रकृतिपरभूतमुक्तात्मनाम्
अमृतवत् परमानन्दतया भोग्यभूतं ब्रह्माप्यक्षरपुरुष एव इत्यर्थः । एतद्यो वेदेति हे
सोम्य ! सोमार्ह ! 3हृदयगुहावर्ति एतत्3 अक्षरं ब्रह्म इह - लोके यो वेद स ग्रन्थिवद्दुर्मोचामविद्यां
विकिरति निरस्यति । कॄ विक्षेपे (पा.धा. 1410) इति धातुः ।।
।। इति द्वितीयमुण्डके प्रथमखण्डप्रकाशिका ।।
2.2.1
आविः संनिहितं गुहाचरं नाम महत् पदम् अत्रैतत् समर्पितम् । एजत्
प्राणन्निमिषच्च यत् एतज्जानथ सदसद्वरेण्यं परं विज्ञानात् यद् वरिष्ठं प्रजानाम् ।। 1 ।।
B.2.2.1
"	प्र. - आविः संनिहितं गुहाचरं नाम महत् पदमिति । आविः इत्यव्ययम् । योगिनामपरोक्षम्"
। संनिहितं गुहाचरम् - हृदयगुहावर्तितया सन्निहितम् । नाम - दुर्विज्ञेयस्वरूपतया प्रसिद्धम्
। सर्वतो महत् । पदं प्राप्यभूतमित्यर्थः । अत्रैतत्समर्पितम् एजत् प्राणन्निमिषच्च
यत् । एजत् कम्पमानं जाग्रदिति यावत् । प्राणत् प्राणभृत् । निमिषत् सुप्तम् । जाग्रत्सुप्तादिभेदभिन्नं
प्राणिजातमत्र अक्षरपुरुषे अर्पितमित्यर्थः । एतज्जानथेति । सदसद्वरेण्यम् । स्थूलसूक्ष्मवस्तुभिराधारत्वेन
प्रार्थनीयम् । आधारभूतमिति यावत् । तादृशम् एतत् 1अक्षरम्1 । परं विज्ञानाद्यद्वरिष्ठं
प्रजानाम् । यो विज्ञाने तिष्ठन् (बृ.उ. 5-7-26) इति श्रुतेः विज्ञानशब्दो जीवपरः ।
विज्ञानात्परं जीवाधिकं प्रजानामुपायोपेयत्वेनात्यन्त- वरणीयम् अत्यन्तप्रार्थनीयम् इत्यर्थः ।।
2.2.2
यदर्चिमत् यदणुभ्योऽणु यस्मिन् लोका - निहिता लोकिनश्च ।
तदेतदक्षरं ब्रह्म स प्राणस्तदु वाङ्मनः ।
तदेतत् सत्यं तदमृतं तद् वेद्धव्यं सोम्य विद्धि ।। 2 ।।
B.2.2.2
"	प्र. - यदर्चिमत् यदणुभ्योऽणु चेति । 1यदर्चिमत्1 । अर्चिःशब्दितदीप्तिमत्त्वं विग्रहद्वारा"
द्रष्टव्यम् । अणुभ्यः - अपि श्यामाकादिभ्यः । अतिसूक्ष्मश्यामाकादिभ्योऽणिष्ठम् सूक्ष्म
तया सर्वान्तः प्रवेशयोग्यम् इत्यर्थः ।
यस्मिँल्लोका निहिता लोकिनश्च । लोकिनः - लोकवासिनः । शिष्टं स्पष्टम् । स प्राणस्तदु
वाङ्नः । उशब्दोऽवधारणे । प्राणादिकमपि तदात्मकमित्यर्थः । तदेतत्सत्यं तदमृतं तद्वेद्धव्यं
सोम्य !  विद्धि । तदेतदक्षरं सत्यम् - अविनाशि अमृतम् - असंसारि । भोग्यमिति वाऽर्थः
। तदेव मनसा वेद्धव्यं विद्धि समाहितमनोविषयं विद्धि । तत्र मनःसमाधानं कुर्विति यावत् ।।
2.2.3
धनुर्गृहीत्वौपनिषदं महास्त्रं ह्युपासानिशितं 1सन्दधीत1 ।
आयम्य तद्भावगतेन चेतसा लक्ष्यं तदेवाक्षरं सोम्य विद्धि ।। 3 ।।
B.2.2.3
"	प्र. - धनुर्गृहीत्वेति । औपनिषदं - उपनिषत्प्रसिद्धं प्रणवाख्यं धनुर्गृहीत्वा भगवदुपासनया"
स्थूलसूक्ष्मशरीराद्विवेचिता1त्मलक्षणं महास्त्रसंयोजितं1 शरं सन्दध्यात् । किं कृत्वा
इत्यत्राह आयम्य तद्भागवतेन चेतसा । भगवत्प्रवणेन चेतसा तद्धनुरायम्य । प्रणवाख्यस्य
धनुष आयमनं नाम प्रत्यक्परमात्मनोः शेषशेषिभावलक्षणार्थप्रकाशकत्वेन अनुसंहितत्वम् ।
तद्भावगतेन चेतसा इति पाठे तद्भावः तत्प्राप्तिः । तद्भावगतेन चेतसा तत्प्राप्तीच्छया 2शरमायम्येत्यर्थः2
। तस्य चाऽऽयमनं नाम सेन्द्रियान्तःकरणस्य तस्य विषयान्तरविमुखीकरणपूर्वकमक्षराख्यलक्ष्याभिमुखतया
अवस्थापनम् । लक्ष्यं तदेवाक्षरं सोम्य ! विद्धि । हे सोम्य ! तदेवाक्षरं लक्ष्यं जानीहि इत्यर्थः ।।
2.2.4
प्रणवो धनुः शरो ह्यात्मा ब्रह्म तल्लक्ष्यमुच्यते ।
अप्रमत्तेन वेद्धव्यं शरवत् तन्मयो भवेत् ।। 4 ।।
B.2.2.4
"	प्र. - उक्तमर्थं विवृणोति प्रणवो धनुरिति । ओमित्यात्मानं युञ्जीत"
(महाना. 17-15) इत्यात्मरूपशर1समर्पणे हेतुत्वात्1 प्रणवस्य धनुष्ट्वेन रूपणम् । अप्रमत्तेन
वेद्धव्यं शरवत् तन्मयो भवेत् । अप्रमत्तेन - विषयान्तरविमुरवेन एकाग्रचित्तेन । वेधो
हि तदेकशेषत्वेन तद्ध्यानम् । शरवत् तन्मय इति । यथा लक्ष्ये निमग्नस्य शरस्य लक्ष्यापेक्षया
भेदकाकारास्फुरणम् , एवं परमात्मनि प्रणवेन समर्पितस्य प्रत्यगात्मनः तत्साम्यलक्षणां
मुक्तिमापन्नस्य ज्ञानैकाकारस्य देवत्वमनुष्यत्वादिलक्षणभेदकाकारास्फूर्तिरेव तन्मयत्वम् इति द्रष्टव्यम् ।।
"		लक्षं सर्वगतं चैव शरो मे सर्वतोमुखम् ।"
"		वेद्धा सर्वगतश्चैव विद्धं लक्षं न संशयः ।।"
"		आत्मानमरणिं कृत्वा प्रणवं चोत्तरारणिम् ।"
"		ध्याननिर्मथनाभ्यासात् देवं पश्येन्निगूढवत् ।।"
"	सोम्य ! विद्धीत्युपदेशं गृह्णन् शिष्य आह लक्षं सर्वगतम् इति मन्त्रम् । गुरोरेव वा"
स्वानुभवप्रदर्शनरूपोऽयम् । लक्षमित्यादिपादत्रयेण सर्वस्य सर्वगतत्वात् कथं वेधनमिति
शङ्का । तत्संशयापनोदनेन वेद्धव्यत्वं वक्तुं चतुर्थपादः ।।
[उत्तम्र सम्पादितपस्तके अधिकः पाठः]
"	अथवा सर्वपदं देशनियमं विना सर्वत्र वेधनसौलभ्यदर्शि । तदुत्तरमन्त्रेणोपपाद्यते ।।"
आत्मानमित्यादि । मन्त्रोऽयम् (1-2-23)
"	प्रणवो धनुश्शरोह्यात्मा, आत्मानमरणिं कृत्वा इत्यादिभिः उपासनस्य प्रकार उक्त इति"
श्रुतप्रकाशिकायां गृहीतः । अयं श्वेताश्वतरीयेऽपि । निगूढवदित्यस्य तात्पर्यचन्द्रिकोद्धृतब्रह्मबिन्दूपनिषदनुसारादौचित्याच्च
निगूढाग्नि- वदित्यर्थः ।।
2.2.5
यस्मिन् द्यौः पृथिवी चान्तरिक्षमोतं मनः सह प्राणैश्च सर्वैः ।
तमेवैकं जानथ आत्मानमन्या वाचो विमुञ्चथ अमृतस्यैष सेतुः ।। 5 ।।
B.2.2.5
"	प्र. - सेतुः । यस्मिन् अक्षरे द्युपृथिव्यन्तरिक्षमनःप्राणादिकं समवेतम् , तमेकमेव"
स्वेतरसमस्तवस्तुनियन्तृत्वेन व्यापकतया आत्मानं जानीत ; अनात्मविषया वाचस्त्यजत । कस्य
हेतोः ? अमृतस्यैष सेतुः । नद्यादिषु हि सेतुः कूलस्य प्रतिलम्भकः । संसारार्णवपारभूतस्यामृतस्य
एष प्रतिलम्भक इत्यर्थः ।।
2.2.6
अरा इव रथनाभौ संहता यत्र नाड्यः स एषोऽन्तश्चरते बहुधा जायमानः ।
ओमित्येवं ध्यायथात्मानम् , स्वस्ति वः, पाराय तमसः परस्तात् ।। 6 ।।
B.2.2.6
"	प्र. - अरा इव रथनाभौ संहता यत्र नाङ्यः इति । सन्ततं सिराभिस्तु लम्बत्याकोशसंनिभम्"
(महा.ना. 10-9) इत्युक्तरीत्या यत्र - हृदये, रथनाभौ समर्पिता अरा इव, नाड्यः संहताः
- संगताः, तत्र मध्ये स एषः - प्रकृत आत्मा,
अजायमानो बहुधा विजायते । तस्य धीराः परिजानन्ति योनिम् (तै.आर. 3-13-3) इति देवादीनां
समाश्रयणीयत्वाय तत्तज्जातीयस्वरूपसंस्थान- गुणकर्मसमन्वितः स्वीयस्वभावमजहदेव स्वेच्छया
बहुधा जायमानः सन् चरते वर्तत इत्यर्थः तमसः परस्तात् वर्तमानाय वः 1पाराय1 पारावारे
परार्वाची तीरे (अ.को. 1-10-8) इति नैघण्टुकाः । प्राप्यभूतायेति यावत् । तत्पदप्राप्तये
ओमित्येवमात्मानं ध्यायथेत्यन्वयः । एवं ध्यानाय प्रवृत्तेभ्यो युष्मभ्यं स्वस्ति भवतु ।।
2.2.7
यः सर्वज्ञस्सर्ववित् यस्यैष महिमा भुवि ।
दिव्ये ब्रह्मपुरे ह्येष व्योम्न्यात्मा प्रतिष्ठितः ।। 7 ।।
B.2.2.7
"	प्र. - यः सर्वज्ञः सर्वविदिति । उक्तोऽर्थः । यस्यैष महिमा भुवीति । भूलोके संसारतन्त्र1प्रवर्तन1रूप"
एष महिमा 2यदीयः इत्यर्थः2, दिव्ये ब्रह्मपुरे ह्येष व्योम्न्यात्मा प्रतिष्ठितः । यस्यैष
महिमा भुवीति लीलाविभूत्यन्वय उक्तः । दिव्ये व्योम्नीति त्रिपाद्विभूतिरुक्ता इति व्यासार्यैः
उक्तत्वात् वैकुण्ठाख्ये ब्रह्मपुरे परमे व्योम्नि अयमात्मा प्रतिष्ठित इत्यर्थः ।।
2.2.10
हिरण्मये परे (पुरे) कोशे विरजं ब्रह्म निष्कलम् ।
तच्छुभ्रं ज्योतिषां ज्योतिस्तद्यदात्मविदो विदुः ।। 10 ।।
B.2.2.10
"	प्र. - हिरण्मये  परे (पुरे) कोशे इति । तस्यां हिरण्मयः कोशः (तै.आर. 1-27-115) इति"
श्रुत्युक्तरीत्या स्वप्रकाशतया कमनीयतया वा हिरण्मयशब्दाभिलप्ये 1अप्युत्कृष्ट1पदार्थोपलब्धिस्थानतया
कोशतुल्ये परे उत्कृष्टे परमपदे । पुर इति पाठोऽपि स्पष्टोऽर्थः । विरजम् । छान्दसमदन्तत्वम्
। सत्त्वरजस्तमोऽतीतम् । निष्कलं - निरवयवमित्यर्थः । तच्छुभ्रं ज्योतिषां ज्योतिः
। शुभ्रम् - अनवद्यम् । ज्योतिषां ज्योतिः - प्रकाशकानामपि इन्द्रियाणां प्रकाशकम् ।
ज्योतिश्शब्दितदीप्तियोगो विग्रह2द्वारको द्रष्टव्यः2 । तद्यदात्मनिदो विदुः । आत्मविदः
तद्विदुः यदात्मतत्त्वमिति यावत् ।।
2.2.11
न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्निः ।
तमेव भान्तमनुभाति सर्वं तस्य भासा सर्वमिदं विभाति ।। 11 ।।
B.2.2.11
"	प्र. - ज्योतिषां ज्योतिष्ट्वं प्रपञ्चयति - न तत्र......कुतोऽयमग्निरिति । तस्मिन्"
- दीप्यमाने नैतेषां सूर्यादीनां दीप्तिरस्तीत्यर्थः । ननु अतिभास्वररूपवति सूर्यादौ
प्रत्यक्षेण अनुभूयमाने, तद्भासा च जगति भासमाने, न तत्र सूर्यो भाति इति प्रत्यक्षविरुद्धं
कथमभिधीयत इत्यत्र आह - तमेव भान्तमनुभाति सर्वमिति । इदं जगद्भासकमादित्यादीनां परिदृश्यमानं
रूपं न नैजम् किन्तु परमात्मदत्तं तदीयमेव तेजः । गीतञ्च भगवता -
"		यदादित्यगतं तेजो जगद्भासयतेऽखिलम् ।"
"		यच्चन्द्रमसि यच्चाग्नौ तत्तेजो विद्धि मामकम् ।। (भ.गी. 15-12)"
इति । विवृतं चैतद्भगवता भाष्यकृता - अखिलस्य जगतो भासकमेतेषामादित्यादीनां यत् तेजः,
तन्मदीयं तेजः तैस्तैराराधितेन मया तेभ्यो दत्तमिति विद्धि इति । अतो याचितक1मण्डित1पुरुषतुल्यानामेतेषां
भास्वररूपशालिनामपि 2अनन्याधीन2तेजस्त्वा- भावात् , न भाति इति व्यपदेशो युज्यत इति
भावः । तस्य भासा सर्वमिदं विभाति । सर्वप्रपञ्चभासकस्यापि सौर्यादितेजसस्तद्दत्तत्वेन
स्वकीयत्वाभावादिति भावः ।। अत्र वक्तव्यं सर्वं कठवल्लीविवरणे (5-15) उक्तं तत्रैव द्रष्टव्यम् ।।
2.2.12
ब्रह्मैवेदममृतं पुरस्ताद्ब्रह्म पश्चात् ब्रह्म दक्षिणतश्चोत्तरेण ।
अधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ।। 12 ।।
।। इति द्वितीयमुण्डके द्वितीयखण्डः ।।
B.2.2.12
"	प्र. - उपसंहरति - ब्रह्मैवेदममृतमिति । सर्वासु दिक्षु यदिदं दृश्यते, तत् 1सर्वं1"
ब्रह्मैव इत्यर्थः । वरणीयतमं ब्रह्मैव इत्यर्थः । शिष्टं स्पष्टम् ।।
।। इति द्वितीय मुण्डके द्वितीयखण्ड प्रकाशिका ।।
3.1.1
द्वा सुपर्णा सयुजा सखाया समान वृक्षं परिषस्वजाते ।
तयोरन्यः पिप्पलं स्वाद्वत्ति अनश्नन्नन्योऽभिचाकशीति ।। 1 ।।
[जीवब्रह्मणोः वैलक्षण्यम् ]
B.3.1.1
"	प्र. - ननु एकस्यैव ब्रह्मणः सर्वदेहानुप्रवेशे तस्य सुखदुःखभोक्तृत्वप्रसङ्ग 1इत्यत्राऽऽह1"
द्वा सुपर्णा इति । युज्यत इति युक् । युक्शब्दो गुणपरः । समानगुणकः सयुक् इति व्यासायैर्विवृतत्वात्
। सयुजौ - समानगुणकौ अपहतपाप्मत्वादिगुणैः परस्परसमानौ, सखायौ - सहचरौ । द्वौ सुपर्णौ 1पक्षि1सदृशौ,
समानम् - एकं, वृक्षम् - वृक्षवत् छेदनार्हं शरीरम् समाश्रितौ इत्यर्थः
। तयोरन्य इति । तयोर्मध्ये अन्यतरः जीवः स्वादु - परिपक्वं पिप्पलं - कर्मफलं, भुङ्क्ते
। अन्यस्तु परमात्मा अभुञ्जान एव प्रकाशते । अत्र शरीरतदाश्रयजीवपरादिविषयवाचकशब्दनिगरणेन
विषयिवाचकवृक्षसुपर्णादिशब्दैः वृक्षत्वाध्यवसानलक्षणरूपकातिशयोक्तिः1 विच्छित्तिविशेषायेति द्रष्टव्यम्2 ।।
3.1.2
समाने वृक्षे पुरुषो निमग्नोऽनीशया शोचति मुह्यमानः ।
जुष्टं यदा पश्यत्यन्यमीशमस्य महिमानमिति वीतशोकः ।। 2 ।।
B.3.1.2
"	प्र. - समाने वृक्षे इति । अनीशया - भोग्यभूतया प्रकृत्या मुह्यमानः पराभिध्यानात्तु"
तिरोहितं ततो  ह्यस्य बन्धविपर्ययौ (ब्र.सू. 3-2-4) देहयोगाद्वा सोऽपि (ब्र.सू. 3-2-5)
इत्युक्तन्यायेन तिरोहित 1परमात्मशेषत्वज्ञानानन्द- लक्षणस्वस्वरूपः1 सन् 2वृक्षे -
वृक्षवत्2छेदनार्हे एकस्मिन् शरीरे जीवः स्थूलोऽहं कृशोऽहम् इत्त्यादि तादात्म्यबुद्ध्या
पांसूदकवत् तदेकतामापन्नः सन् तत्संसर्गकृतानि दुःखानि अनुभवतीत्यर्थः । जुष्टं यदा
पश्यतीति  । इतिशब्दो बुद्धिस्थप्रकारवचनः । चशब्दश्च अध्याहर्तव्यः । यदाऽसौ जीवो
निमग्नात् स्वस्मात् धारकत्वनियन्तृत्वशेषित्वादिना विलक्षणं जुष्टं - स्वकर्मभिः प्रीतं परमात्मानम् ,
अखिल3जगदीशन3लक्षणमस्य महिमानं च यदा पश्यति - तदा वीतशोको भवतीत्यर्थः । केचित्तु -
अनीशया - अनीशत्वेन असमर्थत्वेनेत्यर्थः । लौकिकोऽपि हि पङ्कादौ निमग्नः पङ्कादिसंबन्धेन
मुह्यमानः - स्वयंनिर्गमनासमर्थत्वेन शोचन् स्वोद्धरणसमर्थं स्वयं पङ्कादावनिमग्नं स्वस्मिन्
प्रीतिमत्त्वेन सुहृद्भूतम् , तस्योद्धरणसामर्थ्यं च दृष्ट्वा वीतशोको भवति तत्समाधिरत्रानुसन्धेयः
। न च अस्मिन् पक्षे अनीशया भोग्यभूतया प्रकृत्या (1-3-4) इति भाष्यविरोध इति शङ्कनीयम्
। भोग्यभूतयेत्यस्य अनीशयेत्येत- द्विवरणरूपत्वाभावात् । तस्य सामर्थ्यलब्धार्थानुवादरूपत्वात् - इति वदन्ति ।
"	ननु कथं द्वासुपर्णेति मन्त्रस्य जीवपरमात्मपरत्वम् । अन्तःकरणजीवपरो ह्ययं मन्त्रः"
। पैङ्गिरहस्यब्राह्मणेऽस्य मन्त्रस्य तथा व्याख्यातत्वात् । तथा हि तयोरन्यः पिप्पलं
स्वाद्वत्तीति सत्त्वम् । अनश्नन्नन्यो 4अभिचाकशीति4 इति ज्ञः 5तावेतौ5 सत्त्वक्षेत्रज्ञौ
इत्यत्र स्वाद्वत्तीत्येतदन्तस्य वाक्यस्य सत्त्वपरत्वम् , अनश्नन्नित्यादेः क्षेत्रज्ञपरत्वं
च प्रतीयते । न च सत्त्वक्षेत्रज्ञशब्दौ जीवपरमात्मपरौ इति वाच्यम् - तयोः शब्दयोः अन्तःकरणजीवपरतया
प्रसिद्धत्वात् । तदेतत् सत्त्वम् । येन स्वप्नं पश्यति अथ योऽयं शारीर उपद्रष्टा,
स क्षेत्रज्ञः । तावेतौ सत्त्वक्षेत्रज्ञौ इति सत्त्वक्षेत्रज्ञशब्दयोरन्तःकरणजीवशब्दाभ्यां
पैङ्गिश्रुत्यैव व्याख्यातत्वाच्च । येन पश्यतीति करणत्वप्रतीतेः सत्त्वं ह्यन्तःकरणम्
; स्वप्नद्रष्टृत्वाच्च क्षेत्रज्ञो 1जीवः1 । अतोऽयं मन्त्रोऽन्तःकरणजीवपरः इतिचेत् -
"	2न तावत्2 जीवपरमात्मपरत्वमस्य मन्त्रस्य अपवदितुं 3शक्यते3 । अनेन मन्त्रेण तुल्यार्थतया"
प्रत्यभिज्ञायमाने समाने वृक्षे पुरुषो निमग्नः इत्यनन्तरे मन्त्रे जीवपरयोः प्रतिपन्नत्त्वात्
। अस्य मन्त्रस्य तदैकार्थ्याच्च । समानं वृक्षं परिषस्वजाते, समाने वृक्षे पुरुषो निमग्नः
इति तयोरैकार्थ्यं हि प्रतीयते । समाने वृक्षे इति मन्त्रे च पुरुषो जीवः । अन्तः करणस्य
पुरुषशब्दवाच्यत्वाभावात् । शोचति मुह्यमानः
पश्यति वीतशोकः इति पदानामस्वारस्यप्रसङ्गाच्च, अन्यश्च परमात्मा ; ईशशब्दोक्तत्वात्
; स्वविषयज्ञानेन वीतशोकत्वहेतुत्वाच्च । न केवलमनन्तर- मन्त्रैकार्थ्यात् द्वा सुपर्णेति
मन्त्रस्य जीवपरमात्मपरत्वम् ; किंतु स्ववाक्ये स्वाद्वत्ति, अनश्नन्नन्यः इति भोक्तृत्वाभोक्तृत्वश्रवणाच्च
तदवसीयते । चक्षुश्श्रेत्रादीनां द्रष्टृत्वश्रोतृत्वादिवत् अन्तःकरणस्यापि करणत्वादेव
भोक्तृत्वं हि न संभवति । जीवस्य च वृक्षशब्दोक्तदेहपरिष्वङ्गदशायामेव अनश्नत्त्वमपि नोपपद्यते ।।
"	तर्हि पैङ्गिश्रुतेः कोऽर्थः । उच्यते, सत्त्वं बद्धजीवः । द्वव्यासु व्यवसायेषु सत्वमस्त्री"
तु जन्तुषु (अ.को. 3-3-213) इति नामानुशासनात् जन्तुपरत्त्वावगतेः । जन्तुश्च चेतनः
। प्राणी तु चेतनो जन्मी जन्तुर्जन्यशरीरिणः (अ.को. 1-4-30) इति नामपाठात् । वन्यान्
विनेष्यनिव दुष्टसत्त्वान् (रघु. 2-8) इति प्रयोगात् -
"		न तदस्ति पृथिव्यां वा दिवि देवेषु वा पुनः ।"
"		सत्त्वं प्रकृतिजैर्मुक्तं यदेभिः स्यात् त्रिभिर्गुणैः ।। (भ.गी. 18-40) इति दर्शनाच्च"
। क्षेत्रज्ञशब्दश्चात्र परमात्मपरः । 4अर्थान्तरप्रसिद्धाकाश4 प्राणादिशब्दवत् अर्थानुपपत्त्या
परमात्मपरत्वोपपत्तेः । विष्णोर्नामसहस्रं मे (महा.भा.शां. 149-12) इत्युपक्रम्य, क्षेत्रज्ञोऽक्षर
एव च (महा.भा.शां. 149-15) इति 1परमात्मनि प्रयोगात्1 । क्षेत्रं जानातीति अवयवार्थस्य
तस्मिन्नेव पुष्कलत्वाच्च ।।
"	मोक्षधर्मे -"
"		ततस्त्रैगुण्यहीनास्ते परमात्मानमञ्जसा ।"
"		प्रविशन्ति द्विजश्रेष्ठ ! क्षेत्रज्ञं निर्गुणात्मकम् ।।"
"		सर्वावासं वासुदेवं क्षेत्रज्ञं विद्धि तत्त्वतः ।"
(महा.भा.शां.332-16,17)
इति तत्रैव -
"		विश्वमूर्धा विश्वभुजो विश्वपादाक्षिनासिकः ।"
"		एकश्चरति क्षेत्रेषु स्वैरचारी यथासुखम् ।।"
"		क्षेत्राणि च शरीराणि ज्ञानानि च शुभाशुभे ।"
"		तानि वेत्ति स योगात्मा ततः क्षेत्रज्ञ उच्यते ।।"
(महा.भा.शां.339-5,6)
इति प्रयोगात् । तत्रैव कपिलासुरिसंवादे - ज्ञानानामासुरे 2क्षेत्रे2 क्षेत्रज्ञो द्रष्टा
शुचिरुपेक्षकः । ज्ञातृको बुद्ध्यमानाप्रतिबुद्धयोः परममृतं विदित्वा निरवयवम् अनामयमस्माद्
दुःखात् विमुच्यत एव इति बुद्ध्यमानाप्रतिबुद्धशब्दाभिहितयोः चिदचितोः परस्य क्षेत्रज्ञशब्देनाभिधानात्
। तत्रैव पञ्चविशतितत्त्वानि वर्गशब्देनोक्त्वा, एतस्माद् वर्गादपवृत्तः अपवर्गदः क्षेत्रज्ञः
शुचिरुपेक्षको बुद्ध्यमानाप्रतिबुद्धयोः 3परस्तात्3 इति । तत्रैव अन्यदुदकम् अन्यत्
पुष्करपर्णम् , तथाऽन्यत् क्षेत्रम् अन्यः पुरुषः पञ्चविंशकः अन्यश्चास्मात् क्षेत्रज्ञः
इति, पुनश्च तत्रैव - एवमासुरे ! अन्यद्द्रव्यम् अन्यःपुरुषः पञ्चविंशतितत्त्वम् अन्योऽस्मात्
क्षेत्रज्ञः इति पञ्चविंशात् परस्मिन् क्षेत्रज्ञशब्दप्रयोगात् ।
सनत्कुमारनारदसंवादे च -
"		पश्यः पश्यति पश्यन्तमपश्यन्तं च पश्यति ।"
"		पश्यन्तं पश्य पश्यत्वात् पश्यापश्ये न पश्यतः ।।"
इति श्लोकमुक्त्वा प्रकृतिं क्षेत्रं क्षेत्रज्ञं च अपरः क्षेत्रज्ञः षड्विंशकोऽनुपश्यति
; न तु पञ्चविंशकः क्षेत्रज्ञः प्रकृतिर्वा परं क्षेत्रज्ञं पश्यति इति प्रयोगाच्च ।
अत्र हि आत्मशब्दवत् क्षेत्रज्ञशब्दस्य जीवपरसाधारणस्य पञ्चविंशक - परशब्दविशेषितस्य
जीवपरमात्म- विषयत्वदर्शनाच्च ।
"		योऽस्यात्मनः कारयिता तं क्षेत्रज्ञं प्रचक्षते ।"
"		यः करोति तु कर्माणि स भूतात्मेति चोच्यते ।। (म.स्मृ.12-12)"
इति मानवप्रयोगाच्च ।
"	येन स्वप्नं पश्यति इत्यत्र 1येनेति1 इत्थंभावे तृतीया । येन विशिष्टः परमात्मा स्वप्नं"
पश्यतीत्युच्यते । ततश्च काठिन्यवान् यो बिभर्ति  (वि.पु.) इति पृथिवीद्वारा काठिन्यवत्
स्वप्नद्रष्टृत्वम् । जीवद्वारा परमात्मविशेषणं भवतीति न विरोधः । शारीरशब्दश्च तस्यैष
एवशारीर आत्मा (तै.आन. 6) इतिवत् अत्रैव स्वव्यतिरिक्तसमस्तचिदचिच्छरीरके परमात्मन्युपपद्यते
। उपद्रष्टेति निरुपाधि- कद्रष्टृत्वं च तस्यैव उपपद्यते । एवं शारीर उपद्रष्टेति पदद्वयेन
परस्य क्षेत्रज्ञशब्दवाच्यत्त्वमुपपादितं भवति । अतो द्वा सुपर्णेति मन्त्रो जीवपरमात्मपरः
।। ( श्रु.प्र. 1-3-6)
"	किं च इयदामननान् इत्यधिकरणे - द्वासुपर्णा इति मन्त्रे भोक्त्रभोक्त्रोः प्रतिपाद्यता"
; ऋतं पिबन्तौ (कठ.उ. 3-1) इत्यत्र तु भोक्त्रोरेव प्रतिपाद्यता, पिबन्ताविति श्रवणात्
न च पिबन्तावित्येतत् छत्रिन्यायेन पिबदपिबत्समुदाय- लक्षकमिति वाच्यम् ; मुख्यार्थपरित्यागे
कारणाभावादिति पूर्वपक्षं कृत्वा ऋतं पिबन्तौ द्वा सुपर्णा इत्यत्र च द्वित्वसंख्याप्रतीतेरैक्यं
प्रतीयते । तत्र च द्वा सुपर्णेति मन्त्रे तयोरन्यः  पिप्पलं स्वाद्वत्त्यनश्नन्नन्यः
इति अशनायाद्यतीतः परमात्मा प्रतीयते । अत एव जुष्टं यदा पश्यत्यन्यमीशम् इति वाक्यशेषे
परमात्मन एव प्रतिपादनं दृश्यते । ऋतं पिबन्तौ इति मन्त्रे च अन्यत्र धर्मात् (कठ.उ. 2-14)
इत्युपक्रमेण परमात्मनः प्रकृतत्वात् , यः सेतुरीजानानामक्षरं ब्रह्म यत् परम्
(कठ.उ. 3-2) इति परमात्मविषयवाक्यशेषाच्च परमात्मैव प्रतिपाद्यः । अतः ऋतं पिबन्तौ इत्येतत्
छत्रिन्यायेन योज्यम् । अतो वेद्याभेदात् विद्याऽभेदः इति तदीयभाष्य एव प्रतिपादिततया
तयोर्मन्त्रयोः भिन्नार्थत्वसमर्थनस्य तद्विरुद्धत्वात् ।
"	तस्मात् द्वा सुपर्णेति मन्त्रः जीवपरमात्मपर एव । सत्त्वक्षेत्रज्ञशब्दावपि तत्परौ"
इत्येव युक्तम् ।। प्रकृतमनुसरामः ।।
3.1.3
यदा पश्यः पश्यते रुक्मवर्णं कर्तारमीशं पुरुषं ब्रह्म योनिम् ।
तदा विद्वान् पुण्यपापे विधूय निरञ्जनः परमं साम्यमुपैति ।। 3 ।।
B.3.1.3
"	प्र. - यदा पश्यः पश्यते रुक्मवर्णमिति । पश्यतीति पश्यः । पाघ्राध्माधेड्दृशः शः (पा.सू. 3-1-135)"
इति शप्रत्ययः । शित्त्वात् पश्यादेशः । यस्मिन्काले पश्यः - ब्रह्मदर्शी,
रुक्मवर्णम् - आदित्यवर्णं तमसः परस्तात् ; (श्वे.उ. 3-8) हिरण्यश्मश्रुर्हिरण्यकेशः
(छां.उ. 1-6-6) इत्युक्तरीन्या देदीप्यमान- 1दिव्यमङ्गल1विग्रहयुक्तम् , ईशं - जगदीशितारम्
, 2तं कर्तारं2 - ब्रह्मयोनिम् तस्मादेतद्ब्रह्मेति निर्दिष्टाव्याकृतब्रह्मोपादानभूतम् ,
"		भगवानिति शब्दोऽयं तथा पुरुष इत्यपि ।"
"		निरुपाधी च वर्तेते वासुदेवे सनातने ।। (पाद्मोत्तर.6-254-66)"
"	इत्युक्तरीत्या पुरुषशब्दनिर्दिष्टं वासुदेवं यदा पश्यति, तदा पुण्यपापे निरस्य निरञ्जनः"
- निरस्तप्रकृतिलेपः सन् अपहतपाप्मत्वादिगुणाष्टकलक्षणेन ब्राह्मेण रूपेण परमसाम्यमुपैतीत्यर्थः
। व्यासार्यैः ब्रह्मयोनिमित्यत्र षष्ठीतत्पुरुषे लक्षणा- प्रसङ्गात् ब्रह्मयोनिशब्दयोः
सामानाधिकरण्यमित्युक्तम् । तदतिसुन्दरम् ।।
3.1.4
प्राणो ह्येष यः सर्वभूतैर्विभाति विजानन् विद्वान् भव ते नातिवादी ।
आत्मक्रीड आत्मरतिः क्रियावानेष ब्रह्मविदां वरिष्ठः ।। 4 ।।
B.3.1.4
"	प्र. - प्राणो ह्येष सर्वभूतैर्विभाति इति । अत्र सर्वाणि ह वा इमानि"
भूतानि प्राणमेवाभिसंविशन्ति । (छां.उ. 1-11-5) इत्यादाविव प्राणशब्दः परमात्मपरः ।
एष प्राणः - परमात्मा सर्वभूतैः - अश्रितो विभातीत्यर्थः । विजानन् विद्वान् भव ते नातिवादीति
। भव इति लोण्मध्यमपुरुषैकवचनम् । विजानन् श्रवणमननाभ्यां जानन् , विद्वान् तमुपासीनः
। तेन - परमात्मना अतिवादी भव - इति शिष्यं प्रति उपदेशः । अतीत्यसर्वान् वदितुं शीलमस्य
सोऽतिवादी । यस्तु स्वोपास्यदेवतायाः सर्वातिशायित्वं वदति, सोऽति- वादीत्युच्यते
। आत्मक्रीड आत्मरतिः इति । यस्य क्रीडा आत्मन्येव नोद्यानादिषु, स आत्मक्रीडः । यस्य
रतिः आत्मन्येव, न स्रक्चन्दनादिषु, स आत्मरतिः । रतिः स्तक्चन्दनादिजन्या प्रीतिः ।
क्रीडा उद्यानादिजन्या इति भूमाधिकरणे व्यासार्यै- रुक्तत्वात् । क्रियावान् - अननुसंहितफलक्रियानुष्ठानशाली
। एवं भूतश्च भव इति योजना । क्रियावत्त्वं किमर्थम् इत्यत्राऽऽह - एष ब्रह्मविदां
वरिष्ठः - इति । क्रियया हि अन्तःकरणे परिशुद्धे ब्रह्मविद्यानिष्पत्त्या ब्रह्मविदां वरिष्ठो भवति ।।
3.1.5
सत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।
अन्तःशरीरे ज्योतिर्मयो हि शुभ्रो यं पश्यन्ति यतयः क्षीणदोषाः ।। 5 ।।
B.3.1.5
"	प्र. - सत्येन लभ्य इति । क्षीणदोषाः - रागादिदोषशून्याः । यतयः - जितेन्द्रियाः, यं"
पश्यन्ति, स शरीरान्तर्वर्ती, ज्योतिर्मयः - ज्ञानमयः शुभ्रः - निर्दोषः आत्मा, मनसश्चेन्द्रियाणां
च ह्यैकाग्र्यं तपः - इत्युक्तबाह्याभ्यन्तरेन्द्रियै- काग्र्यलक्षणतपसा, आगमोत्थज्ञानेन
च, स्त्रीसंगादिराहित्यलक्षणनित्यब्रह्मचर्येण च, सत्येन - भूतहितवचनेन च, लभ्यः - साक्षात्कर्तव्यः
। अथवा लभ्यः - प्राप्तव्य
इत्यर्थः । प्राप्तिश्च उपासनाद्वारेति द्रष्टव्यम् ।।
3.1.6
सत्यमेव जयति नानृतं सत्येन पन्था विततो देवयानः ।
येनाक्रमन्ति ऋषयो ह्याप्तकामा यत्र तत् सत्यस्य परमं निधानम् ।। 6 ।।
B.3.1.6
"	प्र. - सत्येन लभ्य इत्युक्तं सत्यं स्तौति सत्यमेव जयति नानृतम् । लोके सत्यमेव जयति"
; नानृतम् । सत्यवादिना हि अनृतवादी पराभूयते अर्चिरादिरूपेण विततः - विस्तीर्णो देवयानाख्यः
पन्थाः - सत्येन हि भवति - सत्यवादिनो हि भवतीत्यर्थः । तं मार्गं विशिनष्टि - येनाऽऽक्रमन्त्यृषयो
ह्याप्तकामाः । आप्तकामाः - विगततृष्णाः । ऋषयः - तत्त्वदर्शिनः, येन मार्गेण तत् प्राप्नुवन्ति
हि । किं तदित्यत्राह - यत्र तत् सत्यस्य परमं निधानम् यत्र - स्थाने, सत्यवदनस्य परमप्रयोजनभूतं
मूर्तं ब्रह्म आस्ते तत् स्थानमित्यर्थः ।।
3.1.7
बृहच्च तद्दिव्यमचिन्त्यरूपं सूक्ष्माच्च तत् सूक्ष्मतरं विभाति ।
दूरात् सुदूरे तदिहान्तिके च पश्यत्स्विहैव निहितं गुहायाम् ।। 7 ।।
B.3.1.7
"	प्र. - अर्चिरादिप्राप्यं विशिनष्टि - बृहच्च तद्दिव्यमिति । स्वरूपतो गुणतश्च बृहत्"
दिव्यं - परमाकाशनिलयम् अचिन्त्यरूपं - वाङ्मनसागोचर- कमनीयरूपवत् सूक्षमात् - सर्वाचेतनान्तःप्रवेशनसमर्थात्
जीववर्गादपि तदनुप्रवेशसमर्थतया सूक्ष्मतरं दीप्यते तत् । दूरात् सुदूरे प्रकृतेः परस्तात्
वर्तमाने परमपदे इहान्तिके - अण्डान्तर्वर्तिनि रविमण्डले, पश्यत्सु - ब्रह्मदर्शिषु
इहैव गुहायां - हृदयाकाशे च निहितं -  स्थितमित्यर्थः ।।
3.1.8
न चक्षुषा गृह्यते नापि वाचा नान्यैर्देवैस्तपसा कर्मणा वा ।
ज्ञानप्रसादेन विशुद्धसत्त्वस्ततस्तु तं पश्यति (ते) निष्कलं ध्यायमानः ।। 8 ।।
B.3.1.8
"	प्र. - न चक्षुषा गृह्यते इति । देवाः - इन्द्रियाणि1 । शिष्टं स्पष्टं । ज्ञानप्रसादेनेति"
। ज्ञायते अनेनेति व्युत्पत्त्या प्रज्ञा च तस्मात् प्रसृता पुराणी  (श्वे.उ.4-18) इति
श्रुत्युक्तरीत्या ज्ञानप्रसारणहेतुः परमात्मा ज्ञानशब्देनोच्यते । अयमन्वयः निष्कलं
परमात्मानं ध्यायन् परमात्मप्रसादेन विशुद्धान्तःकरणो भवति तदनन्तरं तं पश्यति - दर्शनसमानाकारज्ञानेन
तं विषयीकरोतीत्यर्थः ।। 8 ।।
3.1.9
एषोऽणुरात्मा चेतसा वेदितव्यो यस्मिन् प्राणः पञ्चधा संविवेश ।
प्राणैश्चित्तं सर्वमोतं प्रजानां यस्मिन्  विशुद्धे विभवत्येष आत्मा ।। 9 ।।
B.3.1.9
"	प्र. - एषोऽणुरिति यस्मिन् - आत्मनि प्राणापानादिपञ्चरूपेण विभक्तः प्राण - आश्रितः;"
प्राणैः - इसरैरिन्द्रियैः सह प्रजानां - सर्वमपि मन आश्रितम् । यस्मिंश्च - परमात्मनि
विशुद्धे - प्रसन्ने सति एष - जीवात्मा, विभवति - अपहतपाप्मत्वादिगुणाष्टकविशिष्टतया
आविर्भवति स एषः अणुः - दुर्विज्ञेयः, आत्मा विशुद्धेन मनसा ग्राह्य इत्यर्थः ।।
3.1.10
यं यं लोकं मनसा संविभाति विशुद्धसत्त्वः कामयते यांश्च कामान् ।
तं तं लोकं जयते (ति) तांश्च कामांस्तस्मादात्मज्ञं ह्यर्चयेद् भूतिकामः ।। 10 ।।
B.3.1.10
"	प्र. - यं यं लोकमिति संविभाति - संकल्पयतीत्यर्थः कामान् - स्त्र्यदीन्, जयते - जयति"
वशीकरोतीत्यर्थः । शिष्टं स्पष्टम् । तस्मादात्मज्ञं ह्यर्चयेद् भूतिकामः । यस्मादेवमसौ
वशीकृतलोककामतया लोकान् कामांश्च 1प्राप्तुं1 च शक्नोति, तस्मादैश्वर्यादिकामः, प्रीतोऽसावात्मज्ञः
मह्यमभिलषितं वरं प्रयच्छति इति बुद्ध्या पूजयेदित्यर्थः ।। 90 ।।
।। इति तृतीयमुण्डकेप्रथमखण्ड प्रकाशिका ।।
3.2.1
स वेदैतत् परमं ब्रह्मधाम यत्र विश्वं निहितं भाति शुभ्रम् ।
उपासते पुरुषं ये ह्यकामास्ते शुक्रमेतदतिवर्तन्ति धीराः ।। 1 ।।
B.3.2.1
"	प्र. - आत्मवित्पूजायाः मोक्षफलकत्वमाह - सवेदैतदिति यत्र - ब्रह्मणि, विश्वं - जीवजातम्"
निहितम् , शुभ्रम् - निर्मलं स्वप्रकाशं भाति, एतत् - ईदृशं सवकामास्पदतया धाम - शब्दितं
परमं ब्रह्म - नारायणं, सः - पूर्वप्रकृतः आत्मज्ञः वेद इत्यर्थः । अतः ये धीराः - प्रज्ञाशालिनः
तादृशमात्मज्ञं पुरुषं - 1फलान्तर1 कामनारहिता मुमुक्षवः सन्तः परमात्मानमिव उपासते
ते एतच्छुक्रम् - चरमधातुम् , अतिक्रम्य वर्तन्ते - जन्मशून्या भवन्तीत्यर्थः ।।
3.2.2
कामान् यः कामयते मन्यमानः स कामभिर्जायते तत्र तत्र ।
पर्याप्तकामस्य कृतात्मनस्तु इहैव सर्वे प्रविलीयन्ति कामाः ।। 2 ।।
B.3.2.2
"	प्र. - कामान् यः कामयते इति । यस्तु - देवत्वमनुष्यत्वादीन् कामान् - भोग्यतया मन्यमानः"
कामयते, सः तत्र तत्र - देवत्वमनुष्यत्वादौ कामभिः1 - कामैः तत्तत्कामवशादिति2 यावत्
। देवमनुष्यादिरूपेण जायते । पर्याप्ते - परि पूर्णे ब्रह्मणि कामनावतः कृतात्मनः -
विदितात्मतत्त्वस्य तु इहैव - अस्मिन्नेव जन्मनि, सर्वाः आशाः लुप्ताः अतः न जन्मान्तरप्रसक्तिः
इत्यर्थः । कृतात्मन  इत्यत्र शब्ददर्दुरं
करोति (पा.सू. 4-4-34) इत्यत्रेव कुञः ज्ञानमर्थः ।
3.2.3
नायमात्मा प्रवचनेन लभ्यो न मेधया न बहुना श्रुतेन ।
यमेवैष वृणुते तेन लभ्यस्तस्यैष आत्मा विवृणुते तनूँ स्वाम् ।। 3 ।।
B.3.2.3
"	प्र. - नायमात्मा प्रवचनेनेति । प्रवचनशब्देन मननं लक्ष्यते ; तत्साधनत्वात् । मेधाशब्दश्च"
निदिध्यासनवाची । श्रवणमनननिदिध्यासनैः केवलैः न प्राप्य इत्यर्थः । पुनःकेनेत्यत्राह
- यमैवेष वृणुते तेन लभ्यः । एषः - परमात्मा, यम् - उपासकम् वृणुते तेन प्राप्यः । वरणीयेन
प्राप्य इति यावत् । प्रियतमश्च वरणीयो भवति । प्रियतमत्वं च स्वस्मिन् प्रीतिमत एव
। अतश्चायमर्थो लभ्यते 1यस्तु परमात्मनि निरतिशयप्रीतिमान् , स परमात्मानं प्राप्नोति
इति प्रीतिरूपापन्नभगवदुपासनस्य 1भगवत्प्राप्ति1हेतुत्वमित्यर्थः । तस्यैष आत्मा विवृणुते
तनूं स्वाम् । तादृशस्य उपासकस्य एष आत्मा स्वात्मानं प्रकाशयति ; स्वानुभवमुत्पादयतीत्यर्थः ।।
3.2.4
नायमात्मा बलहीनेन लभ्यो न च प्रमादात् तपसो वाप्यलिङ्गात् ।
एतैरुपायैर्यतते यस्तु विद्वांस्तस्यैष आत्मा 1विशते ब्रह्मधाम ।। 4 ।।
B.3.2.4
"	प्र. - नायमात्मा बलहीनेनेति । 1अयमात्मा1 - अवसन्नमनसा न लभ्यः । अवसादो नाम देशकालवैगुण्यादिजन्यं"
दैन्यम् । तदभावो हि बलम् । प्रमादः अनवहितचित्तता तपश्शब्दः तपःप्रधानसंन्यासाश्रमपरः
। तप 2एव2 द्वितीय इतिवत् । तस्य च लिङ्गं शिखायज्ञोपवीत-शिक्य-जलपवित्रादि । तद्रहितात्
संन्यासादपि इत्यर्थः । तपस इत्येतत् आश्रमान्तरस्याप्युपलक्षणम् ; सर्वाश्रमाणामपि
ब्रह्मविद्याधिकारसत्त्वादिति द्रष्टव्यम् । लिङ्गशून्यैराश्रमैः न प्राप्य इत्यर्थः
। आश्रमलिङ्गानि अपेक्षितानीति यावत् । एतैरुपायैरिति । उक्तैः बलाप्रमादसलिङ्गाश्रमैः
यो विद्वान् ब्रह्मप्राप्तये  यतते - तस्य एषः - तादृशोपाय- संस्कृतः आत्मा - स्वरूपं
धाम - प्राप्यं परं ब्रह्म प्राप्नोतीत्यर्थः ।।
3.2.5
संप्राप्यैनमृषयो ज्ञानतृप्ताः कृतात्मानो वीतरागाः प्रशान्ताः ।
ते सर्वगं सर्वतः प्राप्य धीरा युक्तात्मानः सर्वमेवाविशन्ति ।। 5 ।।
B.3.2.5
"	प्र. - संप्राप्यैनमिति । ऋषयः - तत्त्वदर्शिनः, एनम् - परमात्मानम् , संप्राप्य -"
जीवद्दशायामेव 1अनुभूय1 तेनानुभवेन संतुष्टाः, कृतात्मानः - लब्धात्मसत्ताकाः, अपगतविषयाशाः,
अत एव प्रशान्ताः निगृहीतेन्द्रियाश्च ये सन्तीत्यर्थः । 1ते1 सर्वदेशावच्छेदेन अन्तर्बहिश्च
सर्ववस्तुगतं परमात्मानं देशविशेषविशिष्टं प्राप्य आविर्भूतब्राह्मरूपविशिष्टात्मानः
धर्मभूतज्ञानेन सर्वं वस्तुगत्या प्राप्नुवन्ति ; सर्वमनुभवन्तीत्यर्थः ।।
3.2.6
वेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।
ते ब्रह्मलोकेषु (तु) परान्तकाले परामृतात् परिमुच्यन्ति सर्वे ।। 6 ।।
B.3.2.6
"	प्र. - वेदान्तविज्ञानेति । ये यतयः - निर्जितेन्द्रियग्रामाः, काम्यकर्मसंन्यासेन"
शुद्धसत्त्वाः - परिशुद्धान्तःकरणाः वेदान्तश्रवणजन्यज्ञानेन निर्ज्ञात1परमात्मतत्त्वाः1
इत्यर्थः । ते ब्रह्मलोके तु परान्तकाले परामृतात् परिमुच्यन्ति सर्वे । ब्रह्मैव लोको
ब्रह्मलोकः । तत्र वर्तमानाः ब्रह्मनिष्ठाः, परान्तकाले - अन्तकाले च मामेव (भ.गी. 8-5)
इत्युक्त चरमदेहावसानसमये परामृतात् - प्रसन्नात् ब्रह्मणो हेतोः सर्वे परिमुच्यन्ते
इत्यर्थः इति । विशेषं च दर्शयति (ब्र.सू. 4-3-15) इति सूत्रे व्यासार्यैरयं मन्त्रखण्डो
विवृतः । ते ब्रह्मलोकेषु परान्तकाले परामृताः परिमुच्यन्ति सर्वे इति पाठे, ते चरमशरीरावसाने
भगवल्लोकेषु, परम् अमृतशब्दितं ब्रह्म प्राप्यत्वेन येषां ते परामृताः - ब्रह्म प्राप्ता
इति यावत् - स्वरूपतिरोधायकाविद्यया सवासनं विमुक्ता भवन्ति । परं ज्योतिरुपसंपद्य स्वेनरूपेणाभिनिष्पद्यते
(छां.उ. 8-12-2) इति श्रुतेरित्यर्थः । न च भगवल्लोकस्यैकतया कथं बहुत्वम् इति शङ्कनीयम्
परस्य ब्रह्मणः परिपूर्णस्य सर्वगतस्य सत्यसंकल्पस्य स्वेच्छापरिकल्पिताः स्वासाधारणाः
अप्राकृताश्च लोकाः नात्यन्ताय न सन्ति, श्रुतिस्मृतीतिहासपुराणप्रामाण्यात् (4-3-11)
इति भगवता भाष्यकृता उक्तत्वात् ।
3.2.7
गताः कलाः पञ्चदश प्रतिष्ठा देवाश्च सर्वे प्रतिदेवतासु ।
कर्माणि विज्ञानमयश्च आत्मा परेऽव्यये सर्व एकीभवन्ति1 ।। 7 ।।
[मोक्षकाले देहजनकसर्वकलानां परमात्मनि संगतत्त्वम्]
B.3.2.7
"	प्र. - गताः कलाः पञ्चदशेति । मुच्यमानजीवोपकारिकाः, स प्राणमसृजत प्राणाच्छ्रद्धाम्"
(प्र.उ. 6-4) इत्यादिप्रश्नोपनिषदुक्तप्राणादिनामान्त- षोडशकलामध्ये कर्मव्यतिरिक्ताः
पञ्चदशकलाः स्वस्वप्रकृतिषु संश्लेषविशेषयुक्ता भवन्ति देवाः -  वागादीन्द्रियाणि तत्तदधिष्ठात्रादित्यादिदेवतासु,
प्रतिष्ठां - संसर्गविशेषं गच्छन्ति, न तु लीयन्ते । इन्द्रियादीनामाकल्पस्थायित्वात्
। यत्रास्य पुरुषस्य मृतस्याग्निं वागप्येति वातं प्राणश्चक्षुरादित्यम् (बृ.उ. 5-2-13)
इत्यादिषु वागादीनामग्न्याद्यप्ययश्रवणस्य भाक्तत्वमिति अग्न्यादिगतिश्रुतेरिति चेन्न
भाक्तत्वात् ; (ब्र.सू. 3-1-4) इति सूत्रितत्वात् । कर्माणि विज्ञानमयश्चेति । यानि
च कर्माणि अदत्तफलानि दर्शनसमानाकारज्ञानारंभसमये क्षमिष्ये इति सङ्कल्पविषयभूतानि तानि
कर्माणि विज्ञानमय आत्मा च अक्षरात्परतः परः (मु.उ. 2-1-2) इति सर्वस्मात्परभूते अव्यये
अक्षरे एकीभवन्ति परमात्मप्रीत्य- प्रीतिरूपाणां कर्मणां तत्रैकीभावः तद्धर्मभूतज्ञाने
लय एव । जीवस्यैकीभावो नाम नामरूपात्मकभेदकाकारप्रहाणम् । कर्मणां नाशात् कलानां मुच्यमानं
प्रति नोपकरणत्वमिति भावः ।
3.2.8
यथा नद्यः स्यन्दमानाः समुद्रे अस्तंगच्छन्ति नामरूपे विहाय ।
तथा विद्वान्नामरूपाद्विमुक्तः परात्परं पुरुषमुपैति दिव्यम् ।। 8 ।।
B.3.2.8
"	प्र. - तदेवोत्तरमन्त्रेण यथा नद्यः स्यन्दमाना इति - विशदयति - यथा गङ्गायमुनासरस्वत्यादिनद्यः"
स्वोत्पत्तिस्थानेभ्यः 1प्रसृताः1 गङ्गायमुनासरस्वत्यादीनि नामानि शुक्लकृष्णलोहितादीनि
रूपाणि च विहाय समुद्रे एकतामिव भजन्ते । विद्वान् -  तद्वदेव भेदकैर्नामरूपादिभिः विमुक्तःसन्
, दिव्यो ह्यमूर्तः पुरुषः  इति मन्त्रप्रतिपाद्यं पुरुषं प्राप्नोति । यथा नदीसमुद्रजलयोर्वस्तुतो
नैक्यम् , अपि तु भेदकाकारप्रहाणमात्रम् , एवमिहापि मुक्तस्य परमात्मना, पूर्वमुक्तात्मभिरपिनैक्यम्
; अपि तु परमसाम्यमात्रम् । अत एव कठवल्ल्याम् यथोदकं शुद्धेशुद्धमासिक्तं तादृगेव भवति
(कठ.उ. 2-1-15) इति सादृश्यमेवोक्तम् ; न तु तद्भावः ।।
"	ननु अवयवातिरिक्तावयव्यन्तराभाववादिनाम् परस्परसदृशानां घटावयवानां"
भिन्नानामेव सतामेकत्वावस्थाश्रयत्ववत्, 2कुण्डलकटकादीनां2 मूषानिक्षिप्तानाम् अग्नितापद्रुतानां
वस्तुतो भिन्नानामपि एकत्वावस्थाश्रयत्ववत् नदीसमुद्रजलयोरपि परस्परमिलितयोः संसगद्रव्ययोः
एकत्वावस्थाश्रयत्वमस्ति । ततश्च निर्विशेषब्रह्मैकतापत्तिरेव परममुक्तिरिति चेत् न
निर्गुणविद्याश्रेष्ठत्वेन पराभिमतायां प्रजापतिविद्यायामपि स तत्र पर्येति (छां.उ. 8-12-3)
इति मुक्तब्रह्मणोः आधाराधेयभावश्रवणात् । सत्यकामत्वसत्यसंकल्पत्वादिरूपधर्माणां 1मुक्तावेवा-
विर्भावस्य1 निर्गुणविद्याफलत्वेन उत्तराच्चेदाविर्भूतस्वरूपस्तु (ब्र.सू. 1-3-18)
इत्यत्र परैरप्यङ्गीकृतत्वात् । न च सत्यकामत्वं सत्यसङ्कल्पत्वं च जीवस्य स्वरूपमात्रमिति
शक्यते वक्तुम् । कामशब्दोदितानां कामनाविषयसृज्य- पदार्थानाम् , संकल्पशब्दोदितस्य
तत्सृष्टिहेतुमायावृत्तिविशेषस्य च 2स्वरूप2बहि- र्भावावश्यंभावात् । तेषां च मुक्तावाविर्भावे
कथं निर्विशेषतापत्तिः । अनाविर्भावे च प्रजापतिविद्यायाम् , य आत्माऽपहतपाप्मा (छां.उ. 8-7-1)
इत्यादिना गुणाष्टकोपदेशवैयर्थ्यम् । न हि प्रजापतिविद्यायां गुणाष्टकोपदेशस्य
उपासनार्थत्वं संभवति ; परैस्तत्रोपा- सनाविध्यनङ्गीकारात् । नापि तदवगत्यर्थ उपदेशः
। मुक्त्यर्थावगतेः शुद्धब्रह्मविषयत्वात् तत्त्वमसि (छां.उ. 6-8-7) इत्युपदेशस्थले
ब्रह्मणो जगदुपादानत्वादिवर्णनस्य 3अध्यारोपापवाद3न्यायेन निष्प्रपञ्चत्वबोधनार्थ- तयेवात्र
प्रकारान्तरेण सार्थकत्वोपपादनायोगात् । नापि 4प्रवर्त्य4रुच्युत्पादनार्थः ; गुणकीर्तनस्य
निर्गुणविद्यारुच्युत्पादकत्वासंभवात् । अतो निर्गुणविद्याप्रकरणे अपहतपाप्मत्वाद्युक्तेः
आविर्भविष्यत्तया तद्बोधनार्थतयैव साफल्यं वाच्यम् । अतश्च मुक्तौ निर्विशेषब्रह्मभावापत्तिकथनमसंगतम् ।।
3.2.9
यो ह वै तत् परमं ब्रह्म वेद ब्रह्मैव भवति ।
तरति शोकं, तरति पाप्मानं गुहाग्रन्थिम्यो विमुक्तोऽमृतो भवति ।। 9 ।।
B.3.2.9
"	प्र. - स यो ह वैतत्परमं ब्रह्म वेद ब्रह्मैव भवतीति ।"
"	वेदनं ध्यानविश्रान्तं ध्यानं श्रान्तं धुवास्मृतौ । सा च दृष्टित्वमभ्येति दृष्टिर्भक्तित्वमृच्छति"
इत्युक्तरीत्या प्रीतिरूपापन्नदर्शनसमानाकारोपासनयुक्तो भवति, सः ब्रह्मैव भवति आविर्भूतब्राह्मरूपो
भवति इत्यर्थः । आनुषङ्गिकं प्रयोजनमाह - नास्याब्रह्मवित्कुले भवतीति । अस्य कुले अब्रह्मवित्
न भवतीत्यर्थः । तरतिशोकं तरति पाप्मानमिति । स्पष्टोऽर्थः । गुहाग्रन्थिभ्यो विमुक्तोऽमृतो
भवति । त्रिगुणात्मकप्रकृतिकारित1रागद्वेषादिभ्यो1 विमुक्तःसन् आविर्भूतगुणाष्टको भवति ।।
3.2.10
तदेतदृचासभ्युक्तम् । क्रियावन्तः श्रोत्रियाः ब्रह्मनिष्ठाः स्वयं जुह्वते एकर्षि
श्रद्धयन्तः । तेषामैवेतां ब्रह्मविद्यां वदेत शिरोव्रतं विधिवद्यैस्तु चीर्णम् ।। 10 ।।
B.3.2.10
"	प्र. - तदेतदृचाऽभ्युक्तम् । एतद्विद्यासंप्रदानमभिमुखीकृत्य ऋङ्मन्त्रेण उक्तम् ।"
क्रियावन्तः श्रोत्रिया इति । नित्यनैमित्तिकक्रियायुक्ताः अधीतवेदाः ब्रह्मबुभुत्सवः
एकर्षिशब्दितं अग्निहोत्रं स्वयमेव जुह्वतीत्यर्थः । एकर्त्विङ्मात्र- साध्यत्वादग्निहोत्रस्य
एकर्षित्वमित्यर्थः । यद्वा एकश्चासावृषिश्च । मुख्यर्षिः- परमात्मा, तथा प्राणाः (ब्र.सू. 2-4-1)
इत्यत्र ऋुषिशब्दश्च सर्वज्ञे तस्मिन्नेव युज्यते इति भाषितत्वात् । श्रद्धयन्तः
- तत्र श्रद्धायुक्ताः इत्यर्थः । तेषामेवैतां ब्रह्मविद्यां वदेतेति । अत्रविद्याशब्दो
ग्रन्थसंदर्भे वर्तते । तेषामेवैतां ब्रह्म- प्रतिपादिकां 1वेदरूपां1
प्रब्रूयात् ; यैः शिरसि अङ्गारपात्रधारणलक्षणम् आथर्वणिकानां वेदव्रतत्वेन प्रसिद्धं
यथाशास्त्रमनुष्ठितमित्यर्थः । अयं चार्थः स्वाध्यायस्य तथात्वे हि  (ब्र.सू. 3-3-3)
इति सूत्रभाष्ये स्पष्टः । इत्थं हि तदधिकरणम् - नानाशाखासुआम्नातानि वैश्वानराक्षरोपासनादीनि
अभ्यास- प्रकरणान्तराभ्यां भिद्यन्ते । इतरथा पुनश्श्रवणलक्षणाभ्यासस्य प्रकरणान्तरस्य
च वैयर्थ्यप्रसङ्गात् इति शाखान्तराधिकरणपूर्वपक्षन्यायेन पूर्वपक्षे प्राप्ते - सर्ववेदान्तप्रत्ययं
चोदनाद्यविशेषात् (ब्र.सू. 3-3-1) सर्ववेदान्तेषु प्रतीयमानं वैश्वानराद्युपासनमेकमेव
चोदविशेषात् चोदना तावत् वैश्वानरम् नाद्य उपासीतेत्यादिकैकरूपैव ब्रह्माप्राप्तिरूपफलसंयोगोऽप्यविशिष्टः
। उपास्यरूपमप्य- विशिष्टम् । वैश्वानरविद्येति समाख्याऽप्यविशिष्टा । अतः एकं वा संयोगरूप-
चोदनाख्याऽविशेषात् (पू.मी.सू. 2-4-9) इति शाखान्तराधिकरणसिद्धान्त- सूत्रोक्तन्यायेन
उपासनैक्यमेव  स्वीकर्तव्यम् । भेदान्नेति  चेत् एकस्यामपि (ब्र.सू. 3-3-2) शाखान्तरे
अभ्यासप्रकरणान्तरवशेन विद्याभेदावश्यंभावात् न विद्यैक्यम् , विद्यैक्ये पुनः श्रवणवैयर्थ्यप्रसङ्गात्
इति चेन्न - एकस्यामपि विद्यायामध्येतृभेदात् पुनः श्रवणसार्थक्योपपत्तेः न विद्याभेदः
। ननु विद्यैक्ये मुण्डकाम्नाताक्षरविद्यायाः 1शाखान्तराधीताक्षरविद्यैक्येन1, तेषामेवैतां
ब्रह्मविद्यां वदेत शिरोव्रतं विधिवद्यैस्तु चीर्णम् - इत्याथर्वणिकमात्रानुष्ठेयशिरोव्रताङ्गकत्वं
शाखान्तराधीताक्षरविद्याया अपि स्यात् । न च इष्टापत्तिः । शिरोव्रतशून्यानाम् अनाथर्वणिकानामक्षरविद्यानिष्ठ
न स्यात् । अत आथर्वणिकमात्रानुष्ठेय- शिरोव्रताङ्गकमुण्डकाम्नाताक्षरविद्यायाः शाखान्तराधीताक्षरविद्या
भिद्यत इत्यभ्युप- गन्तव्यमिति चेत् - तत्राह - स्वाध्यायस्य तथात्वे हि समाचारेऽधिकाराच्च
सववच्च तन्नियमः (ब्र.सू. 3-3-3) तथात्वे इति निमित्तसप्तमी । स्वाध्यायस्य तथात्वसिदध्यर्थम्
अध्ययनजन्यसंस्कारभाक्त्वसिद्ध्यर्थं 2शिरो2व्रताङ्गाध्ययनेन उपनिषद्रूपस्वाध्यायस्य
संस्कारो भवति । उपनिषदध्ययनाङ्गं शिरोव्रतम् न विद्याङ्गम् । नैतदचीर्णव्रतोऽधीते - इति
शिरोव्रतस्याध्ययनसंयोगावगमात् , समाचाराख्ये - आथर्वणिकग्रन्ये इदमपि वेदव्रतेन व्याख्यातम्
इति शिरोव्रते वेदव्रतशब्दप्रयोगाच्चाध्ययनाङ्गमेव शिरोव्रतम् ; न विद्याङ्गम् । सववच्च
तन्नियमः - यथा सप्तसूर्यादयः शतौदनपर्यन्ताः सवहोमा आथर्वणिकैकाग्निसंबन्धात् तत्रैव 3नियता3
भवन्ति, एवं शिरोव्रतमपि आर्थर्वणिकाध्ययनसंबन्धात् तत्रैव नियतं भवति । 4दर्शयति4
च श्रुतिरुपासनस्य सर्ववेदान्तप्रत्ययत्वम् । तथा हि छान्दोग्ये तस्मिन् यदन्तस्तदन्वेष्टव्यम्
(8-1-1) इत्युक्त्वा, कितदत्रविद्यते, यदन्वेष्टव्यम्  (8-1-1) इति प्रश्नपूर्वकम् अपहतपाप्मत्वादिगुणाष्टकविशिष्टः
परमात्मा तस्मिन्नुपास्यः इत्युक्तम् । तैत्तिरीयके तु छान्दोग्यस्थं प्रतिनिर्दिष्टमुपजीव्य,
तत्रापि दहरं गगनं विशोकस्तस्मिन्यदन्तस्तदुपासितव्यम् (तै.ना. 10-23) इति गुणाष्टकविशिष्टस्य
परमात्मन उपासनमुच्यते । तदेतदुपजीवनं विद्यैक्यं दर्शयति । एवं सिद्धस्य विद्यैक्यस्य
प्रयोजनमुच्यते उपसंहारोऽर्थाभेदात् विधिशेषवत्समाने च (ब्र.सू. 3-3-5) एवं सर्ववेदान्तेषु
समाने सत्युपासनं वेदान्तान्तराम्नातगुणाः वेदान्तान्तरे उपसंहर्तव्या ; विधिशेषवत्
- अर्थाभेदात् । यथैकस्मिन् वेदान्ते श्रुतो वैश्वानरदहरादिविधिशेषो गुणस्तद्विद्यासंबन्धात्
तदुपकारायानुष्ठीयते, तथा वेदान्तान्तरोदितोऽपि गुणस्तसंबन्धित्वविशेषात् उपसंहर्तव्यः
। चशब्दोऽवधारणे । एवंगुणोपसंहारपादाद्ये स्थितम् ।
3.2.11
तदेतत्सत्यमृषिरङ्गिराः प्रोवाच नैतदचीर्णव्रतोऽधीते ।
नमः परमऋषिभ्यो नमः परम (मर्षि!) ऋषिभ्यः ।। 11 ।।
B.3.2.11
"	प्र. - तदेतत्सत्यमृषिरङ्गिराः प्रोवाचेति । एतत् सत्यम् - अक्षरम् , अङ्गिरा ऋषिः"
- शौनकाय प्रोवाच । नैतदचीर्णव्रतोऽधीते । अचीर्ण -
शिरोव्रतेन एतन्नाध्येतव्यमित्यर्थः । तेषामेवैतां ब्रह्मविद्यां वदेत इति पूर्वमन्त्रे
अचीर्णशिरोव्रताय एतदध्यापनं निषिद्धम् । अस्मिंस्तु वाक्ये अचीर्णशिरोव्रतस्य अध्ययनं
निषिध्यत इति भेदो द्रष्टव्यः । इयमुपनिषत् सर्वाऽपि भगवत्परा इति भगवता बादरायणेन
समन्वयाध्याये द्वाभ्यामधिकरणाभ्यां निर्णींतम् । अदृश्यत्वादि- गुणकाधिकरणम् - तथाहि
- अदृश्यत्वादिगुणको धर्मोक्तेः (ब्र.सू. 1-2-22) इत्यधिकरणे - अदृश्यमग्राह्मम् - इत्यचेतनधर्माणां
दृश्यत्वादीनां निषेधः तत्प्रसक्तिमत्यचेतन एव अवस्थान्तरापन्ने युज्यते । 1न तु1 तत्प्रसक्तिशून्ये
परमात्मनि । अबालः, अतरुणः इत्यादिनिषेधाः तत्प्रसक्तिमति अवस्यान्तरापन्नमनुष्यादावेव
दृष्टाः ; न तु तत्प्रसक्तिशून्य1पाषाणाकाशादौ1 । किं च अदृश्यत्वादिविशिष्टस्याक्षरस्य
परमपुरुषत्वे अक्षरात् परतः परः, इति ततोऽपि परस्य पुरुषस्य श्रवणं नोपपद्यते । अतः
अक्षरात्परतः परः इति पुरुषगतपरत्वावधितया अक्षरात् इति निर्दिष्टस्य भूतयोन्यक्षरस्य
परमपुरुषत्वा संभवात् , अक्षरशब्दस्य प्रधाने प्रसिद्धेश्च । अदृश्यत्वादिगुणकं भूतयोन्यक्षरं
प्रधानमेव । तत्परतया निर्दिश्यमानः पुरुषोऽपि पञ्चविशक एव ; नतु परमपुरुषः । परमपुरुषस्याक्षरपरभूतजीवादपि
परत्वेन अव्यवहितपरत्वाभावात् । न च अक्षरात् परत इति पदयोः वैयधिकरण्याश्रयणेन अक्षरादपि
परभूतात् जीवात् परत्वमेव पुरुषस्य प्रतिपाद्यते इति वाच्यम् ;  अक्षरात् परत इति पदयोः
स्वकार्यवर्गापेक्षया परभूते अक्षरे सामानाधिकरण्येन वृत्तिसंभवे तयोर्वैयधिकरण्ये प्रमाणाभावात्
। अतोऽत्र प्रकृतिजीवावेव प्रतिपाद्येते, न परमात्मा इति 2पूर्वपक्षे प्राप्ते2 - अदृश्यत्वादिगुणको
धर्मोक्तेः ; (ब्र.सू. 1-2-22) विशेषणभेदेव्यपदेशाभ्यां च नेतरौ (ब्र.सू. 1-2-23) रूपोपन्यासाच्च
(ब्र.सू. 1-2-24) इति त्रिभिः सूत्रैः सिद्धान्तः कृतः । तेषां चायमर्थः - अदृश्यत्वादिगुणकः
परमात्मैव ; तद्धर्माणां सर्वज्ञत्वादीनां यः सर्वज्ञः सर्ववित् (मुं.उ. 1-1-9) इत्यादिवाक्येन
अत्र प्रकरणे उक्तत्वात् । एकविज्ञानेन सर्वविज्ञानप्रतिज्ञादिना सिद्धेन चेतनाचेतनात्मकनिखिल-
प्रपञ्चोपादानत्वेन भूतयोन्यक्षरस्य विशेषणात् , अक्षरात् परतःपरः इति प्रकृतिजीवाभ्यां
भेदव्यपदेशाच्च भूतयोन्यक्षरं परमात्मैव । न च अक्षरात् परत इति पञ्चम्योः सामानाधिकरण्यात्
स्वकार्यवर्गापेक्षया परभूतात् अक्षरशब्दितात् अव्याकृतात् परत्वेन तद्भेद्सिद्धावपि
न जीवभेदः सिध्यतीति वाच्यम् - सामानाधिकरण्ये सति परत्वावधिसमर्पकस्वकार्यवर्गवाचिपदान्तराध्याहारप्रसङ्गात्
। वैयधिकरण्यपक्षे अध्याहाराभावात् । जीवादपि वैलक्षण्यप्रतिपादकत्वेन सार्थक्यसंभवे
परतः पदस्य सामानाधिकण्याश्रयणेन स्वकार्यवर्गपरत्वानुवादस्य निष्प्रयोजनस्य आश्रयणायोगात्
। न च अक्षरात् परस्य पुरुषस्य परमात्मत्वे भूतयोन्यक्षरस्य कथं परमात्मत्वं सिध्येत्
इति वाच्यम् - अक्षरात् परत इति निर्दिष्टस्याक्षरस्य अथ परा यया तदक्षरमधिगम्यते, तथाऽक्षरात्
संभवतीह  विश्वम् ; तथाऽक्षराद्विविधाः सोम्य ! भावाः ; येनाक्षरं पुरुषं वेद सत्यम्
इति वाक्यनिर्दिष्ट भूतयोन्यक्षरापेक्षया भिन्नत्वात् । न च तत्र प्रमाणाभावः ;  दिव्यो
ह्यमूर्तः पुरुषः स बाह्माभ्यन्तरो ह्यजः । अप्राणो ह्यमनाःशुभ्रः  इति पूर्वसंदर्भप्रतिपादितविशेषणविशिष्टं
भऊतयोन्यक्षरं स इति पदेन परामृश्य तस्य अक्षरात्परतः परत्वाभिधानात् । न हि तस्यैव
ततः परतः परत्वं सं भवति । अतः अक्षरात्परतः परः इति वाक्यस्थमक्षरपदम् अव्याकृताभिधायि
; न तु भूतयोन्यक्षराभिधायि ।। अग्निर्मूर्धा चक्षुषी चन्द्रसूर्यौ  इति भगवत्संबन्धितया
प्रसिद्धस्य रूपस्य भूतयोन्यक्षरसंबन्धितयोपन्यासाच्च, पुरुषं वेद सत्यम् ; दिव्यो ह्यमूर्तः
पुरुषः इति भगवदसाधारणपुरुषशब्दाभ्यासाच्च परमात्मैवात्र प्रतिपाद्यत इति ।
"	द्युभ्वाद्यधिकरणम् - तथा यस्मिन् द्यौः  इति वाक्ये, ओतं मनः सह प्राणैश्च सर्वैः"
इति मनः प्राणसंबन्धित्वप्रतिपादनात् , अरा इव रथनाभौ संहता यत्र नाडयः स एषोऽन्तश्चरते
बहुधा जायमानः  इति जीवलिङ्गाच्च भूतयोन्यक्षरप्रकरणं भङ्क्त्वा जीवपरत्वमेवास्य संदर्भस्याश्रयणीयमिति
पूर्वपक्षे प्राप्ते - द्युभ्वाद्यायतनं स्वशब्दात्
(ब्र.सू. 1-3-1) मुक्तोपसृप्य व्यपदेशाच्च, (ब्र.सू.1-3-2) नानुमानमतच्छब्दात् प्राणभृच्च
(ब्र.सू. 1-3-3) भेदव्यपदेशात्  (ब्र.सू. 1-3-4) प्रकरणात्  (ब्र.सू. 1-3-3) स्थित्यदनाभ्यां
च (ब्र.सू. 1-3-6) इति षड्भिः सूत्रैः सिद्धान्तः कृतः ।
"	अयमर्थः - द्युभ्वाद्यायतनं परमात्मा । अमृतस्यैष सेतुः इति मोक्षप्रदत्व- लक्षणासाधारणशब्दश्रवणात्"
। व्यापकत्वार्थस्यात्मशब्दस्य च श्रवणात् । नाम- रूपाद्विमुक्तः परात् परं पुरुषमुपैति
दिव्यम् इति परमात्मासाधारणमुक्तप्राप्यत्व- व्यपदेशाच्च परमात्मैव । न अनुमानम् । आनुमानिकं
प्रधानम् अस्मिन् प्रकरणे यथा तत्प्रतिपादकशब्दाभावान्न प्रतिपाद्यम् , एवं प्राणभृत्
जीवोऽपि तत्प्रति- पादकशब्दाभावान्न प्रतिपाद्यः । जुष्टं यदा पश्यन्यन्यमीशम्  इति
प्रकारणप्रतिपाद्यस्य ईसस्य जीवभेदव्यपदेशाच्च । भूतयोनिप्रकरणाच्च । तयोरन्यः- पिप्पलं
स्वाद्वत्त्यनश्नन्नन्यो अभिचाकशीति  इति जीवस्य कर्मफलऽभोक्तृत्वम् परमात्मनस्तु तदन्तरेण
शरीरेऽवस्थानम् इति परमात्मन एव प्रकारणतात्पर्य- पर्यवसानभूमितया आविष्कृतत्वाच्च
परमात्मैव मुण्डकोपनिषत्प्रतिपाद्य 1इति1 । अतश्च मुण्डकोपनिषत् भगवत्परेतिसिद्धम् ।
इयं ब्रह्मविद्या येभ्यो ब्रह्मादिभ्यः पारम्पर्येण प्राप्ता, तान् नमस्यति - नमः परमऋषिभ्यो
नमः परमऋषिभ्यः इति । द्विर्वचनमादरार्थं विद्यासमाप्त्यर्थं च ।।
"		क्षेमाय यः करुणया क्षितिनिर्जराणां ।"
"		भूमावजृम्भयत भाष्यसुधामुदारः ।।"
"		वामागमाध्वगवदावदतूलवातो ।"
"		रामानुजः स मुनिराद्रियतां मद्रुक्तिम् ।।"
।। इति तृतीयमुण्डके द्वितीयखण्डः प्रकाशिका ।।
।। श्रीरङ्गरामानुजमुनि विरचिता मुण्डकोपनिषत्प्रकाशिका सम्पूर्णां ।।