वादः 13
द्वितीय आह (अन्यथेति) ननु माभूद्भेदनिश्चयः, परोक्तया प्रतीतिमात्रं - विवक्षितमित्यत्राह (तन्मूलेति) निश्चयमूलोहि विकल्पः, न प्रतीति मात्रादित्यर्थः । अनंगीकृतेत्यादेरेवं वार्थः, मूलभूतस्वघातकासहिष्णुनाऽहिपरमतेन भेदस्य निश्चयो भवति, अन्यथा स्वघातक- सहिष्णुत्वेन ज्ञातादर्थविधारणानुपपत्तेरित्यर्थः । माभूद्भेदनिश्चयः परोक्तिप्रतीतित्वमात्रा- विकल्पः स्यादित्यत्राह (तन्मूलेति) पूर्ववदेवार्थः । ननु नवयंविकल्पदूषणं बूमः, येन मूलघातः, किन्त्वनुपलब्धेरेव भेदस्य बाधं ब्रूमः, इत्यत्राह (नचानुपलब्धेति) (तदारोपा- सम्भवादिति) नच भेदग्रहेपि तस्य तिरोधानात् भ्रम इति वाच्यम्, स्वरूपेभासमाने तिरोधानासम्भवात् । अन्यथा स्वरूपभेदपक्षेपि लोकसिद्धदोषेण स्वरूपभेदतिरोधानात् भ्रमोपपत्तिप्रसंगात् । (पर्यायतादीति) ब्रह्माभिन्नमित्युक्ते ब्रह्मब्रह्मवदित्युक्तं स्यात् । ब्रह्माभेदइति व्यवहारस्यात् । अभेदेन प्रतीतावभेदधर्मिप्रतियोगित्वज्ञानमित्यन्योन्याश्रयण- मित्यादिकमादिशब्दार्थः । एतेन स्वरूपाभेदस्यैव प्रतियोगिघटिततया कल्पितभेदवत्त्वेन विशेषणविशेष्यभावाद्युपपत्तिरिति निरस्तम् । तथासति ब्रह्मब्रह्मवदित्युक्तंस्यात्, ब्रह्माभेद इति व्यवहारस्यादित्युक्तत्वात् । ननु - ब्रह्मण एव अभेदरूपत्वेपि ब्रह्मत्वाभेदत्वयो र्भेदेन सम्बन्धितावच्छेदक भेदादभिन्नं ब्रह्मेति सम्बन्धव्यवहारः, न तु ब्रह्मब्रह्मवदिति तत्र सम्बन्धितावच्छेदक भेदाभावादितिं चेत्तर्हि, संबन्धितावच्छेदकभेद एव सम्बन्धप्रयोज- कोऽस्तु, किं कल्पिताभेदेन, तथाच प्रकृतेऽपि घटभेदयो स्सम्बन्धितावच्छेदक भेदादेव भिन्नइति सम्बन्धव्यवहार स्सिद्धः । किंच स्वरूपभेदवद्भेदस्यापि कल्पितभेदा देव भिन्न इति विशिष्टव्यवहारः किन्नस्यात्, त्वन्मते घटोनास्तीति वन्न्यायमते घटाभावेन घटइतिवत् धर्मधर्मिभावस्येति । ननु एवं तर्हि स्वरूपस्यैव भेदत्वपक्षे धर्मधर्मिभावानधीनोभिन्न इति व्यवहारः कथमितिचेन्न, तस्य तादधीन्यासिद्धेः, व्यवहारश्च भेदाप्रयोज्यसम्बन्धविषयः (स एवेति) भेदभ्रमानुपपत्ति र्दौषइत्यर्थः । एवकारो धर्मपक्षे वक्ष्यमाणदोषस्य तत्र व्यवच्छेदक तयाऽवधारणार्थो नभूतप्रत्यभिज्ञानार्थः, अन्यथाहि धर्मपक्षेपि धर्मबेदपक्षोक्तानवस्थाति- देशार्थ धर्मश्चेदपि सेवेत्यवक्ष्यत । अवधाररणस्य च प्रयोजनं धर्मपक्षे तद््दूषणं दूषणांतरं चास्तीतिसूचनमिति, (त्वदुक्तेति) इत्यनेन अभेदःस्वरूपं धर्मोवेत्यारभ्योक्तोऽर्थः परामृश्यते । परेणहि भेदःस्वरूपं धर्मोवेति विकल्पयता - प्रकारान्तरं नास्त्येव, तत्रापि यद्येकत्र स्वरूपं सर्वत्रापि स्वरूपमेव, 
क्वचिद्धर्मत्वेतु सर्वत्रापि धर्मएवेति, मर्यादाविवक्षिता, अभेदेपि तादृशमयादा कल्पनेन दूषणोक्तौ किमुत्तर मित्यर्थः (उपलम्भ इति चे दिति) शुक्तयादि स्वरूपग्रहोपि भेदभ्रमदर्शनात् तत्राभेदोधर्मः, शौक्ल्यादिस्वरूप ग्रहे शौक्ल्यादौ तद्भेदभ्रमादर्शना त्तत्रस्वरूपं भेदइति यथोपलम्भं स्सीकारेदोष इतिचेदित्यर्थः । (नकाचिदिति) नास्माभि रबेददूषण परिहारः कार्यइत्यर्थः । तथाच तद््दूषणे इष्टापत्ति रितिभावः । (किमर्थ इति) जीवब्रह्माभेदसमर्थनार्थमेवहि भेदावह्नवः, अतोनेष्टापत्तिरितिभावः । (अनन्यार्थइति) भेददूषणमभेद समर्थनार्थं नभवति अपितु भेदासिद्ध्यै, तस्माद्भेदापह्नव इष्टापत्तिरेवेति भावः । (अप्रविष्टेति) माध्यमिकवत् सर्वशून्यत्वानंगीकारादंगीकृतस्य ब्रह्ममात्रस्य स्वात्मकजीवाभेदाभ्युपगमादभेदनिरासो नेष्ट इति भावः । ननु नवयं भेदापह्नवेनाभेदं साधयामः येनभेदवत्तैरेवतर्कैरभेदस्यापि निरासस्स्यात् किंतु तर्कैर्भेदनिरासमात्रं कुर्मः, न च तत्राभेदेऽपि भेदपक्षोक्तदोषप्रसंगः, दृढतमप्रमाणसिद्धेऽर्थे तर्काणामप्रवृत्तेः, इत्यभिप्रायेण शङ्कते (नभेदेति) द्वैताभावत्वेन सिद्धिर्ह्यद्वैतसिद्धिः, स्वप्रकाशश्च नतादृशइतिनाद्वैतस्य स्वतस्सिद्धिरित्यभिप्रायेण परिहरति (अद्वैतमिति) स्वरूपेण सिद्धिरद्धैतसिद्धिः कुतोनेत्याशङ्कायामाह (अन्यथेति) यदि अद्वैतमित्याकारता नस्यात् तदा स्वरूपात्मकप्रकाशमात्रस्य भिन्नमभिन्नंवेति संशयसहस्य अद्वैतमित्याकारता नस्यात् तदा स्वरूपात्मकप्रकाशमात्रस्य भिन्नमभित्रंवेति संशयसहस्य अद्वैतसिद्धित्वायोगा दद्वैतमित्याकारेण सिद्धिरेव अद्वैतसिद्धिरित्यर्थः । उपसंहरति "तस्मादि"त्यारभ्य "माध्यमिकतापातादि"त्यन्तेन । तस्मात् - दृढप्रमाणसिद्धत्वाभावात् । भेदवद भेदस्यापि तैरैव तर्कैर्निरासप्रसंगात्, इष्टापत्तेश्च माध्यमिकमतापातेन कर्तुमशक्यत्वात्, भेदनिरासो शक्य इत्यर्थः । ननु माभूद्धेदवदभेदोपि, नचैतावता माध्यमिकतापातः, भिन्नाभिन्नविलक्षण वस्तुस्वरूपमात्रसिद्धेः, शून्यवादिमते कस्यापि सिद्धेरनभिमतत्वादित्यत्राह (नचेति) अन्यतराभावस्या न्यतरसत्वव्याप्तत्वा दुभयाभावे उभयसत्त्वप्रसगंः, तथाचानुभयात्मकत्वं व्याहतमित्यर्थः । (उभयाकारत्ववदिति) उभयाकारत्वोक्तिराकारयोः परस्परविरहरूपत्वा द्व्याहतार्था, तथा उभयशून्यत्वोक्तिरपि ततेव हेतोर्व्याहतार्थेत्यर्थः । ननु भेदवादिना त्वया अभेदोप्यंगीतियते नवा; आद्ये व्याघातः, द्वितीये सएव माध्यमिकमतापात इत्यत्राह (नच वयमित्यादिना) तर्हि कस्माद्भेदः कस्मादभेद इत्याकक्षाया माह (अतइति) अन्यदपि 
कोट्यन्तरमाह (उभयंवेति) क्वचिद्धर्मः क्वचिद्धर्मीतिकल्पः कुतोनोक्तइत्यर्थः (सएवेति) धर्मेवभेदः स्वरूप मेव भेद इति पक्षद्वयं व्यवच्छिद्यते । अनंगीकार हेतुं दर्शयति (यथासम्भवमिति) कथमं अनुप्रवेश इत्यत्राह (व्यवृत्तेतिः)  ततः - किमित्यत्राह (सचेति) शोक्ल्यादिग्रहे सति तद्ध- र्मिणो धर्म्यन्तरात्तस्य च कार्ष्ण्यादिभ्यो व्यावृत्तिव्यवहारदर्शनात् स एव धर्मिणोधर्म्यन्तरा- त्स्वस्यान्यस्माच्चभेदः लाघवादिति भावः । एवंसति स्वरूप भेदपक्षे रजतभ्रमा नुपपत्ति दोषं प्रागुक्तं परिहरति (शुक्तीति) ननु स्वरूपस्यैव भेदत्वा द्धर्माप्रतीतावपि तस्य गृहीत- त्वात् कथं नभ्रमाद्यनुपपत्तिरित्यत्राह (नहीति) शुक्तित्वादिकमेव रजतादिभ्यो भेद इति भावः । ननु घटत्वादे र्भेदत्वे घटो भिन्न इति पर्यायताप्रसंगः, घट इति व्यवहारवद्भिन्न इति व्यवहारोऽपि प्रतियोगिनिरपेक्षः स्यात्, अन्यतर पदवैयर्थ्यंच स्यादित्यत्राह (घटोभिन्न इति) (व्यावृत्तेति) तदविषयकव्यवहार प्रयोजकत्वं ततोभिन्नत्वं, तदविषयकत्वंच तद्विषय त्वाभावः (भ्रान्तीति) बहुव्रीहिरयं । यदिच घटाद्भेदः पटस्य स्वरूपमित्यादिना यत्पूर्व- पक्षिणोक्तं तत्रपटादिस्वरूपाणि प्रत्येकं घटाद्बेदइत्यंगीकृत्य तेषां परस्परव्यावृत्तत्वेऽनुगत व्यवहारस्य निर्विषयत्वेन बाधापातः अनुवृत्तत्वेसर्वतादात्म्यप्रसंग इत्युक्त दोषमुद्धरति (अतएवेति) सार्वत्रिकप्रयोगयोग्यप्रवृत्तिनिमित्तयोगा द्भिन्नेष्वप्यनुगतभेदव्यवहारापत्तेरित्यर्थः । (अनुवृत्त्यादीति) घटभिन्नवस्तुस्वरूपाणां परस्परानुवृत्तिर्विवक्षिता, तावन्मात्रेणच तेषां परस्परतादात्म्यासिद्धावपिघटतादात्म्यसिद्धेर्न सर्वतादात्म्यप्रसंगः, अतः पटबेदव्यवहारा विषयाणांपटभिन्नवस्तुस्वरूपाणांपरस्परानुवृत्तिरादिशब्देनविवक्षिता, तथाचकुड्यादीनां घटपटोभयतादात्म्या त्सर्वतादात्म्यप्रसंग इति भावः । (स्वरूपशब्दवदिति) यथा स्वरूप शब्दविषयाणां परस्परानुवृत्त्यभावेऽपि नस्वरूपशब्दस्य निर्विषयत्वं तथेत्यर्थः । (दृष्टान्त मुपपादयति) (घटस्वरूपमिति) भेदोल्लेखबला न्नस्वरूपशब्दानुवृत्तिरिति भावः (ततएवेति) अनुगतव्यवहारस्य निर्विषयत्वप्रसंगादेवेत्यर्थः (स्वधीति) समभिव्याहृतपदार्थविशेष्याशः स्वरूपशब्दार्थइतिनानुगतव्यवहारस्य निर्विषयतापात इति भावः । दोषान्तरमाह (भेदेति) घटस्वरूपमिति व्यवहारात् तेनापि सर्वतादात्म्यंप्रसज्येत नच तद्युक्तन् भेदस्वरूपस्यैवा सिद्धिप्रसंगादित्यर्थः । (यस्मिन्पद्दर्शनइति) अत्र अध्यासस्तादात्म्याध्यासो विवक्षितः, अन्यथा शुक्तितत्वज्ञानेपि 
शुक्तौरजतसंसर्गाध्याससम्भवादव्याप्तेः । घटात्यन्ताभाववत्त्याऽव गते घटाध्यासासम्भवेन घटस्यापि तादृशघटात्यन्ताभावनतया  घटादेदप्रसंगादतिव्याप्तेश्च । अध्यासपदं च शुक्तयादौ शुक्तित्वादिभेददर्शना निवर्त्यस्याभेदज्ञानस्य वस्तुतोऽध्यास स्वरूपत्वाद्वस्तुकीर्तनपरम् । प्रवृत्तिनिमित्तशरीरान्तर्गतन्तुतादात्म्यज्ञानत्वमात्रम्, नतु तदध्यासन्वम् । तद्भिन्नतदैक्यज्ञानत् रूपं हितादात्म्याध्यासत्वं । तथा च भेदघटितत्वेन भेदपदप्रवृत्तिनिमित्तज्ञाने न्योन्याश्रयप्रसंगात् । नन्वेकस्मिन् घटे क्रमेण स्यामरक्तरूपोत्प- त्तौ स्यामिकादर्शनस्य रक्तदूव्यतादात्म्याध्याव्यासविरोधित्वा द्रक्तभेदत्वापत्तिः । तथाच घटस्यैव घटभेदप्रसंगः, नचात्रेष्टापत्तिः, कालभेदेनाविरोधिदिति वाच्यम् । "परमात्मात्म नोर्योगः परमार्थ इतीष्यते । मिथ्यैतदन्यद्द्रव्यं हि नैतितद्द्रव्यतां यतः ।।" इति वचन विरोधादितिचेत्; तस्मिस्तत्स्वरूपभेदस्य तत्रनिषेधात् । नतु विशिष्टभेदस्यापि निषेधः यथा प्रमाणं विशिष्टभेदस्य विशेषणाभावदशायाम् तस्मिन्नेव सत्त्वात् । यद्वा तादात्म्यं तद्व्यक्ति- त्वरजतत्वादिकं नतु स्यामरूपादि, अतो नश्यामतासंसर्गाध्यासविरोधित्वेऽपि भेदत्वं पीततादेः । ननु यदिघटत्वादिकं भेदः तर्हि तस्मिन् गृहीते घट इति व्यवहारवद्भिन्न इति व्यवहारोऽपिस्यादित्यत्राह (तदुक्तिस्त्विति) भिन्नशब्दस्यप्रतियोगिनिरूपिताकारे व्युत्पन्नत्वा त्तदाकारविवक्षायां तथाव्यवहार इत्यर्थः । (सत्यमिति) अवधारणांशोऽनंगीकृतः (धर्म विशेषाणामिति) दण्डादि पृथक्सिद्धधर्मव्यावृत्तिः । स्वस्मिन्नन्यतादात्म्यासविरोधित्वमिति- यत् तत्सर्वेषां धर्मविशेषणमिति विवक्षितम् । ननु स्वस्मिन्नन्य तादात्म्याध्यासविरोधित्वं न भेदत्वं, घटत्वादिधर्मस्य स्वस्मिन् घटदातात्म्याध्यासविरोनो घटाद्भेदत्वप्रसंगात् । नचे ष्टापत्तिः, तस्मिन्नेव तद्भेदस्य विरुद्धत्वादिति शंकानिराकरणार्थ "स्वेषांस्वधर्मिपर्यन्तेभ्य" इति विशिष्योपादानं । अयंभावः - भेदप्रतियोगिनो न भेदाधिकरणत्वं विरुद्धं, परन्त्वनु योगित्वमेव, घटत्वात्मक घटप्रतियोगिकभेदस्यचनघटोऽनुयोगीकिन्तु घटत्वं । ननु घटत्वात्मकंपटभेदं प्रत्यनुयोगीच घटो भवत्येवेतिचेत्सत्यं, परस्परनिरूपितभेदप्रति योगितानुयोगितयोरेवैकत्र विरोधः । घटनिष्ठप्रतियोगिताच घटत्वनिष्ठानुयोगितानुरूपिता, अनुयोगितातु घटनिष्ठ प्रतियोगितानिरूपितेति न विरोधः । ननु भेदएवानुयोगी, नतु तद्वात्, अतः कथमनुयोगी घट इति चेन्न, भेदोहि यथा स प्रतियोगिकः तथा सानुयोगि- कोपि, अस्मादस्य भेदइत्येव 
व्यवहारात् । तत्रास्मादिति सप्रतियोगिकत्वं, अस्येत्यनुयोगि- सम्बन्धश्च सिद्धः । नचास्य भेद इति भेदाश्रयत्वमेव प्रतीयत इतिवाच्यं, प्रतियोगिनो वाश्रयाश्रयिभाव विलक्षणस्यैव सम्बन्धस्य तत्र वा च्यत्वात् । अन्यथा अनृतादिव्यावृत्ते र्ब्रह्मस्वरूपत्वेपि ब्रह्मणोऽनृतादिविलक्षणत्वं नस्यात् । यश्च सम्बन्धोस्य भेद इति व्यवह्नियते, स एव अनुयोगितेत्युच्यते । यद्वा सर्वत्र भेदएवानुयोग्यस्तु, तथापिमदोषः । स्वप्रतियोगिकत्वेन सम्बध्यमानभेदसत्त्वं स्वस्यविरुद्धं, घटत्वात्मकश्च भेदः पटप्रतियोगि- कत्ववेषावच्छिन्नो घटेनसम्बन्धये, नतु घटप्रतियोगिकभेदत्ववेषेण, तेनतु रूपेण स्वात्मना सम्बध्यते, तथाच घटप्रतियोगिक भेदत्वस्य पट सम्बन्धिता वच्छेदकत्वान्नविरोधः । अतिरिक्ताभावमतेपि घटनिष्ठस्य पटान्योन्याभावस्य घटाद्भेदः स्वरूपमेवेति घटस्य स्वस्माद्भेद प्रसंगे यथोक्त एव परिहारो वाच्यः । अत्रच 'तेषां स्वरीपमेव स्वेषां स्वधर्मि पर्यन्तेभ्य इतरेभ्यो भेद' इति वदतां वेदांताचार्याणां 'धर्मभूतजात्यादौ भिन्न इति प्रयोग औपचारिक' इत्याचार्यग्रंथो भिन्नइति शब्दस्यभेदाश्रयत्वरूपसम्बन्धे मुख्यताभ्युप गमेन प्रौढवाद इत्यभिप्रायः । ननु यदि घटत्वमेव भेदः, तर्हि तज्ज्ञानमात्रात् स्वरूपव्यवहार- वद्भेद इत्यपि व्यवहारस्स्यादित्याशङ्कां निराकरोति (तच्चेति) (धर्मइति) दृष्टांता- र्थम् । यथा घटइति स्वरूपेण व्यवह्नियमाणं घटत्वं घटेनसह आश्रयाश्रयिभावविवक्षायां धर्म इति व्यपदिश्यते, तथा तत्प्रतियोगिकत्वस्य विवक्षायां घटाद्भेदइति व्यपदिश्यत इत्यर्थः । एवं परनिर्वाहवस्य स्वनिर्वाहकत्वं नास्माकमेव मतं, किन्तु परेषामपीत्याब (स्वपरेति) पूर्व विकल्पन्यूनतादोषोद्वावनसप्तये स्वाश्रयस्य स्वरूपधर्मबहिर्भावादिति धर्मिणोऽपि भेदत्वमुक्तं, तदुपपादयितुं शंकते (धर्मिस्वरूपस्यति) (अगृहितभेदेष्विति) स्वरूपतो धर्मतोवेतिशेषः (सौरभादिष्विति) सौरभविशेष गृहिते तदाश्रयेचानवधृते तैलघूतगन्धयो र्वैषम्यगृहीतवतोपटुकरणस्य भवति संशयः, किमीयोऽयं गन्धः, किंतैलगत एवायंगंधः, उत ततोऽन्य इति । तत्र घृतरूपाश्रयविशेष निश्चिते सति तैलादिगन्धोनेति भेदव्यवहारात्, तत्सशयनिवृत्तेश्च आश्रय एव भेद इत्यर्थः । ननु धर्म्यपि किंभिन्नएव धर्म भिमत्ति उतनि र्भेदएव; द्वितीये तादृशेन नभिन्नत्वसिद्धिः । आद्येपि धर्मस्यैव धर्मिभेदकत्वस्य वाच्यत्वात्, तस्यच धर्म्यधीनभेदत्वेऽन्योन्याश्रयप्रसंगात्, निर्भेदस्यैव धर्मस्य धर्मिभेदकत्वं वाच्यम्, तच्च नसम्भवतीत्युक्तं । किंच निर्भेदस्यैव भेदकत्वे भिन्नयोर्यदेकं तस्यापि 
भेदस्तत्रापि यदेकं तस्यापि तथे त्यनवस्था स्यात्, तथाच एकस्याप्यसिद्धे श्शून्यतापत्तिश्च त्यत्राह (सोपिधर्मिति) धर्मान्तरेणेत्यन्योन्याश्रयः परिहृतः, यस्य धर्मस्य धर्मिभेदत्व ततोऽन्यस्य धर्मिभेदकत्वा न्नान्योन्याश्रय इत्यभिप्रायः (येनेति) निर्भेदेन भेद्यत्ववचनेनेत्यर्थः । ननु विलीनघृतादौ तैलादि तादात्म्य सन्देहस्य सौरभविशेषोपलम्भा- देव निवृत्तिः, अत एव धर्मिणोभेदकः स एव चे द्धर्मिणो भेद्यते व्यक्तएव अन्योन्याश्रय इत्यात्राह (यस्यचेति) (कदाचिदिति) यदास्वयं धर्मिणाभेद्यते तदानधर्मिणस्स्वयं भेदक इति तात्पर्यम् । ननु तादृशधर्मस्य नियमतो धर्म्येवभेदक इति कदाचिदपि कथं तस्य धर्मिभेदकत्व मन्योन्याश्रयादित्यत्राह (अपेक्षेति) परस्परापेक्षानियमाभावादित्यर्थः । तत्र धर्मस्य धर्म्यपेक्षानियमाभावमुपपादयति (गन्धजातीति) धर्मिणोधर्म्यपेक्षानियमाभावमुपपा- दयति (अस्फुटेति) प्रागुक्तं धर्म्यन्तराणां भेदत्वमुदाहरति (एवमिति) विषयि-ज्ञानं, तद्धर्मः विषयित्वं;आदिशब्देन विषयोगृह्यते । घटज्ञानस्य घटाविषयक ज्ञानापेक्षया घटोभेदः, घटविषयित्वस्यापि पटविषयित्वापेक्षया स एव भेदः, तज्ज्ञानविषयस्य तदविषयापेक्षया तज्ज्ञानंभेदइति क्रमेण उदाहर्तव्यमित्यर्थः । (तयोरिति) धर्मधर्मित्वादेर्भेदस्यचेत्यर्थः (तथेति) तथासतीत्यर्थः । धर्मत्वधर्मित्वादे र्भेदत्वमभ्युपेत्यैतदुक्तं । वस्तुतोजात्यादेरेव भेदत्वात्तस्य च वस्तुना सहैवग्रहणात् नान्योन्याश्रय शकापीत्याह (सचेति) (वस्तुनो र्द्वयोरिति) विधिरेव व्यवच्छेदः; सच न तस्यैव, व्याघातात्; किनवन्यस्यैव, अन्यत्वश्च तत्तत्प्रतिनियतो धर्मः, तत्तादात्म्यज्ञान विरोधि धर्म स्तदपेक्षयान्यत्वमिति यावत्; तद्यथा घटादन्यत्वं पटत्वं तच्च प्रत्यक्षेणैव गृह्यत इति नान्योन्याश्रय इत्यर्थः (तत्र किमिति) अन्योन्याश्रयादि दोषवर्जन लक्षणो भारः किमर्त्थं प्रत्यक्षस्य शिरस्यारोप्यते न पुनर्भेदविकल्पस्यापीत्यर्थः । प्रमाणस्यैव विचारत्वं, नान्यस्य; तथाच प्रत्यक्षस्य प्रामाण्यसिद्धये अन्योन्याश्रयादि दोषवर्जनापेक्षेति शंकते (तत्प्रामाण्येति) लोकेहि सन् घटइत्यादौ बुद्ध्यैक्यं प्रतीति स्वरसिद्धं, तत्रान्योन्याश्रयादि दोषसहं प्रत्यक्षाद्भिन्नं भेदभ्रमरूपमेकं ज्ञानं, अपरन्तु प्रत्यक्षप्रमात्मकं सन्मात्रविषयं दोषा सहमिति कुतो ज्ञानद्वयं कल्प्यते; लाघवादेकमेव प्रत्यक्षकरणैर्भ्रमरूपं ज्ञानमुत्पन्नमस्त्वित्याशयेन परिहरति (तदपिवेति) (तत्सिद्धइति) बाधात् असदिति प्रत्यक्षन्तावत् प्रमाणं भेदविषयत्वे च तस्यान्योन्यान्याश्रयादि दोषग्रासान्नप्रामाण्यं स्यादित्यतो ज्ञानभेदः कल्प्यत इत्यभिप्रायः । 
(बाधकाभावादिति) नपरित्यज्यत इत्यनुषंगः (उक्तत्वादिति) अतो बाध्यविषयत्वमव शिष्यत इत्यारभ्येत्यर्थः (अस्तुतर्हीति) प्रामाण्याप्रामाण्य लक्षणवैषम्यहेत्वभावात् एकमेव सत्स्वरूप भेदोभयविषयकं प्रत्यक्षं अप्रमाणञ्चेत्यर्थः (केनापीति) ऐन्द्रियकप्रत्यक्षेणेत्यर्थः । तथाभावे - तस्य स्वतस्सिद्धत्वे, किं प्रमाणमित्यर्थः । (अथेति) प्रमाणतयोपन्यस नीयमिति शेषः । परिहरति (किमिति) प्रमाण तयोपन्यासमात्रा न्न कार्यकरत्वं, येनोक्तदोषः स्यात् किन्तु परैः प्रमाणतया भ्युपगतं कार्यकरमिति शङ्कते (परैरिति) (किञ्चेति) अत्र सकलेतरव्यावृत्त मित्यनेन व्यावृत्तिवैशिष्ट्यं विवक्षितम् । स्वरूपातिरिक्त भेदविशिष्टमिति यावत् (अन्यथेति) स्वरूपस्य भेदाविषयत्वात् , प्रमाणान्तरस्य त्वदुक्तरीत्या असम्भवात् , जडाद्भेदे मानाभावात् , जडतादात्म्यप्रसंग इत्यर्थः । किञ्च स्वरूपातिरिक्तजडभेदस्या स्फुरणे सामान्याकारेण वा प्रत्यग्वस्तुनः स्फुरणं वक्तव्यं, स्वरूपमात्रेणवा, तत्र नाद्य इत्याह (आकारभेदेपीति) द्वितीयेपि किं स्वरूपं जडभेदः, उतन तत्राद्ये दोषमाह (ताधत इति) प्रत्यग्वस्तुस्वरूपमात्रस्येत्यर्थः । द्वितीये जडतादात्म्यप्रसंग उक्त एव । अतः परिशेषादतिरिक्तभेदः प्रत्यक्षएष्टव्य इति तात्पर्यम् । 
	यदुक्तं अन्योन्याभावस्य घटप्रतियोगिकत्वे घटात्यन्ताभावात् भेदोन स्यादित्यादि, तन्नकिमेकजातीयानां समानकालीनानां सम्बन्धिनिरूप्य स्वभावानां सम्बन्धिभेदादेव भेद इति विवक्षितम् , किं वा समानकालीनानां सम्बन्धिनिरूप्य स्वभावानां सम्बन्धिभेदो वैजात्य प्रयोजक इति, यद्वा तादृशानां सम्बन्धिभेदादेव भेद इति । नाद्यः, एकघटगोचर नानापुरुषज्ञानानां भेददर्शनात् , एकस्य पुरुषस्य चरणादिनानावयवावच्छेदेन भूतले नानासंयोगदर्शनात् । एकावच्छेदेन विद्यमानानां भेदो न स्यादित्यापादनं विवक्षितमिति चेत् ; तर्हि - भिन्नावच्छेदेन विद्यमानानां भेदः कुत इष्यते । ऐक्यासम्भवादितिचेत्तर्हि भिन्नाधिकरणे विद्यमानयोरत्यन्ताभावान्योन्याभावयो रैक्यं सुतरां न सम्भवतीति तयोरपि भेद इष्यताम् । नहि घटाधिकरणे विद्यमानस्यान्योन्याभावस्य घटात्यन्ताभावेनैक्यसम्भवः । यद्यधिकरण भेदेन वृत्त्यभाव एवापद्येत, तर्हि सम्बन्धिभेदाभावे भिन्नावच्छेदेनवृत्त्यभावः कथं न स्यात् । भिन्नावच्छेदेन वृत्तेरुपलम्भादिति चेत् , इहापि भिन्नाधिकरणे वृत्ते रुपलम्भादिति तुल्यम् । किञ्चैवमत्यन्ताभावान्योन्याभावयो रैकजात्याभावएव सिद्ध्येत् , कामं सिद्ध्यतु न काचित्क्षतिः । न द्वितीयः, एककालीन योर्भिन्नाधिकरणयो 
रेकघटगोचरयो र्ज्ञानेच्छयो र्ज्ञानद्वेषयोश्च दर्शनात् । किञ्चैव मत्यन्ताभावान्योन्याभवयो र्वैजात्याभावएव स्यात् , तदंगीकारे कोविरोधः, अधिकरणभेदव्यतिरेकेण वैजात्यादर्शनात् । सम्बन्धिभेदाभावे वैजात्येनविना अधिकरणभेदएव न सम्भवतीतिचेन्न देवदत्तयज्ञदत्तयोरेकघटगोचरज्ञानदर्शनात् । यदि स्वगोचरप्रतीति वैचित्र्यात् प्रतिबन्ध्यप्रतीतिवैचित्र्याच्च वैजात्यं सिध्येत् , तदा प्रतीतिसिद्धत्वादेवन तदपह्नवश्शक्यः । एवं कल्पद्वयनिरासादेव कल्पान्तरमपि निरस्तं वेदितव्यं । प्रतियोगिभेदाभावे अभावभेदोनसम्भवतीतिचेन्न, त्वयाव्यधिकरण धर्मावच्छिन्नाभावांगीकारेण एकप्रतियोगिक समानाधिकरण व्यधिकरणधर्मावच्छिन्ना भावद्वयांगीकारात् । ननु समानाधिकरण धर्मावच्छिन्न घटाभावो घटमात्रप्रतियोगिकः, पटत्वावच्छिन्नघटाभावस्तु कुड्यादिप्रतियोगिकोपीति चेत् ; किंप्रतियोगिनानात्वस्या भावनानात्वप्रयोजकत्व मिष्यते ; उतन, आद्ये व्यधिकरणधर्मावच्छिन्नाभावस्यापिप्रतियोगिनोभिन्नत्वात् एकप्रतियोगिक समानाधिकरणव्यधिकरण धर्मावच्छिन्नाभावद्वयासिद्धिः । द्वितीये प्रतियोगिभेदाभावेप्यभावभेदे नक्षतिः । ननु योभावो यदभावापेक्षया भिद्यते सतत्प्रतियोग्यन्य प्रतियोगिको दृष्टः, यथा घटाभावात् भिद्यामानः पटाभावः, व्यधिकरण धर्मावच्छिन्नाभावश्च सर्वप्रतियोगिक एकएव इति चेत् ; तर्हि ज्ञानेऽपि तत्प्रतियोग्यन्यप्रतियोगिकत्वएव भेददर्शनाद्देशकालभेदेऽपि भेदो न स्यात् । तत्र यदि देशकालभेदे ऐक्यासम्भवात् तत्प्रतियोग्यन्यप्रतियोगिकत्वाभावेऽपि भेदऋ, उक्तप्रयोजकं चातन्त्रमितीष्यते ; तर्हि प्रकृतेऽपि अधिकरणभेदेनैक्यासम्भव स्योपपादित्वात् भेदः उक्तञ्चातन्त्रमिति पश्य । ननु नात्रातन्त्रत्वं ज्ञानइव भिन्नाधिकरणत्वैकप्रतियोगिकत्व निश्चयाभावात् , अस्मदुक्तरीत्या अभेदप्रतियोगिकत्वस्यैव सम्भवात् , इतिचेन्न ; तदसम्भवस्य वक्ष्यमाणत्वात् , ससम्बन्धिकपदार्थान्तरे प्रयोजकत्वाभाव निश्चयेनात्राप्यप्रयोजकत्व निश्चयाच्च, यत्र क्वचन सह्चारदर्शनमात्रेण प्रयोजकत्वकल्पनेतिप्रसंगात् । किञ्च एतद्धटत्वरूपसमानाधिकरण धर्मावच्छिन्नाभावस्य एतद्धटान्यत्वरूपव्यधिकरण धर्मा वच्छिन्नाभावस्यच एतद्धटमात्रप्रतियोगिकत्वेनोक्तप्रयोजकस्य तत्रापि व्यभिचारः, अधिष्ठानेप्रातिभासिकस्याभावो धिष्ठाना तिरिक्तस्सत्यः ततोन्यत्र प्रातिभासिक इति मते 
तत्रापि व्यभिचारः । यद्युक्तव्यभिचारपरिहाराय विशेषणांतरदानेन प्रयोज्यसंकोचः क्रियत, तर्हि अप्रयोजकत्वमेव आविष्कृतं स्यात् । यदुक्तमभेदस्यैव भेदोभावस्स्यात् , नघटस्येति ; तत्र किंचटभेदस्य घटान्योन्याभावत्वं, उत घटात्यन्ताभावत्वं, नाद्यः, इष्टत्वात् । नद्वितीयः, हेत्वभावात् । प्रतियोगिविरोधित्वाभावे अभावत्वमेव हीयेतेतिचेत् ? प्रतियोगिविरोधिनोवाभावत्वं कुतः, प्रतियोगिविरोधादेवेति चेत् ? इहापि प्रतियोद्यविरोधादेवाभावत्वं । प्रतियोगिविरोधिनो भावत्वेनोपलम्भादिति चेत् ; प्रतियोग्यविरोधिनोप्यभावत्वेनोपलम्भादिति तुल्यम् । अत एव प्रतियोगिसमानाधिकरणस्याप्यव्याप्यवृत्ते रत्यन्ताभावत्वसिद्धिः, त्वन्मते व्यधिकरण धर्मावच्छिन्नाभावस्य सिद्धिश्च । नच तत्र प्रतियोगितावच्छेदकावचछिन्न प्रतियोगिविरोधो स्त्येवेति वाच्यम् ; तादृशप्रतियोगिनोऽप्रसिद्धेः । ननु व्यधिकरणधर्मवच्छिन्नाभावस्य प्रतियोगितावच्छेदकेनैव विरोधः, विरोधश्च प्रतियोगितावच्छेदकस्य प्रतियोगिन्यवृत्तिरेवेति चेत्? यद्येवं प्रतियोगितावच्छेदक विरोधात् घटाभावत्वं, कथं तर्हि तादृशविरोधवतोऽन्योन्याभावस्य घटप्रतियोगिकत्वा सम्भवः । प्रत्युताभावान्तरे क्लृप्तसामानाधिकरण्याभाव लक्षणविरोधस्य परित्यागात्, व्यधिकरधर्मावच्छिन्ना भावस्यैवासम्भवः । अन्योन्याभावस्यतु प्रतियोगितावच्छेदकेन सह सामानाधिकरण्याभाव लक्षणएवविरोधः । अभावान्तरे प्रसिद्धं प्रतियोगिविरोधित्वं, विरोधस्या सामानाधिकरण्यलक्षणत्व ञ्चोभयंव्यधिकरणधर्मावच्छिन्नाभावे त्यक्तम्, अन्योन्याभावेतु प्रतियोगिविरोधित्वमात्रं त्यक्तम् । प्रतियोगितावच्छेदक विरोधित्वंतु व्यधिकरणधर्मावच्छिन्नाभावे त्वदंगीकृतमेवान्योन्याभावेस्वीकृतम् । त्वदेगीकृतःप्रतियोग्यवृत्तित्वलक्षणविरोध स्त्वन्योन्याभावेपि । नन्वभावसमानाधिकरणे प्रतियोगितावच्छेदकस्यावृत्तिरेवविरोधः, सचसमानाधिकरणव्यधिकरणधर्मावच्छिन्न प्रतियोगिताकाभावमात्र साधारण इति चेन्न; प्रतिभासिकाभावे तदसिद्धेः, अभावो विवक्षितइति चेन्न; प्रातिभासिके घटाभावे व्यावहारिकघटत्वस्यैव प्रतियोगितावच्छेदकतयाऽभावसमानसत्ताक प्रतियोगितावच्छेदकस्या प्रसिद्धतया विरोधस्य दुर्वचत्वात् । अभेदेन विरोधात् भेदस्तत्प्रतियोगी त्येतच्चासंगतम्, तथासति गोत्वाश्चत्वयोः परस्परप्रतियोगित्वापत्तेः । तथानुभवाभावा त्तयोः परस्परप्रतियोगित्वाभावेच तत एव भेदो 
नाभेदप्रतियोगिकः, घटप्रतियोगिकत्वेनैव भानात् । भेदाभावइत्यपि प्रतीर्येत इति चेन्न; घटभेदातिरिक्त घटभेदात्यन्ताभावस्यैव तत्प्रतीतिविषयत्वात् । भेदस्यैव तत्प्रतीतिविषयत्वेपि घटभेदः घटाभेदाभावइति प्रतीतिभ्यां घटं प्रति भेदत्वस्य घटाभेदं प्रत्यत्यन्ताभावत्वस्यच सिद्धेः । किञ्च अभेदाभावस्यादिति यदुक्तं; तत्र किं अन्योन्याभावापादनंविवक्षितम्, उतात्यन्ताभावापादनं । नाद्यः प्रतियोगिविरोधिऽन्योन्या- भावस्य क्वाप्यदर्शनात् । द्वितीये इष्टापादनवादिनं प्रति किमुत्तरम् । नह्यभेदात्यन्ताभावत्वं घटान्योन्याभावत्व विरोधि । एतेन तादात्म्यंप्रतियोगीति पक्षोऽपि निर्व्यूढः, एकएवाभावस्तादात्म्य घटप्रतियोगिकः; तादात्म्यस्यायमत्यन्ताभावः घटस्य त्वयमन्योन्याभावः । सम्भवतिहि देवदत्तो यज्ञदत्तस्य पुत्रो विष्णुमित्रस्य पितेति । तच्च तादात्म्यं घटत्वमेवास्तु, तादात्म्यंहि तदात्मनो धर्मः, अतस्तादात्म्यं धर्मिणो भिन्नमेव वाच्यमिति तद्भित्रस्य तादात्म्यत्वानुपपत्तेरिति वचनं व्याहतार्थं । स्वाभावानधिकरणत्व निबन्धनदोषश्च स्वाभावाधिकरणत्वादेव निरस्तः, तथाहि-किमिदं विरुद्धत्वं विवक्षितम्, किंवैय्यधिकरण्यं, किवा वध्यघातकभावः अथवा तदात्मत्वाभावः, यद्वा उभयोरन्यतरस्यान्यतरानधिकरणत्वं, तदभावात्मकत्वंवा; नाद्यः, व्यधिकरणयोर्जातिव्यक्तयो राश्रयाश्रयिभाव दर्शनात् । न द्वितीयः, असिद्धेः । न तृतीयः, आश्रयाश्रयिभावस्यैव तादधीन्यात् । न तुरीयः, घटाभावस्य घटानधिकरणत्वात् घटस्य घटाभावानधिकरणत्वं साध्यते, उत घटस्य घटाभावानधिकरणत्वादे; नाद्यः, जोतेर्व्यक्तयनधिकरणत्वेपि व्यक्ते र्जात्यधिकरणत्वदर्शनात् । नद्वितीयः, आत्माश्रयात् । नपंचमः, अभावे प्रतियोग्यनधिकरणताया भावान्यत्व निबन्धनत्वात् । नच भावाभावसाधारण मभावत्वमेव प्रतियोग्यधिकरणत्वे प्रयोजकं । क्वचित्सहचरदर्शनमात्रेण प्रतीतिबाधमवधीर्य प्रयोजकत्वकल्पनेतिप्रसंगात् । दृश्यतेहि वटे घटो नास्तीति प्रतीतिः । किं च भावाभावसाधारणमभावत्वं किमनधिकरणत्वमात्रे प्रयोजकं उतप्रतियोग्यनधिकरणतायां । नाद्यः, घटादे रूपाद्यनधिकरणत्व प्रसंगात् । न द्वितीयः, तथासत्यभावस्य प्रतियोग्यतिरिक्ताधिकरणत्व प्रसङ्गात् । नन्वभावत्वमनधि करणताप्रयोजकं भावाभावसाधारणमभावत्वंतु प्रतियोग्यनधिकरणता प्रयोजकमिति चेन्न; अवश्यकल्प्येनानधिकरणताप्रयोजकेनैव अभावे प्रतियोग्यनधिकरणत्वस्यापि सिद्धौ प्रयोजकान्तरस्य गौरवेणाकल्पनीयत्वात् । यच्च किञ्चाभावाधिकरणत्वयोग्येत्यादितन्न 
तद्योग्यताया स्तदभावाविरोधित्वात् । नहि दण्डोवटजननयोग्योऽपि सर्वदा घटं जनयति । किंचैवमत्यन्ताभावस्य नित्यतया घटसन्निधानदशायामपि घटात्यन्ताभावस्य तत्र सत्त्वेन तद्दशायां घटाभावानधिकरणत्वासम्भवात्, तत्प्रतीतेश्च घटाभावानधिकरणत्वं घटोपाधिकं, यथास्फटिके रक्तिमा जपोपाधिकइति कल्प्यते; अथवा रुमागतकाष्ठे लवणसम्बन्दाल्लवणान्वयवद््वटाभावनिधिकरण घटसम्बन्धाद्भूतले साक्षादेव घटाभावानधिकरणत्वं भवतीति, कल्प्यते । नाद्यः एवमपि घटाभावस्य घटदशायां तत्रसत्त्वे तद्दशायां घटाभावप्रतीति प्रसंगात् । यदि स्फटिकशुक्लताया इवोपाधिसंसर्गादप्रतीतिः कल्प्यते, तथापि घटदशायां घटाभावाधिकरणत्वप्रतीति र्निर्वाहः कार्यः, नतूपाधिसंसर्गेण । अत एव नद्वितीयः; घटसंसर्गात् घटाभावानधिकरणत्वे सत्यपि घटाभावस्यापि विद्यमानतया घटदशायां घटाभावप्रतीतिप्रसंगादेव । किंच घटाभावे विद्यमाने तदनधिकरणत्वं ब्रह्मणापि न तत्र सम्पादयितुं शक्यं । किंच एवंसति तृणादौदाह्यत्वानधिकरणेवह्निसम्बन्धाद्दह्यत्वदर्शनात्, तत्र हेतुतया वह्नेरपि दाह्यत्वप्रसंगः, यदिच वह्ने रदाह्यत्वेऽपि तत्संसर्गद्दाहः तदा घटस्य तदभावानधिकरणत्वानधिकरणत्वेऽपि घटसम्पर्काद्भूतले तत्सिद्धिरस्तु । किंच घटाभावाधिकरणे भूतले घटाधिकरणतायां किनिबन्धनमभिमतमायुष्मता? घटसामग्र्यां सत्या तत्सन्निधानादेव घटाभावस्तत्र नतिष्ठतीति यदि; तर्हि घटसन्निधाने घटाभावो यतो नतिष्ठति अत एव तदधिकरणत्वमिति पश्य । प्रतीत्यवैलक्षण्यंच नप्रसज्यते, प्रतियोगिवैलक्षण्यात् । अन्यथा देवदत्त पुत्रत्वयज्ञदत्तपितृत्वबुध्द्यो रेकविष्णुमित्रविषययो रवैलक्षण्यप्रसंगात्, नचैकस्योभयप्रतियोगिकत्वानुपपत्तिः; लाघवेन एकस्योभयप्रतियोगिकत्वे क्लृप्ते क्वचिद्दर्शनमात्रस्य अकिंचित्करत्वात् । यच्च किंच योयस्येत्यादि तन्न; घटत्वात्यन्ताभावस्य वटाभेदविरोधित्वेन घटभेदत्त्वावदुक्तभेदप्रयोजकनिबन्धस्तु व्यर्थएव । अभेदः प्रतियोगीतिपक्षोऽपि निर्व्यूढः, घटत्वस्यैवाभेदत्वात् तत्रच नान्योन्याश्रयशंकावकाशः । एवं प्रतियोगिनिरूपितो धर्न्यपि सुनिरूपः अभावः कुत्रवर्ततइति प्रश्ने कुत्रचिदित्युत्तरस्य सुवचत्वात्, भावेऽपि हि तथैव वाच्यम् । अतोऽधिकरणतावच्छेदकनियमस्य अभावे अदर्शनादभावे तन्निबन्धोनिर्निबन्धनएव । यत्र प्रतीयते तत्रेत्युक्तावपि न विरोधः, ईश्वरस्य यत्र प्रतीयते तत्रेत्युक्तेः । यत्र प्रतियतइत्युक्तवपि नविरोधः, ईश्वरस्य यत्र 
तदभावप्रत्ययोनास्ति तत्र तदितिविवक्षितत्वात् । मास्तुवाधिकरणनिरूपणं नहानिः । किमधिकरणमिति पृष्टे तत्रोत्तरं वक्तव्यमितिचेत् किमयं लौकिकानां प्रश्नः उतवादिनः, नाद्यः, विवक्षादिना तत्तज्जनैः कुत्र घटोस्तीति पृष्टे कुलालगृह इत्यादि रूपेण तै स्तैरेव पुरुषै रुत्तरदानेन तत्रास्मद्वक्तव्याभावात् । अभावेपि तत्तत्पुरुष प्रश्नस्यतैस्तैरेव पुरुषैरुत्तरदानेनास्माभिर्वक्तव्याभावात् । न द्वितीयः घटः कुत्रास्ति कियत्परमाणुकोयं घट इत्यादि प्रश्नस्योत्तरानुक्तावपि तत्सिद्धिवत् अभाव सिद्ध्युपपत्तेः । किञ्चैव मत्यन्ताभावाधिकरणस्यापि दुर्निरूपतया तस्याप्यसिद्ध्यापत्तेः । भेदबुद्धेरभेदात्यन्ताभाव विषयत्वकल्पनञ्चानुपपन्नं । अत एव भेदवद््घट तदत्यन्ताभावादीनामपि अधिकरणस्य दुर्निरूपतया दूषणमिष्टमेव, कुस्रस्यापि मित्थ्यात्वादिति निरस्तन्; भेदप्रतीतेरन्योन्याभाव विषयत्वमधिकरणानिरूपणेन परित्यज्याभेदात्यन्ताभाव विषयत्वकल्पनानुपपत्तेः । यच्चोक्तं घटेऽपि घटभेदज्ञानं प्रमैव स्यादिति तन्न; तत्र तत्सम्बन्धस्य बाधितत्वात् । नच स्वरूपस्यैव सम्बन्धत्वात् सर्वेषां स्वरूपाविशेषात् इदं स्वरूपं सम्बन्ध इदं स्वरूपं न सम्बन्ध इति नियामकाभावः; सम्बन्धान्तराङ्गीकारेऽपि अत्रायं सम्बन्धो नात्रेति नियामकाभावात् । नायं स्वरूपसम्बन्धपक्ष एव दोषः, इदं घटस्वरूपं इदं पटस्वरूपं ब्रह्मस्वरूपमित्यत्रापि नियामकाभावात् तत्स्वरूपाणा मप्यसिद्धिप्रसङ्गात् । प्रतीतिश्च सर्वत्र समाना । यच्चोक्तं भेदध्मित्वस्यानिरूपणे इदमस्माद्भिन्नमिदंनेति व्यवस्थाया आकास्मिकत्वप्रसङ्गइति तन्न; निरूपणं यदि ज्ञानं, सिद्धमेव तत । यद्यवच्छेदकोक्ति स्तदा त्यन्ताभावस्य घटादेरप्यसिद्धिप्रसंगः, तत्राप्यवच्छेदकानुक्तेः । अत एव तेषामपि मित्थ्यात्वमितिचेत्, तर्हि सत्यस्य वस्तुनोऽनुगतधर्मिनियम्यत्वं कुत्र दृष्टमायुष्मता । प्रतीतिरपि सुनिरूपणा, एतौ परस्परं भिन्नौ इदमिदंनभवति अयमस्माद्भिन्नइत्यादीनां तत्प्रतीतित्वात् । यदुक्तमाद्ये द्वित्वज्ञानं भेदज्ञानाधीनमितितन्न, द्वित्वभेदयोरेकज्ञानविषयतया तज्ज्ञानयोः परस्परकार्यकारणभावासिद्धेः । नचदूरस्थवनस्पत्योर्दिवत्वज्ञानप्रसंगः, दूस्थत्वादेव भेदज्ञानाभाववत्, द्वित्वज्ञानाभावस्या प्युपपत्तेः । यच्च परस्पराभावस्यापि भेदरूपत्वादिति तत्र, घटप्रतियोगिकभेदवान् पटः पटप्रतियोगिकभेदवान् पटः इतिहितस्यार्थः । तत्र भेदज्ञानस्य भेदज्ञानाधीनत्वाभावात् । यदुक्तं द्वितीयेभेदभेदत्वज्ञानं विनातद्विशिष्टज्ञानानुपपत्तिरिति तत्र किं भेदभेदत्वज्ञानयो 
र्भेदाविशिष्टज्ञानत्वमभिप्रेतं उततयोर्भेदविशिष्टज्ञान विषयत्वं; नाद्यः, असिद्धेः । द्वितीय स्त्विष्टएव, तत्र दोषाभावात् । प्रतियोगित्वज्ञानंच नबेदज्ञानाधीनम् अतोनतत्पर्युक्तदोषः । अतस्तृतीयोप्युपपन्नः । यच्चभेदज्ञानस्य  तर्करूपज्ञानाधीनतया दूषणमुक्तं तत्तर्कस्याभाव ग्रहहेतुत्वाभावादेवानिरस्तं, सत्तानिश्चयार्थं तर्कापेक्षायां घटज्ञानादावपि तर्कसापेक्षत्वप्रसंगः किंच अनवधारणात्मकज्ञानस्य प्रागुत्पत्तौ पश्चात्तर्कावतारेसत्यवधारणात्मकज्ञानस्य उत्पत्तौको विरोधः । यच्चतस्यैतस्माद्भेदसंशये व्यतिरकेनिश्चयेच सति एतस्य तस्माद्भेदनिश्चयोनेति सार्वजनीनमतस्तस्यैतस्माद्भेदनिश्चय एतस्य तस्माद्भेदनिश्चयेहेतुर्वाच्यः, तथान्वान्योन्याश्रयः इति; तत्र तत्रसंशयस्य प्रतिबन्धकत्वात् । व्यतिरेकनिश्चयोऽपि न तत्र प्रतिबन्धकः अयंतस्माद्भिन्नोनेति ज्ञानानन्तरं समानसंवित्संवेद्यतया अनुमानेनवा सएतस्माद्भिन्नोनेति प्रतीतौ सत्यां सैवग्राह्यव्यतिरेकनिश्चयत्वात् तस्यैतस्माद्भेदग्रहं प्रतिबध्नाति । स सम्बन्धिकपदार्थेषु सर्वत्रायमेव निर्वाहः । अत एव देवदत्तस्य पुत्रो यज्ञदत्तइति ज्ञाने सति देवदत्तो यज्ञदत्तपितेति ज्ञानम् । अन्यथा भूतले घटात्यन्ताभावनिश्चयो घटे भूतलवृत्तित्वाभाव व्यतिरेकनिश्चय प्रतिबध्य इति तत्राप्यन्योन्याश्रया दत्यन्ताभावस्यापि साक्षिवेद्यत्वापत्तिः । नचेष्टापत्तिः, षष्टप्रमाणविलोपापत्तेः । नच संशय पदोपादाना त्तत्संशयस्यचाप्रतिबन्धकत्वा दत्यन्ताभाव निश्चये न सहेतुरिति वाच्यम्, अन्योन्याभावेपि तथा संभवात् । किंच एतत्प्रतियोगिकभेदव्यतिरेकस्य एतन्निष्ठभेदप्रतियोगित्वाभावव्याप्ति ग्रहात् सएव प्रतिबन्धकः । किंचास्माकं पटस्य घटाद्भेदः पटत्वं पटभेदश्च घटे घटत्वं, नच पटे पटत्वव्यतिरेकनिश्चयः घटे घटत्वनिष्चयविरोधी । घटभेदव्यतिरेकत्व प्रकारनिश्चयः पटभेदत्वप्रकारकनिश्चय विरोधीतिचेत्, तन्न, सर्वघटभिन्नं नवेति संशयदशायां अयंपटोनेति निश्चयदर्शनात् । यच्च प्रतियोगित्वज्ञानाधीनोन्योन्याश्रय उक्तः, सोऽपि नास्त्येव, प्रतियोगित्वस्य पूर्वगृहीतस्योपनय सम्भवात् । सम्भवतिहि प्रतियोगिसन्निकर्षदसायां तदव्यवहितदेशे तदभावग्रहणस्थले प्रतियोगिताप्रत्यक्षं, पूर्वजन्मगृहीत प्रतियोगितायाः स्तन्यपानेष्टसाधनतावत् उपनयेऽपि न विरोधः । किंच प्रतियोगित्वस्य संसर्गविधयैव भानेन विशेषणतया भानाभावात् न पूर्वज्ञानापेक्षा । नच प्रतियोगिद्वयसत्रिकर्षाभावात् सम्बन्धप्रत्यक्षासम्भवः, अभावस्य सन्निकृष्टभूतलाश्रयत्वात्, प्रतियोगिनश्चोपनयात् सन्निकर्षसिद्धेः । भिन्नइत्यत्र मत्वर्थसम्बन्धप्रतीतावपि न तस्य भेदज्ञानसाध्यता, 
अन्वयव्यतिरेकासिद्धेः । यद्यन्वयव्यतिरेकौ स्यातां तत्कारणत्वं त्वयाप्येष्टव्यमेव । साक्षिणा युगपदेव भेदसम्बन्धयो र्भानांगीकारे जन्यज्ञानेनैव तथातथा भानमङ्गीक्रियताम् । यापि घटभिन्नः पट इत्यत्रानवस्थोक्ता, सापि नास्त्येव, विरुद्धधर्मज्ञानस्य भेदज्ञानसाध्यत्वे स्थूलोहं चन्द्रः प्रादेशपरिमाण इत्यादीना मनुदयप्रसंगात् । यच्च भेदज्ञानस्य विरुद्धधर्मज्ञानहेतुत्वे हेतूपन्यासः, विरुद्धयोरेकत्र ज्ञानासम्भवादिति; सचात्यन्तासंगतः, घटः पटाद्भिन्न इत्यत्र घटपटयोरुभयोरेव विशेषणविशेष्यभावज्ञानात् । विरिद्धयोरेकतया ज्ञायमानयो र्ज्ञानासम्भवादिति विवक्षायामपि असंगतिरेव, घटपटयोरुभयोरेव विशेषणविशेष्यभावज्ञानात् । विरुद्धयोरेकतयाज्ञानासिद्धेः । क्लृप्तकारणभावेपीत्या द्युपसंहारश्चासंगतः, यदि भेदे भेदज्ञानेवा किंचित्कारणक्लृप्तिः, तर्हि तस्याभावेपि कार्येसति तस्यैव मायिकतास्यात्, नतु भेदमात्रस्य तज्ज्ञानस्य वा । भेदे भेदव्यवहारस्यच स्वरूपमेव विषयः; नच स्वेन सम्बन्धासम्भवः, तथासति घटस्वरूपमित्यादि व्यवहारासम्भवात् । आश्रयाश्रयिभावो भिन्न इत्यत्र न विषयः, किन्त्वन्य एव सम्बन्धः, सचाभेदेष़पीति नविरोधः । भेदान्तरांगीकारेवा किं बाधकं, यावत्प्रतीतिवस्त्वंगीकारे बाधकाभावात् । घटे पटाद्यनेकभिन्न प्रतियोगिकानन्ताभाववत् एकप्रतियोगिकानेकभेदसत्त्वेपि विरोधाभावाच्च । प्रामाणिकस्यार्थस्य मित्थ्यात्वकल्पनादपि हि तदनुसार्यर्थान्तरकल्पनमेव युक्तम् । अन्यथा पीनत्वेन रात्रिबोजनं नकल्पयेत । एवमन्योन्याभावो भेद इत्यत्र न काचिदप्यनुपपत्तिः । वैलक्षण्यं वा भेदः, यत्र भेदप्रीतिरबाधिता तद्गतो धर्मएव वैलक्षण्यं । निर्धर्मकेच कालसम्बन्धादिस्वरूपमेव वा भेदः । अभेदेपि विशेषणविशेष्यभावो घटस्य स्वरूपमित्यादाविव नानुपपन्नः । यदिक्तं पटात्मकपटाभेदविरोधित्वं कुत्र दृष्टमायुष्मता, येनैव ब्रवीषी । विरोधस्य भवद्भिरेवांगीकारात् अभेद इत्यत्र नञाविरोधप्रतीतेश्च विरोधो वाच्य इति चेत्? तर्हि .थाप्रतीति विरोधोऽगीकार्यः; यस्ययस्मादभेदः तस्य तस्माद्भेदो विरुद्धोदृश्यते, पटस्वरूपं पटस्य पटादभेदः, घटस्तु यद्यपि पटाद्भेदः; अथापि घटस्यैव भेदः, नतु पटस्य, अतः पटस्य घटाविरोधित्वेपि न दोषः । यस्य यस्मादभेदस्तस्य तस्माद्भेदो विरुद्ध इत्युक्ते रसम्भव एव, यस्य यस्मादभेदस्तस्य तस्माद्भेदस्याप्रसिद्धे र्विरोधाश्रयानिरूपणांदिति चेन्न; तस्य तस्मादभेदे तस्माद्भेदस्य तत्प्रतियोगिकत्वाभावस्यैव विरोधरूपतया विवक्षितत्वात् । 
अतः पटाद्भेदरूपे घटे पटप्रतियोगिकत्वाभाव लक्षणविरोधोऽस्त्येवेति न दोषः । ननु कथं पटप्रतियोगिकत्वाभावः, पटाद्भेद इति प्रतियोगित्वस्यै वाभिधानादिति चेत्? अस्यैतस्माद्भेद इत्यत्र यष्षष्ठ्यर्थः सप्रतियोगितेति विवक्षितत्वात् । नच सप्रतियोगिभेदस्य निष्प्रतियोगिस्वरूपत्वानुपपत्तिः; सप्रतियोगिपुत्रस्य निष्प्रतियोगि देवदत्तत्वानुपपत्तिप्रसंगात् । नच धर्मधर्मिभावानुपपत्तिर्देषः; धर्मधर्मिभावस्यैवासिद्धेः । भिन्न इति धर्मधर्मिभावः प्रतीयते । किन्तु ततोऽन्य एव कश्चित्सम्बन्धविशेषः । नचाभेदेसोप्यनुपपन्न इति वाच्यम्, घटस्य स्वरूपमित्यादौ सम्बन्ध दर्शनात् । सम्बन्धितावच्छेदकभेदस्यैव सम्बन्धप्रयोजकत्वात् । यच्चस्वमतोपपादनं तत्परमतस्यैव साधकं; तथाहि-अधिष्ठानसत्तैव अभेद इति यदुक्तं; तेन घटाद्भिन्नतया घटत्वं तत्तादात्म्यरूपं न सम्भवतीत्येतद्दूषणमुद्धृतम् । अभेदात्यन्ताभावस्यैव घटपटोभयनिरूपित भेदत्वांगीकारेण घटत्वात्यन्ताभावस्य घटान्योन्याभावत्व सम्भव स्समर्थितः । भेदोविभागव दुभयनिष्ठ इति यदुक्तं, अस्तुवा तत्सर्वोभेद एक एवास्तु किंनश्छिन्नं भेदस्यैवोपपादनात्, घटः पटोनेत्यत्र घटः पट इत्यंशस्य घटपटोभयोपस्थापनपत्वेन घट इत्यंशस्य निषेधाधिकरणानुपस्थापकत्वात् । किंच घटत्वात्यन्ताभाव एव घटान्योन्याभाव इति व्यावहारिक मर्यादामनंगीकृत्यदुरध्वगमनं बुद्धिविध्वंसादेव । एवं च भेदोऽप्यभेदमेवसाधयतीत्यसंगतं । यच्चाधिष्ठानमेवघटादेः पारमार्थिकरूपमित्युक्तं, तत्र, किमत्रषष्ठीमुख्या उतामुख्या; मुख्यत्वे घटत्वादिकमपि स्वरूपंस्यात् इति तदभावः कुतोभेदोनस्यात् । तदपरमार्थ इति चेत् अपरमार्थस्वरूपप्रतियोगिक एव भेदोस्तु, किंतवच्छिद्यते । किंचायं घटाद्भिन्न इत्युपदेशे नायं घटाद्भिन्न इति बुद्धिर्निवर्तते, अयंघटेन तुल्याधिष्ठानक इति बुद्धिर्ननिवर्तते, अतोनाधिष्ठानंभेदः । पदद्वयसामानाधिकरण्यार्थाभेदस्यैव नञर्थप्रतियोगित्वमनुभूयत इति यदुक्तं तन्न; तथासतिनिषेधाधिकरणाप्रतीतिप्रसंगात् । घटः पटोनेत्यत्र घटः पट इत्यंशस्य घट पटाभेदोपस्थापन परत्वेन घट इत्यंश निषेधाधिकरणोपस्थापकत्वाभावात् । किंच इह घटोनेत्यभापीहघट इति घटभूतलसंसर्गं प्रतिपाद्यतन्निषेधः क्रियत इतिस्यात्, तथाच वायौरूपंनास्तीत्यादावप्रसिद्धसंसर्गनिषेधःस्यात्, निरधिकरणनिषेधश्च, अनुवृत्तसदात्म- स्वरूपमेव अभेद इत्यप्यसंगतं, घटस्सन् पटस्सन्नित्यभेदज्ञानाविरोधिनो घटपटौ भिन्नाविति ज्ञानस्यतदभावगोचरत्वानुपपत्तेः । नन्वियमनुवृत्तसत्तैवाभेद इति लौकिकानां 
ज्ञानाभावात् अभेदाभाव प्रतीतिरूपपद्यते, यथात्वन्मते घटकलशयोः घटत्वमभेद इति ज्ञानाभावात् घटत्वरूपाभेदज्ञानेपि घटकलशौ भिन्नाविति भ्रम इति चेन्न;त्वादृशामप्यनुवृत्तसत्तैव अभेद इति ज्ञानवतां घटपटयोर्भेदज्ञानदर्शनात्, घटत्वमेव घटकलशाभेद इति ज्ञानवतांतु घटत्वज्ञानेसति घटकलशभेदज्ञानं नभवत्येव । अपरमार्थस्य घटादेरात्मसत्तैव स्वरूपमित्यसंगतं, तस्य ततो भिन्नत्वात् । किंच दूरस्थ वनस्पत्योरभेदव्यवहारस्य कोविषयः, आत्मसत्तैवचेत्? तयोरभेदज्ञानं प्रमा, साचदूरत्वदोषजन्या, समीपं गतस्य भेदज्ञानंभ्रमः, सचदोषनिवृत्तौजाय इति परिहास्यम् दूरस्थवनस्पत्योरभेदव्यवहारस्य मिथ्याभूत वनस्पतिस्वरूपमेवाभेदोविषयश्चेत? सर्वत्रसएवाभेदोऽस्तु । एतत्सर्वमभिप्रेत्यानुगृहीतं "यथासम्भवं स्वरूपधर्मयोर्भेदस्यातु प्रवेशोपलम्भात्" इति ।।
	इति श्री वाधूलकुलतिलक श्रीनिवासाचार्य पादसेवासमधिगत परावरतत्त्वयाथात्म्येन तदेकदेवतेन तच्चरण परिचरण परायणेन तत्प्रसादलब्ध महाचार्या परनामधेयेन रामानुजदासेन विरचितायां शतदूषणी व्याक्यायां चण्डमारुताख्यायां भेददूषणनिस्तारो नाम त्रयोदशस्कन्धः ।
वादः 14
	(यदात्मान इति) यदधीनस्वरूपस्थितिप्रवृत्तिका इत्यर्थः । वर्णाः अक्षराणि । आकृतिः-आनुपूर्वी । यदनुगुणेत्यादिना पदवाक्यस्वारस्यं विवक्षितं । फलितमाह (प्रमाणमिति) अनेन निर्विशेष पदवाक्यस्वारस्यं प्रामाण्यंच नास्तीतिगम्यते । आहर्ता-मधुकैटभहृतानां आहर्ता । मर्म-वेदबाह्यता । नहि प्रपंचमिथ्यात्वमते भेद प्रतिपादकवेदपूर्वभागस्य प्रामाण्यमभ्युपगम्यते, किं त्वद्धैतपरवेदान्तभागस्यैवेत्यत्राह (तदुपजीवने नेति) अप्रौरुषयत्वादिसिद्धवदप्रामाण्योपजीवनेनेत्यर्थः । सामान्येन प्रामाण्येसिद्धेहि वेदान्तास्सिद्धे प्रमाणमुतकार्य इति विचारसम्भवः, एवं च अपौरुषेत्वादिभिः प्रामाण्यसिद्धेः पूर्वभागेऽप्यविशेषात्तस्यापि प्रामाण्यमंगीकार्यमितिभावः (अत इति) वेदविरोधादितिभावः । (तदेतदिति) मीमांसक सम्प्रतिपन्नं प्रामाणयाग्रामाण्यव्यवस्थापनं (संविन्मात्रेति) मित्थ्याविषयत्वेन वेदाप्रामाण्य प्रंसगात् , अन्यथाबुद्धागमस्यापि प्रामाण्यप्रसंगादितिभावः । व्यतिरिक्तशब्देन 
स्वतन्त्रवस्त्वन्तरप्रतीतिःस्यात् , तथाच स्वगतभेदमित्थ्यात्वस्याप्रतीते स्सगुणवाक्यस्य प्रामाण्यं सम्भाव्येत, मात्रपदेनतु स्वगतभेदमित्थ्यात्वसिद्धे स्सगुणवाक्यस्याप्यप्रामाण्यं फलितम् (प्रमाणत्वेति) प्रमाणत्वं प्रथमाध्यायार्थः, अप्रमाणत्वं विरोधाधिकरणार्थः स्तृतीयपादार्थोपलक्षणं । प्रामाण्यप्रतियोगि तयोपस्थितत्वात् पादान्तरार्थापेक्षया प्रागेतदुक्तम् । वेदप्राण्यसमर्थनसिद्धमर्थमाह (पुण्येति) आदिपदेन मोक्षसाधनपरिग्रहः । "विधी" ति प्रथमपादार्थः । "अर्थवादमन्त्रे" ति द्वितीयपादार्थः । "नामधेयादीति" चतुर्थपादार्थः । आदिपदेन नामधेया पवादपरिग्रहः (सर्वेष्विति) द्वितीयाध्यायादिष्वित्यर्थः । सर्वेष्वेव लक्षणेषु परिनिष्पन्नं तत्तदधिकारिणस्तत्तत्परिकरविशिष्टतत्तत्कर्मभ्यस्तत्तत्कलसिद्धिरूपमर्थमाह (कर्मभ्य इति) इत्यादिसर्वमित्यन्वयः । आदिपदेन लौकिकार्थपरिग्रहः । तत्-तस्मात् , अर्थस्यमित्थ्यात्वाविशेषात् । इह - प्रमाणा प्रमाणविप्रतिपत्ति विषययोर्वेदबाह्या गमयोः । किं वैषम्यमाश्रित्यवेदाः प्रमाणं परागमोनप्रमाणमिति स्वयमध्यवसीयते परं प्रतिचसाध्यते ; नकेनापि स्वयमध्यवसितुं परं प्रतिसाधयितुंचशक्यत इत्यर्थः । किमित्यादि व्यवहारविसंवादा त्प्राचीन विकल्पास्सर्वेऽभ्युपगमभेदपराः, क्कचिदुक्ति रुपलक्षणार्था । 
अभ्युपगमभेदेनिरस्ते अध्यवसायसाधनयोरुभयोरपि निसासस्सिध्यतीति तन्निरासः । भेदश्च-एकवाद्यभ्युपगमे इतरवादिनासत्यत्वादिशिरसामसत्यत्वादिशिरसांचयोऽयमाश्रयोऽभ्युपेतः तद्विपरीताश्रय तागोचरत्वं, तथासतिहिपरनिरस नमुपपद्यते, नतूभाभ्यां तुल्यरूपत यांगीकार इतिभावः । क्वचिदेवाभ्युपगमभेदविवक्षाया मसाधारणहेत्वभावात् , दूषणग्रन्थानुसाराच्च अभ्युपगमपरत्वमेषां विकल्पानामवगम्यते, अभ्युपगभेदस्य विद्यमानत्वात् । सत्यत्वादिवैषम्यमाश्रित्य किन्निष्कृष्यत इतियोजना (सत्यभूतप्रमितीति) प्रमितिशब्दोज्ञानपरः । बुद्धप्रणीतः वेदरूप इत्यत्र अवधारणं द्रष्टव्यं (तैरपीत्यादि) उभाभ्यामप्युभयत्रैकरूपस्य सत्यत्वस्यांगीकारान्न तन्निराकरणसंभव इतिभावः । परेणसर्वेषां तुच्छत्वमेवाभ्युपगम्यप्रामाणिकजनवंचनार्थं सांवृतिकमित्युच्यत इत्यत्राह (अन्तत इति) रिरूप्यनिर्णय इतिभावः (तुल्यार्थत्व इति) यथापरेण तुच्छत्वमेवाभ्युपगम्यप्रामाणिकचनवंचनार्थं सांवृतिकसत्यमित्युच्यते तथावैदिकजनवंचनार्थ 
एषां सांवृतिकशब्दं परित्यज्यतस्यै वार्थस्य मित्थ्याशब्देनोपन्यासः, यथालालेत्युक्तेजुगुप्साजायेतेति वक्त्रासवशब्दोपन्यासः । (नास्तिक्येति) (संवृत्तिः कल्पितेतिचेति) नास्तिक्यपरिहारार्थमित्यन्वयः । संवृति रस्माभिरगीकृतेति बाह्यानामुक्तिरपि वंचनार्थमित्यर्थः । वंचयितु मुद्युक्तैरपि युष्माभि स्सर्वै स्संभूया स्माभिस्संवृतिसत्यं संवृतिसत्यशब्देन न व्यवहर्तव्यं किन्तु मिथ्याशब्देनैव व्यवहर्तव्य मित्यसंकेतितत्वात् जाड्यमेव प्रकटीकृतं । असंकेतितत्वादेव त्वदीयैरभेदाभिधानादित्यत्राह (नचयुष्माभिरिति) (गूढेत्यादि) खण्डनकारोविवक्षितः, तत् बहिष्कारः । बाह्यतदागमयोर्दूषणान्तरमाह (यदिचेति) पारमार्थिकत्वातिरेकेण किंचित्सत्त्वमसिद्धमेव त्वदभ्युपगममात्रेण तत्सिद्धौवैभाषिकादिभिः स्वागमे पारमार्थिक सत्यत्वस्यैवांगीकारात्तेन तत्प्रामाण्यसिद्धिरनिवार्येत्यर्थः (एतेनेति) असिद्धेरित्यारभ्यैतावत्पर्यन्तं उक्तेनेत्यर्थः । व्यावहारिकसत्यत्वमभ्युपगतमेवेत्यत्राह (तदभिमानेति) त्वदभिमानमात्रेण तत्सिद्धौपरागमेपि तेन सांवृतिकसत्यप्रामाण्याब्युपगमात् तस्यापि प्रामाण्यप्रसंग इत्यर्थः । सांवृतिकत्व व्यावहारिकत्वयो रभेदस्समर्थित एवेति भावः (व्याहतीति) निर्विशेष परमात्रपदप्रमातृत्वोक्त्योः । (प्रमातृत्वस्येति) तदुपाधेरित्यर्थः । तत्र-विशिष्टे । 
स्वरूपं-विशेष्यस्वरूपं । अपिशब्देन त्वयापीति गम्यते । तदागम प्रमातर्यपि विशिष्टे विशेष्यभूतचैतन्यस्य सत्यताया युवाभ्यामंगीकारात् तदागमस्यापि प्रामाण्यप्रसंग इत्यर्थः । अध्यवसायसाधनयो रुभयोरप्यसम्भवद्योतनाय वादिद्वयग्रहणं (उपाधिमात्रेति) अत्र विकल्पोभिप्रेतः, तेनयोगाचारेण । त्वदुक्तप्रयोजकस्य तेनाभ्युपगमात्तन्मतानुसारेण तदागमस्य प्रामाण्यं स्यादित्यर्थः । वेदेतु तस्य प्रयोजकस्य त्वयानभ्युपगमात्तस्य प्रामाण्यं त्वन्मते नस्यादित्येवकारार्थः (तुल्यैरिति) माति भावः (चिद्व्यतिरिक्तेति) अत्र स्वातन्त्र्यं विवक्षितं, ' तत्र क्षणिकत्वे ' त्याद्युत्तरग्रन्थानुसारात् (चिदंशस्येति) विषयतस्सत्यत्वोक्तेरिति शेषः । यद्वा चिदंशस्य विषयत्वं त्वन्मते नास्त्येव, अभ्युपगम्यमानेपत्यिर्थः । नित्यस्य चैतन्यस्य क्षणिकत्वोक्तेस्तदागमस्य विषयतोऽसत्यत्वं चिदंशेपीत्यत्राह (तत्रेति) कल्पितनित्यत्वादि विषयत्वेवा द्वयोरप्यप्रामाण्यं स्यादिति भावः (नित्य संसारादीति) सत्यत्वग्रहः । ननु काल्पनिकक्षणिकत्व नित्यत्वाभ्यां विशेष इत्यत्राह (क्षणिकत्वेति) काल्पनिकस्यासत्यत्वादप्रयोजकत्वं (अनादित्वेनैवेति) कल्पनाप्रवाहरूपेणानादिरित्यर्थः । 
धर्मदेशाना-धर्मोपदेशः । तत्र प्रवाहानादित्व मसदेवेतिचेन्न ; त्वन्मते वेदेऽपि तस्यासत्त्वात् । क्षणभंगविशिष्टं प्रवाहानादित्वं बौद्धानां, अस्माकं तदभावविशिष्टमिति वैषम्यमाशंक्याह (क्षणभंगेति) अर्थयाथार्थ्यप्रयोजकताभिमानेनानादित्वादि कल्पपरिग्रहः, तत्र तदप्रयोजकविशेषण प्रक्षेपोऽनुचित इति भावः । परागमस्य दोषमूलत्वं वेदस्य तदभावश्च किं तन्मतेनोच्यते उतत्वन्मतेन, इति विकल्पमभिप्रेत्य दूषयति (तत्पक्षेणेति) (अत इति) नन्वसदर्थजनकत्वेनाविद्यादेषः नत्वप्रामाण्यापादकतयेति चेत् ; एवमपि प्रमाणस्य मिथ्यात्वे तद्विषययाथात्म्येऽनाश्वासात् । नह्यारोपितधूप्तेन वह्निसिद्धिः । पन्थानं-सत्यत्वमार्गं । (त्वदभिमतेति) दृश्यत्वदृग्दृश्यसंबन्धनिरासवाधाविवक्षिताः । ब्रह्मणोदृश्यत्वमन्यत्रसमर्थितमेव । दृग्दृश्ययोस्संबन्धासिद्धौ दृगधीनसिद्धिब्रह्ममिथ्यात्वं जडप्रपंचवदेवस्यात् , सर्वशून्यवादेन ब्रह्मणोऽपि बाधोदृश्यते । शून्यवादस्याप्रमाणत्वात् कथंतेनबाध इतिचेत् ? तदप्रामाण्यं कथमवधृतं त्वया, प्रमाणविरोधादितिचेत् ? हन्ततर्हितत एव प्रपंचमिथ्यात्वमपि नसिध्येत् । अस्तिहि प्रत्यक्षादिभिः पूर्वभागेन उत्तरभागेऽपि सविशेषवाक्यैः प्रपंचनिषेधकस्यविरोधः । अतो वेदान्ताः प्रपंचस्यापि निषेधकानस्युः । प्रतीतिबाधाभ्या मनिर्वाच्यत्वरूप मित्थ्यात्वसिद्धिरपि नेति वक्ष्यत इत्याह (अनिर्वचनीयेति) 
(दोषज्ञानेनेति) बाधः-अर्थाभावबुद्धिः । (दुष्टकारणेति) विसंवादेन साक्षादर्थाभाव एव परिच्छिद्यते, कारणदोषस्तु यद्यपि नसाक्षादर्थाभावं परिच्छिनत्ति, इदं ज्ञान मप्रमाणं दुष्टकारणजन्यत्वादिति साक्षादप्रामाण्यस्यैवबोधनेन भिन्नविषयत्वात् ; अथाप्यप्रामाण्यस्यार्थाभावाधीनतया तत्परिच्छेदेविषयाभावस्याप्यर्थात्परिच्छेदात् , विसंवादेनतुल्यकार्यत्वादर्थाभावपरिच्छित्तौ नविसंवादमपेक्षते ; यथा प्रणयनार्थतया चमसवदविहितमपिगोदोहनं प्रणयनाश्रितत्वेन प्रणयनयस्य स्वेनावश्यंकर्तव्यत्वात् , अर्थाच्चमसेनतुल्यकार्यत्वात् प्रणयनसिद्धौच चमसंनापेक्षत इत्यर्थः । बाधः-अनपेक्षत्वं (त्वयेति) प्रत्यक्षादिविसंवादोऽस्माभिस्सुवचः (संविन्नित्यत्वादीति) तद्गोचरज्ञानं विवक्षितम् (एतेनेति) कारणदोषविशेषेमहाजनपरिग्रहस्या किंचित्करत्वादित्यर्थः। दोषान्तरमाह (बहुजनेति) (सर्वेषामिति) वेदतदर्थयागस्वर्गसाध्यसाधनभावादिज्ञानस्य त्वयाभ्रमत्वाभ्युपगमादित्यर्थः (हेतुदर्शनेति) दृष्टलाभादिरूपहेतुदर्शनवद्भिः 
परिगृहीतोबौद्धागमः, वेदस्तुतद्रहितैः परिगृहीत इति वैषम्यमित्यर्थः । (परमार्थत इति) दोषमूलस्यापि परिग्रहो दोषज्ञानेसति दृष्टहेतुदर्शनात् , हेतुदर्शनाभावेतु दोषाज्ञानेन प्रामाण्यभ्रमात् , तत्र प्रथमस्याभावाच्चरमः परिशिष्यते, ततश्चेहतुदर्शनवत्पुरुषपरिग्रहात् अविशेष इत्यर्थः । (संज्ञेति) अन्यथा परिवर्तप्रसंगादिति भावः । (अस्त्विति) नः-अनिर्वचनीयत्ववादिनामिति हृदयं, अविचारितरमणीयत्वस्य मिथ्यात्वसाधकत्वात् व्यावहारिकप्रामाण्यं नहीयत इतिभावः । (प्रथममिति) एवमविचारित रमणीयत्वे सतितादृशं प्रामाण्यं बुद्धागमेऽपि स्यात् , तत्रैववास्यात् , ततश्च प्रमाणाप्रमाण विभागादिकमनुपपन्नमित्यर्थः (अभिनान इति) ' च्छिन्न ' इति विपरिणामेनानुषंगः । (सरणेरिति) भंग इत्यनुषंगः (सौगतेति) उक्तरीत्यावेदवत्सुगतागमस्यापि प्रामाण्याभ्युपगमप्रसंगभीत्यावेदप्रामाण्यस्यपरित्यागे चार्वाकमतानुप्रवेशस्स्यादित्यर्थः । अविसंवादादिकल्पानां प्रामाण्याप्रामाण्यप्रयोजकत्वा च्छंकितुं योग्यत्वेऽपि स्वरूपसत्यत्वादिकल्पा स्तदप्रयोजकाः कथं शंकिता इत्यत्राह (अत्रचेति) ज्ञानजनकत्वाभावा दप्यप्रामाण्यगित्याह (द्वित्रेति) अध्ययनविधिबलादध्ययनमात्र सम्भवेपि अर्थज्ञानार्थं तदर्थविचारादिप्रयासो नभवतीत्यभिप्रायेण प्रयासादिकमित्युक्तं (भवद्भिरिति)स्वार्थानुमानादपि तत्सिद्धेरित्यर्थः (निपुणतरेति) सन्निर्विशेषं सत्त्वाद्व्यतिरेके 
घटवदिति प्रयोगो विवक्षितः । नचाप्रयोजकत्वं त्वयावक्तुं शक्यं, दृग्दृश्यसम्बन्धानुपपत्त्यादि तर्काभावे बाधकतर्कसद्भावेचसविशेषश्रुतिषु जाग्रतीषु निर्विशेषश्रुत्यापि निर्विशेषासिद्धिप्रसंगात् । (अन्तत इति) परिहारान्तरस्यापि कथनादपौनरुक्त्यं । अविपर्यस्तत्वमसिद्धमित्याह (बोधेति) मिथ्यात्वं विषयतो ग्राह्यं (स्थलान्तरोष्विति) शास्त्रप्राबल्यनिरूपणभाष्ये- "अबाधितस्यापि दोषमूलस्यापारमार्थ्यनिश्चयात्" इति । अवेदमनुसन्धेनम् । किन्तत्प्रामाण्यं यद्वेदे प्रसाध्यते बाह्यागमेषु निषिध्यतेच । नतावदबाधितार्थकत्वरूपं तत्त्वावेदकत्वं, वेदे पूर्वभागे तदभावात् । ननु यस्य यादृशं रूपं तदातदावेदकत्वमेव तत्वावेदकत्वं, ब्रह्मणश्च कल्पितं द्वैतरूपं अद्वैतरूपंचास्ति ; तदुभयं सरविशेषनिर्विशेषवाक्यैः प्रतिपाद्यते, यागादेश्च स्वर्गसाधनत्वं रूपमिति पूर्वभागे तदावेदकतया प्रमाण्यं, क्षणिकत्वादित्वतद्बूपमेव बाह्यागमेनावेद्यत इति न तस्यप्रामाण्यमितिचेन्न ; वेदस्याप्रमाणतया सर्वसम्प्रतिपन्न शुक्तिरजतवाक्य 
तुल्यत्वप्रसंगात् । नच सुक्तिरजतवाक्यमपि प्रमाणमेव ? तद्वाक्यस्या प्रमाणतया सर्वसम्प्रतिपत्तेः । प्रमाणविरुद्धार्थकल्पना साहसमतद्भंगमंगीकुर्वतापि तदप्रामाण्यरक्षार्थं भूयसीवैय्याकुल्यनुभूयते, तदर्थमेव यथार्थख्यातिवादिभिरख्यातिसंवलनमिष्यते । परोक्षेप्यनिर्वचनीयोत्पत्तिपक्षे बाह्यगमेपि प्रामाण्यप्रसंगश्च । तदनंगीकारेपि किंयस्य यद्रूपं वस्तुतस्तद्गतस्य तस्य रूपस्य प्रतिपादकत्वं विवक्षितं, किंवा तस्य तस्मिन् प्रतिपादनं, आद्ये चैत्यवन्दनादि वाक्यस्यापिवस्तुतो यागादिगतस्वर्गसाधनतादि बोधकत्वात् प्रामाण्यप्रसंगः ; द्वितीये अद्वैतवाक्यानां प्रामाण्यं नस्यात् , तस्य तस्मिन् बोधनमित्यस्य तत्प्रकारक तद्विशेष्यकत्व पर्यवसानात् । एतेन तद्वति तत्प्रकारकत्वमपि निरस्तम् , अद्वैतवाक्ये तदसिद्धेः । ननु अबाधितार्थकत्वमेकं प्रामाण्यं, तदद्वैतवाक्ये ; तद्वति प्रामाण्यभेदः कल्प्यते, उतासिद्धेः, आद्ये किन्तत्प्रामाण्यं अबाधितार्थकत्वं तद्वति तत्प्रकारकत्वंवा ? आद्ये भेदवाक्यसाधारण्येन तत्कल्पनात्तद्वति तत्प्रकारकत्व प्रामाण्यकल्पनानुपपत्तिः । द्वितीये अद्वैतवाक्यसाधारण्या दबाधितार्थकत्व प्रामाण्यक ल्पनानुपपत्तिः । नापि व्यधिकरणप्रकारकत्वाभावः, तस्य वेदे सिद्धौ तद्व्यतिरिक्त प्रामाण्यकल्पने प्रयोजनाभावात् । किंचाबाधितार्थकत्वं परित्यज्य शुक्तिरजतवाक्यसाधारणं व्यधिकरणाप्रकारकत्वं कथमिव पूर्वं वेदे प्रामाण्यतया कल्प्येत । एतेन प्रातिभासिकार्थकान्यत्व विशेषित मिदमेव 
प्रामाण्यमिति निरस्तं, एतस्य प्रामाण्यत्वे प्रामाण्यभेद कल्पने मानाभावात् । किंच प्रातिभासिकान्येति विशेषणंच व्यर्थं । व्यधिकरणप्रकारकत्वाभावे सत्यपि बाधितार्थकत्वेन शुक्तिरजतज्ञानस्याप्रामाण्या त्तद्वारणात्सार्थकमिति चेत् ; तथासति व्यधिकरणप्रकारकत्वाभावे बाधितार्थकत्वा दप्रामाण्येऽबाधितार्थकत्वमेव प्रामाण्यम् । ननु प्रमाणपदमुख्यार्थजनकत्वं प्राग्वेदे साध्यते, अनन्तरंच द्वैताद्वैतश्रुत्यनुसाराद्द्वेधाप्रमाशब्दार्थनिर्णयः क्रियते इति चेत् ; नहीयं वैधीकल्पना, येन कल्पनाक्रमनियमस्सिध्येत् ; किन्तु न्यायाधीना, ततश्च अनिर्वचनीयसिद्धौ तद्बुद्धिव्यावृत्तमबाधितार्थकत्वं तद्वाप्यधर्मोवा कश्चित्प्रमापदप्रवृत्तिनिमित्तमिति कल्प्येत, तदसिद्धौ तद्वति तत्प्रकारकत्वं तद्व्याप्यधर्मोवा कल्प्येत । किंचैवं वेदाधीने प्रमापदार्थावधारणे लौकिकानां प्रमापदव्युत्पत्त्यभावप्रसंगः । अपिच अपौरुषेयत्व स्वतः 
प्रामाण्याभ्यां हि वेदप्रामाण्यसिद्धिः, तत्रापौरुषेयत्वं भ्रमप्रमादविप्रलिप्साकरणापाटव मूलत्वसम्भावना निरसनमुखेन प्रामाण्यं साधयति, तत्रभ्रमप्रमादादीना मयाथार्थ्यहेतुत्वनिर्णयपूर्वकं अपौरुषेयत्वेन निर्णीयमानं प्रामाण्यं याथार्थ्यमेव स्यात् , नतु प्रमापदमुख्यार्थजनकत्वमात्रं ; प्रामाण्यस्य स्वतस्त्वंच तद्योग्यतत्स्वरूपविशेषनिर्धारण पूर्वकमेवनिर्णीयेतेतिन प्रमापदार्थनिर्णयो वेदापेक्षः । अपिच तथा कल्पनायामपि कल्प्यमानं तच्छुक्तिरजतवाक्यव्यावृत्तमेव कल्प्येत, तथाच कथं तद्विरोधात् तत्साधारणं तद्वति तत्प्रकारकत्वं प्रामाण्यमिति कल्प्यते । एतेन स्वरूपार्थगोचरत्वं प्रामाण्यमिति निरस्तं, शुक्तिरजतवाक्यसाधारण्यात् ।
	नच-प्रातिभासिकान्यत्वविशेषणं युक्तं, स्वरूपार्थकत्वे सत्यपि तत्र बाधात् । प्रामाण्याभावे भेदवाक्यानां कथं प्रामाण्यसिद्धिः ? ब्रह्मप्रमान्येना बाध्यविषयत्वात् प्रामाण्यमितिचेन्न ; शुक्तिरजतवाक्यस्य घटज्ञानाबाध्यविषयकत्वात् प्रामाण्यप्रसंगात् । शुक्तिरूपाधिष्ठानतत्त्वज्ञानेन बाध्यत एव रजतं, तत एवा प्रामाण्यमिति, अन्येन बाधो न तन्त्रमिति चेत् ; तर्हि द्वैतवाक्यस्यापि तदर्थाधिष्ठान ब्रह्मज्ञानेन बाधोऽस्तीति कथं नाप्रामाण्यम् । किच किं बाधोनिवृत्तिः, उतसाध्याभाव प्रमा । आद्येबाह्यागमस्यापि प्रामाण्यप्रसंगः, तदर्थस्य विशेषणविशेष्यसंसर्गात्मकत्वस्य ब्रह्मज्ञानेनैव निवृत्तेः । नद्वितीयः, ब्रह्मप्रमान्येन प्रपञ्चोमिथ्येति ज्ञानेन प्रतीयमानाभाव प्रतियोगिविषयत्वात् द्वैतवाक्यानाम 
प्रामाण्यापत्तेः । ननु वेदप्रामाण्यसमर्थनदशायामेव द्विविधं प्रामाण्यं द्वैताद्वैतवाक्यपर्यालोचनया कल्प्यत इति चेन्न ; एकस्यैव प्रामाण्यस्य लोकसिद्धतया लोकसिद्ध्तया तस्यैव वेदेकल्पनीयत्वात् । अन्यदपि किञ्चित् यदिप्रामाण्यमिति त्वयाव्यपदिश्यते कामंघटोऽपि तथाव्यपदिश्यतां, न संकेतं वयंवारयामः । नद्वितीयः ; कल्पकाभावात् , भेदविधिनिषेधाभ्यांहि तत्कल्पनं, प्रामाण्यस्यैवासिद्धौ कथं वेदमूलाकल्पना । ननु युक्तिभिः प्रपञ्चमिथ्यात्वे सिद्धेव्यवहारानुरोधात् तद्वति तत्प्रकारकत्वं प्रामाण्यमिति कल्प्यते, निरधिष्ठान भ्रमायोगेन अधिष्ठानेसिद्धे तस्याप्यधिष्ठानान्तरकल्पनाया मनवस्थाप्रसंगेन तस्याबाध्यत्वे तत्प्रतिपादकस्या बाध्यार्थकत्वेचसिद्धे तस्य तदेव प्रामाण्यमितिकल्प्यत इतिचेन्न ; मिथ्यार्थस्योपपत्ति सापेक्षत्वाभावस्य युष्माभिरेवाभिधानात् , अनधिष्ठानानवस्ययोरदोषत्वात् । अन्योन्याध्यासेऽपि नक्षतिः । 
श्रुतेरपि प्राप्तार्थतया अनुवादकत्वप्रसङ्गश्च । नचज्ञानादन्दात्मकत्वं न्यायेनासिद्धं श्रुत्याबोध्यत इति वाच्यम् ; मिथ्यावस्तुनोदृश्यधीनसिद्धितया अधिष्ठानातिरिक्त दृश्यङ्गीकारेऽधिष्ठानस्यापि दृश्यत्वान्मिथ्यात्वप्रसङ्गेन तस्यैव दृशित्वसिद्धेस्स्वप्रकाशत्वस्यापि तत एव सिद्धेः ; ज्ञानातिरेकेण ज्ञातुर्निरासात् तस्यैवात्मतया निरुपाधिप्रेमास्पदत्वेन आनन्दरूपताया अपि सिद्धेः । अधिष्ठानान्निवर्तकाभावाच्च त्रिविधपरिच्छेदाभावसिद्धेश्च । अथैवं कल्प्येत, तद्वति तत्प्रकारकत्वं प्रामाण्यं, तदभावति तत्प्रकारकत्वमप्रामाण्यं, शुक्तिरजतवाक्यन्तु प्रमाणमेव, अद्वैतवाक्यन्तु न प्रमाणं नाप्यप्रमाणं, किन्तूभयविलक्षणं, तत्रप्रमाणव्यपदेशोऽप्रामाण्याभावमात्रेणगौणः, बाह्यागमस्तु अतद्वतितत्प्रकारक एव, अतस्सिद्धः प्रमाणाप्रमाणनिष्कर्ष इति ; एवंहि शुक्तिरजतवाक्यं प्रमाणं, वेदान्तवाक्य मप्रमाणमिति साधुसमर्थितः प्रमाणाप्रमाजविभागः । अपिच बाह्यागमः प्रमाजनकान्यत्वाद्वा भ्रमजनकत्वाद्वा अप्रमाणमिति वाच्यम् , अन्यथा तत्राप्रमाणव्यपदेशस्य पारिभाषिकत्व प्रसंगात् , एवंच सति आद्ये अद्वैतवाक्यानां बाह्यागमवत् अप्रामाण्यमनिवार्यम् । द्वितीये त्वन्मते प्रपञ्चज्ञानस्य भ्रमरूपत्वात् भेदवाक्यादीनामप्रामाण्यं । ततश्च तद्वति तत्प्रकारकत्वं न प्रामाण्यं तदभाववति तत्प्रकारकत्वमपि नाप्रामाण्यं ।
	ननु भ्रमजनकत्वादेव बाह्यागमोऽप्रमाणमित्युच्यते, भ्रमश्च तदभाववतितत्प्रकारकः, प्रपञ्चज्ञानं शुक्तिरजतज्ञानञ्च न भ्रमः, तत्र तद्व्यपदेशो बाधसाम्यादौपचारिकः । नचैवंसति 
प्रामाण्यस्य स्वतस्त्वभंगप्रसंगः, ज्ञानमात्रसामग्रीप्रयोज्यतत्वंहि स्वतस्त्वं, अद्वैतवाक्यस्यापि ज्ञानसामग्रीत्वात् तज्जन्यज्ञाने प्रामाण्याभावाच्चेति वाच्यम् ; सविशेषगोचर ज्ञानसामाग्रीग्राह्यत्वस्यैव स्वतस्त्वरूपत्वात् । युक्तंचैतत् ,  तत्रैव प्रामाण्याप्रामाण्ययोः प्रसंगात् । मात्रपदञ्चन कार्त्स्न्यपरं, अपितु प्रयोजकान्तरव्यवच्छेदकं, एवंच प्रामाण्यस्य स्वाश्रयज्ञानसामग्र्यतिरिक्त प्रयोजकानपेक्षणान्न स्वतस्त्वविरोधः । किञ्च कार्यतानवच्छेदकत्वमेव प्रामाण्यस्यस्वतस्त्वं, अप्राणाण्यस्यपरतस्त्वञ्च कार्यतानवच्छेदकोटिप्रवेशः, तद्यथा शाब्दभ्रमत्वस्य योग्यभ्रमजन्यतावच्छेदकत्वे । अद्वैतवाक्यस्य प्रमाजनकत्वाभावेपि न प्रामाण्यस्य कार्यतावच्छेदकत्वप्रसंगः । नच प्रपंचज्ञानस्य शुक्ति रजतज्ञानस्यच भ्रमत्वाभावे दोषजन्यत्वाभावप्रसंगः, बाधितार्थकत्वादेव 
तदुपपत्तेः । नचैवं सति दोषस्याप्रामाण्यप्रयोजकत्वं न स्यात् ; दोषे सत्यप्य प्रामाण्यादर्शनादिति वाच्यम् ; अविद्यारूपदोषस्या प्रामाण्यप्रयोजकत्वा भावात् , परसम्प्रतिपन्नयोग्यताभ्रमादीनामेव तथात्वात् ; अविद्याया दोषत्वं चार्याभासोत्पादकत्वात् इति ।
	मैवं - प्रपंचज्ञानस्य भ्रमत्वाभावे "भ्रमान्तिज्ञानेन पश्यन्ति जगद्रूपमयोगिनः" इत्यादिविरोधात् , भ्रान्तिशब्दस्योपचरितार्थत्वे भेदवादिनां विजयशङ्खोध्मायेत । किंच बाह्यागमस्यापि प्रामाण्यमेव स्यात् , प्रातिभासिकविषयत्वात् । परोक्षे प्रातिभासिकं नास्त्येव, तत्रान्यथाख्यातेरेवांगीकारादिति चेन्न ; अनिर्वचनीयासिद्धिप्रसङ्गात् , ख्यातिबाधाभ्यां हि तत्सिद्धिः, तयोः परोक्षे प्यविशेषे तत्र कथं ताभ्यां न तत्सिद्धिः । सन्निकर्षाभावेनापरोक्षेऽन्यथाख्याते रसम्भवादेव तत्रानिर्वचनीयसिद्धिरिति चेन्न ; तवापि शुक्तिरजतापरोक्ष्याभावप्रसंगात् , साक्षिभावत्वस्यांगीकारात् साक्षिणश्चानादित्वान्न सन्निकर्षापेक्षेति चेन्न ; घटादिज्ञान इवचैतन्य स्फोरकाविद्यावृत्ते रिदमाकारान्तः करणवृत्तेर्वा सन्निकर्षापेक्षत्वात् । ननु तद्विषयषीवृत्ति स्तत्सन्निकर्षजन्या ; इदमाकारवृत्ते रिदमर्थभूत शुक्तिसन्निकर्ष एवापेक्षितः, नतु रजतसन्निकर्ष इति चेन्न ; तत्प्रकाशकचैतन्य प्रतिफलनप्रयोजकत्वातिरिक्त विषयताया मानाभावात् । ननु घटं जानामीत्यनुभूयमाना विषयतातद्गतैवेति चेत् ; तर्हि शुक्तिरजतज्ञाने रजतं जानामीत्यनुभूयमाना विषयतापि वृत्तिगतैव स्यात् । किंचैवंसतिविषतयानुभूयमान वस्तुन एव व्यवहारहेतुत्वावगमात् 
वृत्तेरेव व्यवहारहेनुत्वे संविदोनिर्विषयत्वव्यवहारा हेतुत्वयोरापत्ते स्साजडैव स्यात् । किंच तस्या वृत्तिविषयत्वे तदेव दृश्यत्वमिति तस्या मित्थ्यात्वमनिवार्यं, तदविषयत्वे च मानाभावादसिद्धिः । अतस्सन्निकर्षाभावा दन्यथाख्यात्यसम्भवो दुर्वचः । ततश्च ख्यातिबाधाभ्या मेवानिर्वचनायसिद्धिः । तौचपरोक्षेपीति कथन्तत्रनानिर्वचनीयम् । किंचदेवदत्तस्येदमाकारवृत्तिदशायां यज्ञदत्तस्यापि तादृशवृत्त्युत्पत्तौ इदमवच्छिन्नचैतन्यस्य देवदत्तयज्ञदत्त चैतन्याभ्यामभेदात् तच्चैतन्याभेदेनोत्पन्नंरजतं देवदत्तसेयैव भासत इत्ययं नियमो नोपपद्यते, यज्ञदत्तस्यापि प्रसंगात् । अतो रजतवृत्तिरपि रजतविषयेत्यंगीकृत्य तत्प्रमातृसम्बन्धि तदर्थविषयकवृत्ति प्रयुक्तविषयचैतन्याभेदस्यैव तदीयताप्रयोजकत्वात् , 
दुष्टेन्द्रियतया देवदत्तस्यैव रजतविषयकवृत्युत्पत्तेः यज्ञदत्तस्याभावाच्च देवदस्यैव रजताभासो न यज्ञदत्तस्येतिवाच्यम् ; अतोरजतविषयवृत्तेरावश्यकत्वात् सन्निकर्षापेक्षात्वत्पक्षेपि दुर्निवारा । यद्यपीयं कल्पना परैर्नकृता तदीयबहुग्रन्थविरुद्धाच, तथापि सर्वतो गतिनिरोधे परेषा मियमेव गतिरिति सापि विरुद्धेति मन्तव्यमिति ।।
	इति श्रीवाधूलकुलतिलक श्रीनिवासाचार्य पादसेवासमधिगत परावरतत्त्वयाथात्म्येन तदेकदैवतेन तच्चरणपरिचरणपरायणेन तत्प्रसादलब्धमहाचार्यापरनामधेयेन रामानुजदासेन विरचितायां शतदूषणीव्याख्यायां चण्डमारुताख्यायां वेदप्रामाण्यनिरासोनाम चतुर्दशस्कन्धः ।    
				---------
  
