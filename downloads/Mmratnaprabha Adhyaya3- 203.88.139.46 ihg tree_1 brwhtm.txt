     अथ तृतीयोऽध्याय।

३.१.१.१.

यं हि वैराग्यसंपन्नास्तत्त्वमर्थविवेकिन। लभन्ते साधनैर्दान्तास्तं सीतानायकं भजे।।१।।

तदन्तरप्रतिपत्तौ रेहति संपरिष्वक्त प्रश्ननिरूपणाभ्याम्‌। वृत्तमनूद्य तृतीयाध्यायार्थमाह- द्वितीय इत्यादिना। अविरुद्धे वेदान्तार्थे तज्ज्ञानसाधनचिन्तावसर इत्यनयोर्हेतुहेतुमद्भाव। लिङ्‌गोपाधिसिद्धौ तदुपहितजीवसंसारचिन्तेति पादयोरपि तद्भावसङ्‌गति। अत्र प्रथमपादे वैराग्यम्‌। द्वितीये स्वप्राद्यवस्थोक्त्या त्वंपदार्थो ब्रह्मतत्त्वं चोच्ये। तृतीये वाक्यार्थस्तदर्थमुपासनाश्च विचार्यन्ते। चतुर्थपादार्थमाह- सम्यग्दर्शनादिति। दर्शनोपाया संन्यासादय। मुक्तिरूपफलस्य स्वर्गवत्तारतम्यनियमाभाव एकरूपत्वमिति यावत्‌। प्रसङ्‌गागतं देहात्मदूषणम्‌। पञ्चसु द्युपर्जन्यपृथिवीपुरुषयोषित्स्वग्नित्वध्यानं पञ्चाग्निविद्या। यस्मात्‌ कर्मणा गत्यागतिरूपोऽनर्थस्तस्मात्‌ कर्मफले जुगुप्सां घृणां विरक्तिं कुर्वीतेति पञ्चाग्निविद्योपसंहारो श्रवणाद्वैराग्यार्थं प्रदर्श्यते इत्यन्वय। शास्त्रादिसूत्रे नित्यानित्यविवेककृतं वैराग्यमुक्तम्‌, इह तद्दार्ढ्याय गत्यागतिक्लेशभावनाकृतं तदुच्यत इत्यपौनरुक्त्यम्‌। अधिकरणविषयमाह- जीव इति। अविद्या प्रसिद्ध। विद्येति पाठे उपासना ग्राह्या। कर्म धर्माधर्माख्यं, पूर्वप्रज्ञा जन्मान्तरसंस्कार। अथ मरणकाले प्राणा हृदये जीवेनैकीभवन्तीत्यर्थ। रूपे शरीरं, पञ्चीकृतभूतभागा उत्तरदेहपरिणामिनो भूतसूक्ष्मा। वेदान्तार्थज्ञानसाधनविचारत्वात्‌ सर्वाधिकरणानां,

श्रुतिशास्त्राध्यायसङ्‌गतय. वैराग्यफलकत्वादेतत्पादसङ्‌गति। पूर्वाधिकरणे व्यवहारार्थं पञ्चीकरणमुक्तं स व्यवहारोऽत्र निरूप्यत इति फलफलिभावोऽवान्तरसङ्‌गति। अत्र पूर्वपक्षे निराश्रयप्राणगत्यभावात्‌, न वैराग्यं, सिद्धान्ते भूताश्रयप्राणगतेर्वैराग्यमिति फलभेद। तेजोमात्राश्चक्षुरादय, पश्यति ज्घ्राितीति वाक्यशेषात्‌। आप पञ्चस्वग्निषु हुता पञ्चम्यामाहुतौ हुतायां यथा पुरुषशब्दवाच्य पुरुषात्मना परिणमन्ते तथा किं त्वं वेत्थेति श्वेतकेतुं प्रति राज्ञ प्रवाहणस्य प्रश्न, तस्य चेत्तराज्ञाने तत्पितरं प्रति राजोवाच ’असौ वाव लोको गौतमाग्निस्तत्र श्रद्धाख्या आप आहुति पर्जन्याग्नौ सोमरूपा इह ख्ल्वग्निहोत्रं श्रद्धया हुता दध्यादिरूपा आपो यजमानसंलग्ना स्वर्गं लोकं प्रप्य सोमाख्यदिव्यदेहात्मना स्थिता कर्मान्ते द्रुता पर्जन्ये हूयन्ते ततो वृष्टिव्यां अन्नरूपा पुरुषे रेतोरूपा योषिति हुता आप पुरुषशब्दवाच्या पुमात्मका भवन्ति’ इति निरूपणं कृतम्‌।

नन्वेतद्देहं त्यक्त्वाऽद्भि सह पश्चाद्देहान्तरप्राप्तिरित्ययुक्तम्‌। यथा तृणजलायुका तृणान्तरं गृहीत्वा पूर्वतृणं त्वजति तथा जीवो देहान्तरं गृहीत्वा पूर्वदेहं त्वजतीति श्रुतिविरोधादिति शङ्‌कते- नन्वन्येति। इहैव कर्मायत्तभाविदेहं देवोऽहमित्यादिभावनया गृहीत्वा पूर्वदेहं त्यजतीति श्रुत्यर्थ, अतो न विरोध इति समाधत्ते- तत्रापीति। भावनाया दीर्घीभावो भाविदेहविषयत्वम्‌। घटाकाशवदुपहितो जीव सूक्ष्मोपाधिगत्या लोकान्तरं गच्छतीति पञ्चाग्निश्रुत्युक्त प्रकारस्तद्विरोधादन्या कल्पना सर्वा अनादर्तव्या इत्यन्वय। साङ्‌ख्यकल्पनामाह- व्यापिनामिति। सुगतकल्पनामाह- केवललस्येति। निर्विकल्पकज्ञानसन्तानरूपस्यात्मनो देहान्तरे शब्दादिसविकल्पकज्ञानख्यवृत्तिलाभो भवतीत्यर्थ। काणादकल्पनामाह- मन इति। देहान्तरं प्रति मनोमात्रं गच्छति, इन्द्रियाणि तु नूतनान्येवारभ्यन्ते। दिगम्बरकल्पनामाह- जीव इति ।।१।।

३.१.१.२.

ननु पाकस्वेदगन्धरूपकार्यत्रयोपलब्धेस्रयात्मको देह इत्युक्तम्‌। प्राणावकाशयोरप्युपलब्ध्या देहस्य पञ्चभूतात्मत्वादित्यरुच्या व्याख्यान्तरमाह- पुनश्चेति। देहधारकत्वाद्धातवस्तैस्त्रिधातुत्वाश्रयात्मक इत्यन्वय। देहस्य केवलाब्जत्वे वातं पित्तं च वायव्यं तैजसं न स्यातामिति भाव। पृथिवीतरभूतापेक्षयापां बाहुल्यम्‌। किंच देहनिमित्तानां कर्मणामब्बाहुल्यत्ताभिर्भूतान्तराण्युपलक्ष्यन्त इत्याह- कर्म चेत्यादिना ।।२।।

३.१.१.३.

उत्क्रान्तौ प्राणा देहबीजपढ्‌चभूताश्रया प्राणत्वज्जीवद्देहस्थप्राणवदित्याह- प्राणगतेश्चेति ।।३।।

३.१.१.४.

प्राणानां गतिरसिद्धेत्याशङ्‌क्य निषेधति-अग्न्यादीति। अदर्शनादोषधिवनस्पतिगमनस्येति शेष। लोमान्यपियन्तीत्यर्थ।। प्राणानामग्न्यादिषु लयस्य मुख्यत्वे जीवस्य गतिभोगयोरयोगात्सर्वे प्राणा अनूत्क्रामन्तीति विस्पष्टश्रुतेर्लोमादिगौणलयपाठाच्च गौणत्वमित्यर्थ।।४।।

३.१.१.५.

भूतान्तरयुक्तानामपां गतिमुक्त्वा पुरुषवचस्त्वं तासामाक्षिप्य समाधत्ते- प्रथम इति। ननु प्रथमपदं व्यर्थमुत्तराग्निष्वप्यपामश्रवणादित्याशङ्‌क्य सोमवृष्ट्यन्नरेतसामब्रूपत्वादुत्तरत्र तासां श्रवणमस्ति, न प्रथम इत्याह- यदिनामेति। पञ्चाग्निष्वपामाहुतित्वे सिद्धे तासां पञ्चम्यामाहुतौ पुरुषवचस्त्वं भवेन्न तत्सिद्धं प्रथमाग्नौ तासामनाहुतित्वादिति शङकार्थ एवं हि श्रद्धाशब्देनापां ग्रहे सति पश्र्नोत्तरोपसंहाराणां संगानादेकार्थत्वादेकवाक्यतोपपद्यते, अग्रहे तु चतुर्ष्वग्निष्वेवापामाहुतित्वाच्चतुर्थ्यामाहुताविति वाच्यं, अत प्रश्नोपसंहारयो पञ्चम्यामिति श्रवणात्‌, प्रथमाग्नावप्याप एव ग्राह्या इति समाधानार्थ। अनप अभ्द्योऽन्यत। एतदेवेति। श्रद्धाशब्दस्याबर्थकत्वं दर्शयतीत्यर्थ। उपपत्तेरित्यस्यार्थान्तरमाह- श्रद्धाकार्यमिति। तस्या श्रद्धाहुते सोम संभवतीत्यादिना श्रद्धासोमादीनां पूर्वपूर्वपरिणामत्वं श्रुतं ततो द्रवपरिणामत्वात्‌ श्रद्धाया अप्त्वं प्रत्ययात्मकमुख्यश्रद्धाया आहुतित्वायोगाच्चेत्यर्थ। श्रद्धाशब्दस्याप्सु सूक्ष्मत्वगुणेन वृत्तिमुक्त्वा लक्षणां वक्तुं श्रद्धाया अद्भिरेककर्मयोगित्वं हेतुत्वं वा संबन्धमाह- श्रद्धापूर्वकेति। अस्मै यजमानाय। स्नानाद्यर्थमाप श्रद्धां संनमन्ते जनयन्तीति श्रुत्यर्थ।।५।।

३.१.१.६.

अपां गतिमुपेत्याद्भि सह जीवानां गतिमाक्षिप्य समाधत्ते- अथापीत्यादिना। द्युलोकाग्नौ श्रद्धाहुते सोमो राजा संभवतीत्युक्त्वा वाक्यशेषे धूमादिमार्गेण आकाशाच्चन्द्रमसं प्राप्ता इष्ट्यादिकारिण एष सोमो राजेत्युक्ता, अत सोमराजाशब्दसामान्यादिष्ट्यादिकारिणां जीवानां श्रद्धाशब्दिताद्भि सह गतिरिह श्रद्धाहुतिवाक्ये प्रतीयत इत्यर्थ। तेषां सूक्ष्माभिर्द्रव्यापूर्वरूपाभि पञ्चीकृताभिरद्भि संबन्धं वदन्‌ सहगतिं विवृणोति- तेषां चाग्निहोत्रेति। निधनं मरणं तन्निमित्तकमन्त्येष्टिविधानं, असौ यजमान, स्वर्गाय गच्छत्विति मन्त्रार्थ। हुतद्रव्यरूपाणामपां गमने श्रुत्यन्तरमाह- तथाचेति। अग्निहोत्रप्रकरणे जनकेन याज्ञवल्क्यं प्रति ’नत्वेवैनयो सायंप्राताहुत्योस्त्वमुत्क्रान्तिं न गतिं न प्रतिष्ठां न तृप्तिं स पुनरावृत्तिं न लोकं प्रत्युत्थायिनं वेत्थ’ इति षट् प्रश्ना कृतास्तेषां निर्वचनमपि राज्ञैव ’ते वा एते आहुती हुते उत्क्रामत तेऽन्तरिक्षद्वारा दिवं गच्छतस्ते दिवमेवाहवनीयं प्रतिष्ठां कुर्वाते दिवं

तर्पयतस्ते तत पुनरावर्तेते तत पृथिव्यां पुरुषे योषिति च हुते पुरुषरूपेणोत्तिष्ठत’ इति वाक्यशेषेण कृतम्‌।।६।।

३.१.१.६.

संप्रत्युत्तरसूत्रव्यावर्त्यं शङ्‌कते- कथमित्यादिना। अत्र सोमाख्यचन्द्रस्यान्नत्वमुक्तं नेष्टादिकारिणामिति भ्रान्तिनिरासार्थं श्रुत्यन्तरमाह- ते चन्द्रमिति। यथा यज्ञे चमसस्थं सोममृत्विज आप्यायस्वेति क्रियावृत्तौ लोट् पुन पुनराप्याय्य पुन पुनरपक्षय्य भक्षयन्ति। एवमेनानिष्टादिकारिणोऽन्नरूपान्‌ भक्षयन्ति देवा इत्यर्थ। अधिक्रियते पुरुषो विधिना संबध्यतेऽनेनेत्यधिकार फलकामना। शास्त्रानर्थक्यवारणाय अन्नत्वे गोणमिति भाव। केन दोषेण तेषां देवभोग्यतेत्यत आह- अनात्मवित्त्वाच्चेति। यथा पशुर्भोग्य एवमज्ञ स भेदधीमान्‌ देवानां भोग्य इत्यर्थ। आत्मशब्दस्य मुख्यत्वबलेन सूत्रांशं व्याख्याय प्रकृतपञ्चाग्नय सूत्रकृतात्मत्वेनोपचरिता इति व्याख्यान्तरमाह- अनात्मेत्यादिना। विद्यास्तुत्यर्थमन्नत्वं न मुख्यमित्यत्र श्रुत्यन्तरार्थं सूत्रशेषं व्याचष्टे- तथाहीति। एवं गतिपर्यालोचनया वैराग्यमिति सिद्धम्‌।।७।।

३.१.२.८.

इदानीं गत्यन्तरभाविनीमागतिं निरूपपयति- कृतात्यय इति। भोक्तव्यकर्मसमाप्त्यानन्तर्यमथशब्दार्थ। यथेतमित्यारभ्य श्वादियोनिमित्यन्तं वाक्यं यावत्तावदाम्नायत इति योजना। अत्र यावत्संपातमिति विशेषाद्रमणीयचरणा इति वाक्याच्च संशयमाह- तत्रेति। अनुशय कर्म, अत्र पूर्वपक्षे कर्माभावेनागतेरनियमाद्वैराग्यादार्ढ्यं, सिद्धान्ते कर्मसत्त्वेनागतिनियमाद्वैराग्यदार्ढ्यमिति बेद। तेषामिष्टादिकारिणां

यदा तत्कर्म पर्यवैति विपरिक्षीणं भवति तदा पुनरावर्तन्त इति श्रुत्यन्तरेणापि कृत्स्रकर्मणश्चन्द्रलोके भुक्तत्वमुच्यत इत्यर्थ। यावत्पदसङ्‌कोचो न युक्त श्रुत्यन्तरविरोधादित्याह- नैवमिति। अयं नरो यत्किंचिदिह लोके कर्म करोति तस्यान्तं फलं परलोके प्राप्य कर्मार्थं पुनरायातीति श्रुत्यर्थ। कर्माभावे श्रुतिमुक्त्वा युक्तिमाह- अपिचेति। अभिव्यक्ति फलोन्मुखता, मरणेनाभिव्यक्तस्य सर्वस्य कर्मण परलोकभोगस्यावश्यंभावात्कर्माभाव इत्यर्थ। चरमाख्यसीलमात्रादवरोह तिि प्राप्ते सिद्धान्तप्रतिज्ञां व्याचष्टे- येनेत्यादिना। तत्‌ तत्रावरोहतां जीवानां मध्ये ये केचिदिह कर्मभूमौ रमणीयचरणा पुण्यकर्माण

पुण्ययोनिभाज इति यत्‌ तत्‌ अभ्याशो ह अवश्यं हीत्यर्थ। कपूयं पापम्‌। दृष्टशब्दस्य श्रुत्यर्थमुक्त्वार्थान्तरमाह- दृष्टश्चेति। ’पुण्यो वै पुण्येन भवति पाप पापेन’ इत्यादिशास्त्रेण सुखदुखयोर्धर्मार्धर्महेतुकत्वमबगतम्‌। ततश्च जन्मारब्य दृष्टो घोग कर्महेतुक भोगत्वात्‌, स्वर्गभोगवदित्यानुशयसिद्धि, विपक्षे च हेत्वभावात्‌ बोगस्याकस्मिकत्वप्रसङ्‌ग इत्यर्थ। स्मृतवाश्रमा आश्रमिण प्रेत्य मृत्वा लोकान्तरे कर्मफलं भुक्त्वा तत शेषेण भुक्तादन्येन कर्मणा अनुशयाख्येन पुनर्जन्म प्रतिपद्यन्ते इति संबन्ध। विशिष्टा देशादयो मेधान्ता दश गुणा येषु ते तथोक्ता। श्रुतं ज्ञानं, वृत्तं आचार। स्वाभिमतानुशयं वक्तुं पृच्छति- क पुनरिति। कृतस्य कर्मण स्वर्गे भोगे सति भुक्तस्य कर्मणो लेशोऽनुशयस्तद्वानवरोहति भाण्डे स्नेहलेशस्य दृष्टत्वात्‌, तत शेषेणेति स्मृतेश्चेत्येकदेशिव्याख्यामाह- केचिदित्यादिना। रिच्यमानं स्नेहेन वियुज्यमानम्‌। ननु भोगनाश्यत्वात्‌ कर्मणो लेशो न युक्त इति शङ्‌कते- नन्विति। कृत्स्नकर्मणो बोगे जाते नाश स्यात्‌, नतु भोगो जात इति परिहारार्थ। भोगो न जायत इत्ययुक्तमिति शङ्‌कते- नन्विति। भोग सावशेषे जात इति समाधत्ते- बाढमित्यादिना। इदमेकदेशिव्याख्यानं दूषयति- नचेति। ’स्वर्गकामो जयते’ इत्यादिशास्त्रेण स्वर्गबोगार्थं कर्म चोदितं, तच्छेषस्य मर्त्यभोगहेतुत्वे शास्त्रविरोध इत्यर्थ। किंच स्वर्गहेतुकर्मशेषादवरोहे

कपूयोन्यापत्तिश्रुतिविरोध इत्याह- अवश्यं चेति। स्वाभिमतमनुशङ्‌क्यमाह- तस्मादिति। पूर्वपक्षबीजमनूद्य दूषयति- यदित्यादिना। क्षपयित्वा पुनरागच्छन्तीति प्राप्यन्तमिति वाक्येन गम्यत इति योजना। जन्मारभ्य दृष्टभोगलिङ्‌गानुगृहीतया रमणीयकपूयचरणश्रुत्यैहिकानुशयाक्यकर्मविशेषपरया विरोधात्‌, यत्किंचेति यावत्संपातमिति च सामान्यशब्दयोरामुष्मिकविषयत्वेन सङ्‌कोचो न्याय्य इति भाव। मरणं कृत्स्रकर्माभिव्यञ्जकमित्ययुक्तम्‌, उक्तानुशयश्रुतिविरोधादित्याह- तदपीति।। बलवदनारब्धकर्मप्रतिबन्धाच्च न कृत्स्नकर्माभिव्यक्तिरित्याह- अपिचेत्यादिना। तस्य कृतस्नकर्मव्यञ्जकत्वे हेतुर्नास्तीति भाव। प्रश्नं मत्वोत्तरं

शङ्‌कते- आरब्धेति। आरब्धवदनारब्धस्यापि बलवत प्रतिबन्धकत्वान्न सर्वकर्मण फलदानायाभिव्यक्तिरिति समाधत्ते- यथेति। अनारशब्धफलत्वाविशेषात्सर्वकर्मणामबिव्यक्तिमाशङ्‌क्य मिथोविरुद्धस्वर्गनरकादिदेहफलानामेकदेहारम्भकत्वासंभव उक्तस्तं विवृणोति- नहीति। अस्तु तर्हि दुर्बलस्य कर्मणो नाश इत्यत आह -नापीति। नाभुक्तं क्षीयते कर्मेत्येकान्त उत्सर्ग स च प्रायश्चितब्रह्मज्ञानध्यानैर्बाध्यते न मरणमात्रणेत्यर्थ। मरणेन दुर्बलकर्माविनाशे मानमाह- स्मृतिरिति। कर्मनाशपक्षं निरस्य प्रकृतकृतस्नकर्माभिव्यक्तिपक्षे दोषान्तरमाह- यदि चेति। ’कृत्स्नकर्मणामेकस्मिन्‌ देवादिजन्मनि भोगेन क्षयान्न जन्मान्तरं स्यात्‌, ज्ञानाभावान्न मुक्तिरित्यज्ञदेवस्य कष्टान्तरालदशा स्यादित्यर्थ। ’श्वसूकरस्वरोष्ट्राणां गोऽजाविमृगपक्षिणाम्‌। चण्डालपुल्कसानां च ब्रह्महा योनिमृच्छति।’ इत्यादिस्मृतिविरोधाच्च न सर्वकर्मणामेकजन्मारम्भकत्वमित्याह- ब्रह्मेति। नन्वेकस्य कर्मण कथमनेकजन्मफलकत्वम्‌, अदृष्टत्वादित्याह- नचेति। किंच व्यञ्जकत्वेऽपि मरणस्य किं सर्वकर्मव्यञ्जकत्वं कल्प्यते उत यत्किंचित्कर्मव्यञ्जकत्वम्‌। नाद्य, इह कृतकारीर्यादेरत्रैव फलहेतोर्मरणव्यज्यत्वासंभवादित्याह- नचेति। द्वितीयं निरस्यन्‌ परोक्तं दृष्टान्तं विघटयति- प्रदीपेति। रूपामां प्रदीपवत्‌, मरणं न कस्यचिदपि कर्मणो वयञ्जकं किंतु प्रबलकर्मप्रतिबन्धाभावे दुर्बलं व्यज्यत इत्यर्थ। एवं मरणस्य व्यञ्जकत्वानङ्‌गीकारेण प्रदीपदृष्टान्तो निरस्त, अङ्‌गीकारेऽपयनुकूलो दृष्टान्त इत्याह- स्थूलेति। सूक्ष्ममनुद्भूतरूपमिति मरणे सर्वकर्माभिव्यक्त्यसिद्धिरिति शेष। एवं सर्वकर्मसङ्‌घ एकजन्मारम्भक इत्यैकभविक कर्माशय इति मतनिरासमुपसंहरति- तस्मादिति। चरणश्रुत्या ’तत शेषेण’ इत्यादिस्मृत्या ’प्रबलप्रतिबन्धात्‌’ इतिन्यायेन चानभिव्यक्तकर्मसद्भावादित्यर्थ। ननु

मुक्त्यनुपपत्त्याऽङ्‌गीकार्य ऐकभविक इत्यत आह- शेषेति। सूत्रशेषं व्याचष्टे- ते चेत्यादिना। अनरोहमार्ग इत्थं श्रूयते-’तस्मिन्‌ यावत्संपातमुषित्वा अथैतमेवाध्वानं पुनर्निवर्तन्ते यथेतमाकशमाकशाद्वायुं वायुर्भूत्वा धूमो भवति धूमो भूत्वाभ्रं भूत्वा मेघो भूत्वा प्रवर्षति त इह ्व्राीहियवा ओषधिवनस्पतयस्तिलमाषा इति जायन्ते अतो वै खलु दुर्निष्प्रपतरं यो यो ह्यन्नमत्ति यो रेत सिञ्चति तद्भूय एव भवति तद्य इह रमणीयचरणा रमणीयां योनिमापद्यन्ते’ इति। धूमाद्यध्वना यथेतं यथागतं तथेतमध्वानं पुनरायन्तीत्युक्त्वा धूमादिरूपपितृमार्गस्थरात््रयादिकं नोक्तमधिकं चाभ्रादिकमुक्तमिति मत्वा सूत्रकृतोक्तं यथेतमनेवं चेति। अवशिष्टश्रुत्यर्थोऽग्ने स्फुटीभविष्यति।।८।।

३.१.२.९.

संप्रति श्रुतिस्थचरणशब्दमाक्षेपपूर्वकं सूत्रकृद्व्याचष्टे- चरणादिति चेदिति। ’अद्रोह सर्वभूतेषु कर्मणा मनसा

गिरा। अनुग्रहश्च ज्ञानं च शीलमेतद्विदुर्बुधा’ इति स्मृतावुक्तावद्रोहादय शास्त्रार्थज्ञानरूपं शीलं सर्वकर्माङ्‌गमुक्तं तद्बोधकं चरणपदमङ्‌िगन श्रौतादिकर्मणो लक्षकं, कर्मण एवोत्तरावस्था धर्माधर्माख्यापूर्वमिति कर्मलक्षणयैव तदभिन्नापू४वाख्यानुशयसिद्धिरिति कार्ष्णाजिनिमतम्‌।।९।।

३.१.२.१०.

तदेव शङ्‌कासमाधानाभ्यमाहं- आनर्थक्यमिति चेदित्यादिना सूत्रेण। चरणशब्दवाच्यस्यैव ग्रहणसंभवान्न लक्षणा युक्तेति शङ्‌िकत्वैव ब्रूते- नन्विति। प्रतिषिद्धं शीलं क्रोधानृतादिरूपम्‌। किंच शीलस्य निष्फलत्वायोगाच्छुतयोन्यापत्तिस्तस्यैव फलं नानुशयस्येत्याह- अवश्यं चेति। वेदास्तदर्थकर्माण्याचारं विना न फलन्तीति स्मृत्या शीलस्य कर्माङ्‌गत्वान्न पृथक्फलापेक्षा, अङ्‌िगफलेनार्थवत्त्वात्‌। न चाङ्‌गमात्राद्योन्यापत्ति फलमिति वाच्यम्‌। अङ्‌गस्य फलासंभवेन मुख्यार्थस्याचारस्य ग्रहणायोगाल्लक्षणा युक्तेति समाधानार्थ। यद्याचारस्य स्नानादिवत्‌ पुरुषसंस्कारतया पुरुषार्थत्वं तदाप्यविरोध इत्याह- पुरुषार्थत्वेऽपीति।

अङ्‌गावबद्धोपास्तिवदाचारोऽर्थवानित्यर्थ। अस्तु तर्हि शीलख्याचारादेव योन्यापत्तिरित्याशङ्‌क्य ’पुण्यो वै पुण्येन कर्मणा’ इत्यादि श्रुत्या विरोधान्नैवमित्याह- कर्म चेति। पारयमाण शक्त।।१०।।

३.१.३.११.

यद्यप्यक्रोधादिरूपं शीलं साधारणधर्मात्मकं विशेषरूपात्‌ कर्मणोऽभिन्नं तथापि चरमाचारशब्दौ कर्मवाचिनावेव न शीलवाचकाविति न सक्षणावसर इति बादरिमतं मुख्यसिद्धान्तमाह- सुकृतेति। चरणशब्दार्थमुपसंहरति- आचारोऽपीति। कर्मण एवाचारत्वे यथाकारीत्यादिभेदोक्ति कथमित्यत आह- भेदव्यपदेश

इति। निरूपपदाचारशब्दात्‌ सदाचाररूपो विशेषो भाति। अतस्तत्समभिव्याहृत कर्मसामान्यवाचको यथाकारीति शब्दस्तदितरविशेषपर एवमनवद्यानि कर्माणीति सामान्यत, अस्माकं सुचरितानीति विशेष इति विवेक। तस्मादनुशयबलादगत्यवश्यंभावानुसन्धानाद्वैराग्यमिति सिद्धम्‌।।११।।

३.१.३.१२.

एवं पुण्यात्मनां गत्यगतिचिन्तया वैराग्यं निरूप्य पापिनां तच्चिन्तया तन्निरूपयति- अनिष्टादिकारिणामपीति। ’ये वै के च’ इत्यविशेषश्रुते, ’वैवस्वतं संगमनं जनानाम्‌’ इति श्रुतेश्च संशये प्रथमाधिकरणेन सिद्धनियमाक्षेपसंगत्या पूर्वपक्षसूत्रं व्याचष्टे- तत्रेत्यादिना। यमराजं पापिजनानाम सम्यग्गम्यं, हविषा प्रीणयतेति श्रुत्यर्थ। पूर्वपक्षे पुण्यवतामेव चन्द्रगतिरिति नियमाभावात्‌ पुण्यवैयर्थ्यं पापाद्वैराग्यादार्ढ्यं चेति फलं, सिद्धान्ते पापिनां चन्द्रलोकदर्शनमपि नास्तीति पुण्यार्थवत्त्वं वैराग्यदार्ढ्यं चेति फलम्‌। पञ्चमाग्नौ देहारम्भ इति नियमात्पापिनामपि प्रथमद्युलोकाग्निप्राप्तिर्वाच्येत्याह- देहारम्भ इति। पापिनां स्वर्गभोगाभावेऽपि मार्गान्तराभावा पापिनां स्वर्गभोगाभावेऽपि मार्घान्तराभावाच्चन्द्रगतिरिति।।१२।।

३.१.३.१३.

सिद्धान्तसूत्रं व्याचष्टे- तुशब्द इत्यादिना। संयमने यमलोके यमकृता यातना अनुभूयावरोहन्तीत्येवमारोहावरोहाविति योजना सूत्रस्य ज्ञेया। प्रयतां मृत्वा गच्छताम्‌। सम्यक्‌ परस्तात्प्राप्यत इति संपराय परलोक सांपराय, बालमज्ञं, विशेषतो वित्तरागेण मूढं मोहात्प्रमादं कुर्वन्तं प्रति न भाति। स च बालोऽयं स्त्रीवित्तादिलोकोऽस्ति न परलोकोऽस्तीति मानी।स मे मम यमस्य वशमाप्नोतीत्यर्थ। पापिनां

यमवश्यतावादिविशेषश्रुतिस्मृतिबलात्न’ये वै के च’ इत्यविशेषश्रुतिरिष्टादिकारिविषयत्वेन व्याख्येयेति भाव।।१३।।

३.१.३.१४.

सूत्रत्रयस्य भाष्यं सुबोधम्‌।।१४।।

।।१५।।

।।१६।।

३.१.३.१७.

यदुक्तं मार्गान्तराभावात्‌ पापिनामपि चन्द्रगतिरिति। तन्न। तृतीयमार्गश्रुतेरित्याह- विद्याकर्मणोरिति। मार्गद्वितयोक्त्यनन्तरं तृतीयमार्गोक्तिप्रारम्भार्थ श्रुतावथशब्द। एतयोर्विद्याकर्मणो पथिद्वयसाधनयोरन्यतरेणापि साधनेन ये

नरा न युक्तास्ते जन्ममरणावृत्तिरूपतृतीयमार्गस्थानि भूतानि भवन्ति, क्रियावृत्तौ लोट्, तेन पापिनां चन्द्रगत्यभावाच्चन्द्रलोको न संपूर्यत इति श्रुत्यर्थ। प्रतिपत्ताविति। प्राप्तिसाधने इत्यर्थ। अपिच पापिनां चन्द्रगतौ असौ लोक संपूर्येत ’अतश्च न संपूर्यते’ इत्येतत्प्रतिवचनं विरुद्धं प्रसज्येतेत्यन्वय। अवरोहादसंपूरणमश्रुतं न कल्प्यं श्रुतहान्यापत्तेरित्याह- न अश्रुतत्वादिति। अवरोह एव तृतीयं स्थानं श्रुत्युक्तमित्यत आह- अवरोहस्येति। इममध्वानं पुनर्निवर्तन्त इति इष्टादिकारिणामबरोहोक्तेरनिष्टादिकारिणामपि अवरोहस्यार्थसिद्धत्वात्‌ पुनरुक्तिर्व्यर्थेत्यर्थ। अथैतयोरिति मार्गान्तरोपक्रमबाधस्तृतायशब्दबाधश्चेयत स्थानशब्दो मार्गलक्षक इति द्रष्टव्यम्‌।।१७।।

३.१.३.१८.

एवमविशेषश्रुतेर्मार्गान्तराभावाच्चेति पूर्वपक्षबीजद्वयं निरस्य तृतीयबीजनिरासार्थं सूत्रमादत्ते- यत्पुनरित्यादिना। विद्याकर्मशून्यानां कृमिकीटादिभावेन जायस्वेत्यादिश्रुत्या

निरन्तरजन्ममरणोपलब्धेर्नाहुतिसंख्यादर इत्यर्थ। पुरुषशब्दाच्चैवमित्याह- अपिचेति। मनुष्यदेहस्यापि नाहुतिसङ्‌क्यानियम इत्याह- अपिचेत्यादिना। विधिनिषेधरूपार्थद्वये वाक्यभेद स्यादित्यर्थ।।१८।।

३.१.३.१९.

अनियमे स्मृतिसंवादार्थ सूत्रम्‌- स्मर्यतेऽपीति। लोक्यतेऽनेनेति लोको भारतादिरुक्त मुख्यार्थमप्याह- बलाकेति ।।१९।।

३.१.३.२०.

’अण्डजानि च जरायुजानि च स्वेदजानि चोद्भिज्जानि च ’ इतिश्रुत्यवष्टम्भेन सूत्रं व्याचष्टे-अपिचेति। अन्यत्राप्यनिष्टादिकारिष्वित्यर्थ।।२०।।

३.१.३.२१.

अनया श्रुत्या चातुर्विध्यं कथमुक्तं श्रुत्यन्तरे श्रीण्येवेत्यवधारणविरोधादिति शङ्‌कोत्तरत्वेन सूत्रमादत्ते- नन्वित्यादिना। जीवजं जरायुजं मनुष्यादि, भूमिमुद्भिद्य जायते वृक्षादिकं, उदकं भित्त्वा जायते यूकादि जङ्‌गममिति भेद। संशोक स्वेद।।२१।।

३.१.४.२२.

एवं पापिनां गत्यागति विचार्य संप्रतिष्टादिकारिणामवरोहे विशेषमाह-साभाव्यपत्तिरूपपत्ते। यथेतमनेवं चेत्युक्तरीत्या धूमाद्यध्वानं पुनर्निवर्तन्ते, निवृत्ताश्चानुशयिन कर्मान्ते द्रुतदेहा आकाशं गता आकाशसदृशा भवन्ति। आकाशसदृश्यानन्तरं पिण्डीकृता अतिसूक्ष्मलिङ्‌गोपहिता वायुनेतस्ततश्च नीयमाना वायुसमा भवन्ति। सोऽनुशयी संघो वायुसमो भूत्वा धूमसंगतस्तत्समो भवति, धूमसमो भूत्वाऽभ्रसमो भवति। अपो बिभर्तीत्यभ्रं, मेहति सिञ्चतीति वृष्टिकर्ता मेघस्तत्समो भूत्वा वर्षधाराद्वारा पृथिवीं प्रविश्य ्व्राीहियवादिरूपो भवतीति सिद्धान्तगत्या श्रुत्यर्थ। पूर्वोत्तरयुक्तिद्वयं संश्यबीजं मन्तव्यं, पूर्वत्र मार्गद्वयमुक्त्वा तृतीयत्वोक्तेर्युक्तं स्थानशब्दस्य मार्गलक्षकत्वमिह तु दुग्धं दधि भवतीत्यादिप्रयोगे भवतिश्रुतेर्विकारस्वरूपापत्तौ मुख्यत्वात्‌ सादृश्यापत्तिलक्षणाबीजं नास्तीति प्रत्युदाहरणसङ्‌गति। श्रुतिमुख्यत्वं फलमिति पूर्वपक्ष। अनुशयिनां

पूर्वसिद्धाकाशादिस्वरूपापत्त्ययोगाल्लक्षणेति सिद्धान्तयति- एवमित्यादिना। समानो भावो धर्मो यस्य तद्भाव साभाव्यं साम्यमिति सूत्रपदार्थ। एवं ह्येतदिति। एतद्भवनमेवं सादृश्यरूपमेवोपपद्यत इत्यर्थ। अनुशयिनामाकाशादिभ्यो निर्गमनान्यथानुपपत्त्यापि सादृश्यलक्षणेत्याह- आकाशस्वरूपेति। संयोगलक्षणामाशङ्‌क्याह- विभुत्वादिति। भवतिश्रुत्या संयोगलक्षणायामनुवाद स्यादित्यर्थ। विविधभूतसाम्यमवरोहे भवतीत्यनुसंधानाद्वैराग्यमुपसंहरति- अत इति ।।२२।।

३.१.५.२३.

नातिचिरेण। उक्तं सादृश्यमुपजीव्य लोके नान्तृणां चिराचिरगतिदर्शनात्संशयं वदन्‌ पूर्वपक्षयति- तत्रेत्यादिना। अनियमात्‌ कदाचिद्विलम्बेन योन्यापत्तिरिति पूर्वपक्षफलं, सिद्धान्ते तु ्व्राीहीयवादिभावानुशयिनां विलम्बेन निर्गमनमिति विशेषादाकाशादिभावाच्छ्घ्रीां निर्गम इत्यविलम्बेन योन्यापत्तिरित्यनुसंधानाद्वैराग्यदार्ढ्यमिति विवेक। नन्वाकाशादिष्वनुशयिनां मुखं ्व्राीहियवादिषु दुखमिति दुखशब्दाद्भाति न चिराचिरनिर्गमनमित्यत आह- सुखदुखताविशेषश्चायमिति। अवधि काल।।२३।।

३.१.६.२४.

अन्याभिलापात्‌। श्रुतिक्रमात्‌ अर्थक्रमाच्चाधिकरणानां क्रमो बोध्य। इङ भूमौ वर्षधाराद्वारा पतितास्तेऽनुशयिनो ्व्राीह्यादिसाम्येन जायन्त इति श्रुत्यर्थ। अत्र जायन्त इति श्रुते पूर्वत्राकाशादिवर्षान्तसादृश्योक्तेश्च संशयमाह- तत्रेति। अस्मिन्नवधौ वर्षसादृश्यानन्तरमित्यर्थ। दुर्निष्प्रपचरशब्देन चिरनिर्गलनक्षणोक्ता न युक्ता, दुखेन निर्गमनमिति मुख्यसंभवादित्याक्षेपसङ्‌गत्या पूर्वपक्षयति- किं तावदित्यादिना। अत्र पूर्वपक्षे स्थावरत्वनिवृत्तयेऽधिकारिणां यत्रगौरवं, सिद्धान्ते ्व्राीह्यदिसंश्लेषमात्रं परिहर्तुं यत्रलाघवं वैराग्यदार्ढ्यं चेति विवेक। ननु देहोत्पत्त्या जीवानां जन्म स्यान्न स्वत, ्व्राीह्यदेस्तु न देहत्वमित्यत आह- स्थावरभावस्येति। ’स्थाणुमन्येऽनुसंयन्ति’ इत्याद्या श्रुति। ’शरीरजै कर्मदोषैर्याति स्थावरतां नर’ इत्याद्या स्मृति। ननु स्वर्गिणां पापाभावात्कथं स्थावरत्वं, तत्राह- पश्विति। सोमाद्युच्छिष्टभक्षणसुराग्रहावादिशब्दार्थ।

क्रत्वर्थहिंसादेरपि हिंसात्वादिसामान्येन प्रवृत्तेर्न हिंस्यादित्यादिशास्त्रनिषिद्धात्वाकारेण दुरितापूर्वकारित्वमविरुद्धमिति साङ्‌ख्या आहु। श्रुतोऽत्र ्व्राीह्यादिभावोऽनुशयिनां न जन्यरूप कर्मविशेषपरामर्शं विनात्रोक्तत्वात्‌, पूर्वोक्ताकाशादिभाववदिति सिद्धान्तयति- एवं प्राप्त इत्यादिना। पूर्ववदिति पदं दृष्टान्तत्वेन हेत्वंशत्वेन च व्याख्यातं यदत्र प्रकरणे कर्मविशेषपरामर्शकमुच्यते तज्जन्मेति व्यतिरेकदृष्टान्तमप्याह- यत्र

त्विति। अपिच ’यो यो ह्यन्नमत्ति यो रेत स्त्रियां सिञ्चति तदभूय एव भवति’ इति वाक्यशेषे ्व्राीह्यादिषु प्रविष्टस्यानुशयिसंघस्यान्नद्वारा रेतसिक्पुरुषयोग श्रुतस्तदन्यथानुपपत्तायापि जन्मश्रुतिर्न मुख्येत्याह- अपिचेत्यादिना। ्व्राीह्यादिरूपहेनाशे देहिनामुक्तान्तेरवश्यंभावाद्रेत सिग्योगो न स्यादित्यर्थ। एतेनेति। उक्तानुमानार्थापत्तिभ्याम्‌। जायत इति श्रुतेर्मुख्यार्थत्वमनुशयिभोगायतनत्वं च ्व्राीह्यादे प्रतिब्रूयादित्यर्थ। ननु ्व्राीह्यादेर्भोगायतनत्वानङ्‌गीकारे पूर्वोक्तश्रुतिस्मृतिप्रसिद्धिबाध इत्यत आह-नचेति।।२४।।

३.१.६.२५.

वैदिकं कर्माशुद्धं न भवति शास्त्रविहितत्वादिति सूत्रार्थं प्रपञ्चयति- अयं धर्म इत्यादिना। शुचौ देशे प्रात सायंकाले जीवनादिनिमित्ते कृतमग्निहोत्रं धर्मो भवति स एवाशुचिदेशे मध्यरात्रे मरणादिनिमित्ते कृत सन्नधर्मो भवतीति निर्णय शास्त्रैकसाध्य इत्यर्थ। तत किं तत्राह- शास्त्राच्चेति। ननु या हिंसा सोऽधर्म इत्युत्सर्गस्य विशेषविधिना बाधोऽत्र न युक्त। नाभिचरेदिति निषिद्धश्येनस्य पुरुषार्थत्ववत्‌ निषिद्धहिंसादेरपि क्रतूपकारकत्वाविरोधादिति, तत्राह- उत्सर्गापवादयोरिति। अयमर्थ-काम्ये कर्मणि सर्वत्र करणांशे रागत प्रवृत्ति, अङ्‌गेषु विधित इति स्थिति। तथाच श्येनाख्ये कर्मणि निषेधेऽपि रागप्राबल्यात्‌ प्रवृत्ति स्यात्‌ क्रत्वङ्‌गहिंसादौ तु विधित एव प्रवृत्तिर्वाच्या। स च विधिर्यद्युत्सर्गप्राप्तमनर्थहेतुत्वं न बाधेत तर्हि प्रवर्तको न स्यात्‌, प्रवर्तकत्वे वा विधिरनर्थाय स्यात्‌, अतो निरवकाशो विधि सावकाशमुत्सर्गमविहितहिंसादिषु स्थापयतीति। इदं च निषेधशास्त्रस्य हिंसात्वादिसामान्येन प्रवृत्तिसङ्‌गीकृत्योक्तम्‌। वस्तुतस्तस्य रागप्राप्तहिंसाविषयत्वाद्वैधहिंसायामप्रवृत्तेर्नाशुद्धत्वशङ्‌कावसर इति द्रष्टव्यम्‌। प्रतिरूपं दुखरूपं तस्य फलं नेति

योदना। इह ्व्राीह्यादिभावे कश्चिदधिकार कर्मपरामर्शो नास्तीत्युक्तम्‌।।२५।।

३.१.६.२६.

अथ ्व्राीह्यादिभावानन्तरं रेत सिग्भाव श्रुत। तत्रान्नस्थानुशयिनो रेत सेककर्तृत्वायोगाद्योगमात्रं वाच्यं तद्वदुपक्रमेऽपि योग एवास्थेय, अन्यथोपक्रमोपसंहारयोर्विरोध स्यादिति मत्वोक्तम्‌- इत्यविरोध इति ।।२६।।

३.१.६.२७.

योने शरीरश्रुतेर्न ्व्राीह्यादिशरीरत्वमनुशयिनामिति सूत्रार्थ। एवं कर्मिणां गत्यगतिसंसारो दुर्वार इत्यनुसन्धानात्‌ कर्मफलाद्वैराग्यं तत्त्वज्ञानसाधनं सिद्धमिति पादार्थमीमांसाख्यायां भाष्यरत्नप्रभायां तृतीयाध्यायस्य प्रथम पाद।।

तृतीयाध्याये द्वितीय पाद।

३.२.१.१.

संध्ये सृष्टिराह हि। उक्तवैराग्यसाध्यस्तत्त्वंपदार्थविवेको वाक्यार्थज्ञानसाधनमस्मिन्‌ पादे निरूप्यत इति

पादयोर्हेतुसाध्यभावसंगतिमाह- अतिक्रान्त इति। साधनविचारत्वादेवास्य पादस्यास्मिन्नध्याये संगति। अस्मिन्‌ पादे ’न स्थानतेऽपि’ इत्यत प्रागुद्देश्यत्वेन प्रथमं जिज्ञासितत्वंपदार्थोऽवस्थाद्वारा विविच्यते, तदारभ्यापादसमाप्तेर्विधेयतत्पदार्थविवेक, तत्र पूर्वं गत्यागतिचिन्तया जाग्रदवस्था निरूपिता तदनन्तरभाविनां स्वप्नावस्थां श्रुत्युक्तां विषयीकृत्य तत्र स्वप्ने रथादिसृष्टयुक्तेस्तदभावोक्तेश्च संशयं वदन्‌ पूर्वपक्षसूत्रं योजयति-तत्र संशय इत्यादिना। स्वप्नरथादयो जाग्रद्रथादिवत्‌ व्यावहारिकसत्ताका उत शुक्तिरजतवत्‌ प्रातीतिका इति संशयार्थ। आरम्भणाधिकरणे प्रपञ्चस्य पारमार्थिकत्वनिषेधादिति मन्तव्यम्‌। अत्र पूर्वपक्षे जाग्रद्वत्‌ स्वप्नाज्जीवस्य विवेकासिद्धि। सिद्धान्ते प्रातीतिकदृश्यसाक्षितया विवेकात्‌ स्वयंज्योतिष्ट्वसिद्धिरिति फलम्‌। मुमूर्षो सर्वेन्द्रियोपसंहारादेतल्लोकाननुभवे सति वासनामात्रेण इमं लोकं स्मरत कर्मबलाद्हृदये मनसा

परलोकस्फूर्तिरूप स्वप्नो भवति, सोऽयं लोकद्वयसन्धौ भवतीति संध्य स्वप्न। तथाच श्रुति-’तस्मिन्‌ संध्ये स्थाने तिष्ठन्नेते उभे स्थाने पश्यति इदं च परलोकस्थानं च’ इति। अथं स्वप्न कादाचित्क इत्यरुच्या नित्यस्वप्नस्य प्रबोधसंप्रसादसंधिभवत्वमुक्तम्‌। अन्येतु मर्त्यचक्षुराद्यजन्यरूपादिसाक्षात्कारवत्त्वं परलोकलक्षणं, दैवचक्षुराद्यजन्यतद्वत्त्वं मर्त्यलोकलक्षणं च स्वप्नेऽस्तीति लक्षणतो लोकद्वयस्पर्शित्वात्‌ नित्यस्वप्नस्यैव

लोकद्वयसंध्यत्वं ग्रमद्वयस्पर्शिमार्गस्य तत्संध्यत्ववदिति व्याचक्षते। न केवलं श्रुत्या स्वप्नार्थानां व्यावहारिकसत्यत्वं किंतु सकर्तृकत्वादपीत्याह- स हि कर्तेति ।।१।।

३.२.१.२.

किंच स्वप्नार्था सत्या, प्राज्ञनिर्मितत्वात्‌, आकाशादिवदिति सूत्रार्थमाह- अपिचेत्यादिना। रूढिमाशङ्‌क्य प्रकरणान्निरस्यति- नन्वित्यादिना। य सुप्तेषु निर्व्यापारेषु करणेषु जागर्ति तदेव शुक्रं स्वप्रकाशं ब्रह्मेत्यर्थ। स्वप्नस्य जाग्रदर्थै। समानदेशत्वश्रुतेभेदश्रुतेश्च सत्यत्वे तात्पर्यमित्याह- अथो खल्वाहुरिति ।।२।।

३.२.१.३.

स्वप्नरथादय प्रातीतिका जाग्रद्रथादौ क्लृप्तसामग्रीं विना दृष्टत्वाच्छुक्तिरूप्यादिवदिति सिद्धान्तयति- तुशब्द इत्यादिना। चिन्मात्रनिष्ठाऽविद्या चित्त्वावच्छेदेन जीवेऽपि स्थिता रथाद्याकारा मायेति सूत्रभाष्ययोरुक्ता मायाविद्ययोरभेदज्ञापनाय मात्रपदेन तु सति प्रमातर्यबाध्यत्वरूपस्य व्यावहारिकसत्यत्वस्य निरास उक्त। कार्त्सन्यमत्र जाग्रति या क्लृप्तसामग्री, तज्जन्यत्वं परमार्थवस्तुनो जाग्रदर्थस्य कार्यस्य धर्म। सत्यत्वव्यापक तदभावं स्वप्ने विवृणोति- न तावादित्यादिना। संवृते सङ्‌कीर्णे, पर्येतुं गन्तुं, विपर्येतुमागन्तुं, श्रावयति प्रबुद्धो जन, पार्श्वस्थान्प्रतीति शेष। एतत्स्वप्नं यथा स्यात्तथा। यत्र काले स्वप्न्यया वृत्त्या स्वशरीरे यथेष्टं चरतीत्यर्थ। बहिरिवेति। कुलायाद्देहात्‌ बहिरिवामृत आत्मा चरित्वा यत्र यथेष्टमीयते विहरतीत्यर्थ। गुणमाह- यो हीति। देहाभिमानहीनत्वगुणेन बहिष्ठवद्देहस्थोऽपि बहिरित्युक्त इत्यर्थ। एवं सति श्रुतियुक्तिभ्यां अन्तरेव स्वप्ने सतीत्यर्थ। विप्रलम्भो विब्रम योग्यदेशाभावमुक्त्वा कालाभावमाह- कालेति। अत्र रात्रिसमयेऽपि

केतुमालादिवर्षान्तरे भवति इति भारत इत्युक्तम्‌। पूर्वक्षानुमानानां जाग्रदर्थदृष्टान्ते क्लृप्तमग्‌रीजन्यत्वमबाधयोग्यत्वं चोपाधिरिति सूत्रतात्पर्यम्‌।।३।।

३.२.१.४.

स्वप्नस्य भ्रान्तिमात्रत्वे तत्सूचितोऽप्यर्थ सत्यो न स्यादिति शङ्‌कोत्तरत्वेन सूत्रान्तरं व्याचष्टे- मायेत्यादिना। मन्त्रेण देवतानुग्रहेणौषधिसेवया वा स्वप्न सत्यसूचकाश्चेत्‌ सत्या स्युरित्यत आह- तत्रापि भवतु नामेति। सत्यहर्षहेतोरपि शुक्तिरूप्यस्य सत्यत्वादर्शनादिति भाव। यथा कृषिद्वारा लाङ्‌गलस्य गवादिदीवननिमित्तत्वं सामग्र्यभावबाधयोरुक्तत्वादित्याह- यदुक्तमित्यादिना। तथाच स्वप्नस्य सकर्तृकत्वं मुख्यं नास्तीति हेत्वसिद्धिरिति भाव। श्रुतितात्पर्यविरोधाच्च न स्वप्नसत्यतेत्याह- अपिचेति। व्यतिकर संकर, श्रुत्यातत्परतयेत्यर्थ। जागरितादविशेषादिति भाव। इलितमाह- तस्मादिति। एतेनेति। भाक्तत्वेनेत्यर्थ। द्वितीयसूत्रोक्तप्राज्ञकर्तृकत्वहेतुरपि स्वप्नस्य किं श्रुतिसिद्ध उत प्राज्ञस्य सर्वेश्वरत्वात्‌ सिद्ध, नाद्य इत्याह- यदप्युक्तमित्यादिना। स्वयं विहत्य जाग्रद्देहं निश्चेष्टं कृत्वा, स्वयं वासनया निर्माय, स्वेन भासा स्वीयबुद्धिवृत्त्या स्वेन ज्योतिषा स्वरूपचैतन्येन च स्वप्नमनुभवतीत्यर्थ। न केवलं बृहदारण्यके जीवस्य स्वप्नकर्तृत्वं श्रुतं किंतु काठकेऽपीत्याह-इहापीति। जीवोक्तौ ब्रह्मप्रकरणविरोध इत्यत आह- तस्य त्विति। एवं हेतो

श्रुतिसिद्धत्वं निरस्य द्वितीयमङ्‌गीकरोति- न चास्माभिरिति। तर्हि हेतुदर्शनात्‌, नाद्य इत्याह- पारमार्थिकस्त्विति। द्वितीये दृष्टान्तस्य साध्यवैकल्यमित्याह- नचेति। कस्तर्हि स्वप्नस्य जाग्रतो विशेषोऽत्र कथ्यत इत्याशङ्‌क्य प्रातिभासिकत्वमित्याह- प्रागिति।।४।।

३.२.२.१.

पूर्वं क्लृप्तसामग्र्यभावात्‌ स्वप्नो मायेत्युक्तमयुक्तं सत्यसङ्‌कल्पमात्रेणापि सत्यसृष्टिसंभवादिति शङ्‌कां कृत्वा परिहरन्‌ सूत्रं व्याचष्टे- अथपि स्यादित्यादिना। सत्यसंकल्पस्य हि संकल्पात्सृष्टि सत्या भवित जीवस्य त्वसत्यसंकल्पत्वं प्रत्यक्षमिति परिहारार्थ। तर्हि विरुद्धधर्मवत्त्वाज्जीवस्येश्वरत्वं नास्त्येवेति शङ्‌कते- किमिति।

नास्तीति न किंत्वावृतमस्ति तत्पुनरीश्वरप्रसादाकस्यचिद्व्यज्यत इत्याह- न नास्तीति। विधूतध्वान्तस्य निष्पापस्य संसिद्धस्याणिमादिविशिष्टस्येत्यर्थ। ब्रह्मैवाहमिति देवं ज्ञात्वा साक्षात्कृत्य सर्वपाशानामविद्यादिश्लोकेशानामपहानिरपक्षयस्तद्रूपो भवति। क्षीणैश्च क्लेशैस्तकार्यजन्ममरणात्मकबन्धध्वंस इति निर्गुणविद्याफलमुक्तम्‌। सगुणविद्याफलमाह- तस्येति। परस्याभिमुख्येनाहंग्रहेण ध्यानाद्वन्धमोक्षापेक्षया

मनेत्रोक्तहानिद्वयापेक्षया वा तृतीयं विश्वैश्वर्यमणिमादिरूपं मर्त्यदेहपाते सति सिद्धे देहे भवति तदभोगानन्तरमात्मज्ञानात्केवलो द्वैतशून्य आप्तकाम प्राप्तस्वयंज्योतिरानन्दो भवतीति क्रममुक्तिरित्यर्थ।।५।।

३.२.१.६.

उक्तैश्वर्यतिरोभावे देहाभिमानो हेतुरिति कथनार्थं सूत्रं, तन्निरस्यां शङ्‌कमाह- कस्मादिति। सत्यावरणं नास्तीत्यङ्‌गीकृत्य कल्पितावरणं साधयति- उच्यत इत्यादिना। जीवस्येश्वरत्वमङ्‌गीकृत्यावरणकल्पनातो वरमन्यत्वकल्पनेत्याशङ्‌कामुद्भाव्य श्रुत्या निरस्यति- नन्वित्यादिना। स्वप्नेऽप्यालोकादे सत्यत्वे जाग्रतीवात्मनस्वप्रकाशत्वमस्फुटं स्यात्‌, प्रातिभासिकत्वे त्वालोकेन्द्रियाद्यसत्त्वेऽप्यर्थापरोक्ष्यमात्मज्योतिष एवेति स्फुटं सिध्यति। तस्माद्देशादिसाम्यवचनं स्वप्नस्य जाग्रत्तुल्यभानाभिप्रायमित्यर्थ।।६।।

३.२.२.७.

एवं बाह्यकरणोपरमे सति मनोवासनोद्दापिताविद्याविलासात्मकं स्वप्नमात्मनसाक्षिण स्वयंज्योतिष्ट्वार्थं विचार्य प्रतियोग्यनुयोगिभावसङ्‌गत्या स्वप्नावस्थमनोलयात्मिकां सुषुप्तिं विचारयति- तदभावो नाहीषु तच्छुतेरात्मनि च। तदेतत्स्वपनं यथा स्यात्तथा। यत्र काले सुप्त समस्तो निरस्तबाह्यकरणो मनोलयात्सम्यक्प्रसङ्‌ग इत्यर्थ। स्वापो नाडीस्थानमुक्त्वा नाडीपुरीततोर्नाडीपरमात्मनोश्च समुच्चयश्रुती आह-अन्यत्रेति। परमात्ममात्रश्रुतीराह- तथान्यत्रेत्यादिना। नाडीपुरीतब्रह्मसु सप्तमीश्रुते समुच्चयश्रुतेश्च संशयमाह- तत्रेति। पूर्वपक्षे स्थानविकल्पाज्जीवस्य ब्रह्मैक्यानिर्णय, सिद्धान्ते नाडीभि पुरीततं गत्वान्तर्हृदि ब्रह्मण्येव शेत इति समुच्च्यात्‌ तन्निर्णय इति विवेक। एकपुरोडाशार्थत्वं ्व्राीहियवयोर्दृष्टं नाड्यादीनामेकस्मिन्‌

स्वापरूपार्थे निरपेक्षस्थानत्वं तु कुत इत्यत आह- नाड्यादीनां चेति। सति ब्रह्मणि तृतीयश्रुतेर्न सप्तमीति शङ्‌कार्थ। आयतनशब्दात्सप्तम्यर्थ आधारत्वं गम्यत इत्याह- नैष दोष इति। अन्यत्रावस्थाद्वये श्रान्तो जीवो विश्रान्तिस्थानं प्राणाख्यं सद्ब्रह्मोपसर्पति सुषुप्तावित्यर्थ। सप्तमीश्रुत्या निरपेक्षाधारत्वभानाद्विकल्प आस्थेय कदाचित्समुच्चित्यापि नाड्यादीनां स्थानत्वमिति न समुच्चयश्रुतिविरोध इति पूर्वपक्षार्थ। सिद्धान्तयति- एवं प्राप्त इति। सूत्रे चकार पुरीतत्समुच्चयार्थ। यदा नाड्य सुषुप्तिस्थानं तदा पुरीतत्स्थानं न भवतीति श्रुतस्थानत्वस्य पक्षे बाध स्यात्‌, स न युक्त इत्याह- विकल्पे ह्येषामिति। ्व्राीहियवयोस्त्वगत्या विकल्प इति भाव। यत्तु सप्तमीश्रुत्या नाड्यादीनामेकफलकत्वमिति, तत्रेत्याह- न ह्येकेति। प्रासादस्य पर्यङ्‌कस्य तु शयनमिति फलभेदेऽप्येकविभक्तिर्दृश्यते, व्यवधानाव्यवधानाभ्यां शयनसाधनत्वात्‌ समुच्चयश्च, तथेहापि नाडीपुरीततोर्जीवस्य संचारद्वारा ब्रह्मण्येव सुप्तिरिति समुच्चय इत्यर्थ। नाडीनां प्राणस्य च एकेन वाक्येनोपादानान्मिथ समुच्चय इत्याह- एकवाक्येति। आधारत्वमात्रं सप्तम्यर्थो न निरपेक्षत्वमतो न समुच्चयस्य सप्तम्या बाध इत्याह- न चैवमपीति। समुच्चयेऽपीत्यर्थ। अत्र नाडीश्रुतौ नाडीषु भोक्तु सुप्तिर्न विवक्षिता रश्मिसंबन्धनाडीरूपमार्गस्तुत्यर्थत्वादित्याह- अपिचेति। पित्तेन विषयेश्रवणाभावे सुखदुखयोरभावात्‌ तद्धेतुधर्मात्मकपाप्मास्पर्श इत्यर्थ। अपहतपाप्मब्रह्मसंपत्त्या वा पाप्मास्पर्श इत्याह-अथवेति। अस्मिन्‌ व्याख्याने लाभमाह-एवं च सतीति। ’तासु तदा भवत्यथास्मिन्‌ प्राण एकैकधा भवति’ इति श्रुते समुच्चय आश्रितो भवतीत्यर्थ।

नाडीब्रह्मणोर्गुणप्रधानभावेन सुप्तौ समुच्चयवत्पुरीतब्रह्मणोरपीत्याह- तथेत्यादिना। आकाशे ब्रह्मणि शेत इत्युपक्रम्य ताभि प्रत्यवसृप्य पुरीतति शेत इत्युक्तं, तथाच नाडीद्वारा पुरीततं गत्वा ब्रह्मणि शेत इति समुच्चय सिद्ध इत्याह- तथा नाडीति। सता संपन्नो भवति प्राज्ञेन संपरिष्लक्त इति सत्प्राज्ञयो श्रुते पञ्च सुप्तिस्थानानीत्यत आह- सत्प्राश्योरिति। किंच प्रकृतदर्शादिसाधनैकपुरोडाशनिष्पत्तौ मिथोऽनपेक्षतया समर्थत्वाद्युक्तो ्व्राीहियवयोर्विकल्प, नाड्यादीनां तु ब्रह्मनिरपेक्षतया सुषुप्तजीवाधारत्वासामर्थ्यान्न विकल्प इत्याह- अपिच नाड्य इति। उपाधिलिङ्‌गश्रयनाडीपुरीततोरुपहितजीवाश्रयत्वं परम्परया वाच्यं, तदपि सुषुप्तौ न

संभवति, उपाधिलयादित्यर्थ। ननु ब्रह्मापि जीवस्य न मुख्यं स्थानं अभेदादित्यत आह- ब्रह्मधारत्वमिति। जीवस्य ब्रह्मण्यभेदेनावस्थानं नाडीपुरीततोस्तु लीनोपाधेर्जीवस्य स्थितिरेव न संभवतीत्येकार्थसामर्ध्याभावान्न विकल्प इत्यर्थ। सुषुप्तौ जीवस्य भेदकोपाधिलयाच्चौत्सर्गिकब्रह्माभेदस्य विकल्पो न युक्त इत्याह- अपिचेति। किंच नाड्यादीनामन्यतमस्थाने क्वचित्सुप्तिवादिनापि सुषुप्तं न विशिष्यत इति वक्तव्यं, तच्च वक्तुं न शक्यत

इत्याह-अपिच स्थानेति। भेदाभावो हि भेदज्ञानाभावे हेतु, नाडीपूरितद्रतस्य तु जीवस्य भेदावस्थत्वाद्भेदाविज्ञाने करणं नास्तीत्यर्थ। द्वैतवस्थास्यापि द्वैतज्ञाने हेतुं शङ्‌कते-ननु भेदेति। द्रष्ट्डर्दृश्याद्दूरस्थत्वं स्वाभाविकमौपाधिकं वा। तत्राद्यं सदृष्टान्तमनूद्य प्रत्याह-बाढमित्यादिना। द्वितीयमनूद्य दूषयति-उपाधिगतमेवेति। उपाधिसंभिन्नस्यैव नाड्यादौ स्वापे कतिपयसंनिकृष्टार्थज्ञानप्रसङ्‌गात्‌ सुषुप्तिव्याघात स्यात्‌। उपाधिलये त्वन्यब्र जीवस्य स्थित्ययोगाद्ब्रह्मण्येव स्वाप आस्थेय इत्यर्थ। एवं विकल्पं निरस्य नाडीपुरीततोर्ब्रह्मणा सह तुल्यवत्समुच्चयमफलत्वेन दूषयन्‌ गुणप्रधानत्वेन समुच्चयमुपसंहरति- नच वयमित्यादिना।।७।।

३.२.३.९.

किंच ब्रह्मण सकाशाज्जीवस्योत्थानश्रुतेर्ब्रह्मैव सुषुप्तिस्थानमित्याह-सूत्रकार- अत प्रबोध इति। नाडीपुरीततो क्वाप्युत्थानापादानत्वाश्रवणान्न सुषुप्तिस्थानत्वमित्यर्थ, तस्मादुपाधिलये जीवस्य ब्रह्माभेदादौपाधिक एव भेद इति विवेकद्वाक्यार्थाभेदसिद्धिरिति स्थितम्‌।।८।।

३.२.४.९.

स एव तु कर्मानुस्मृतिशब्दविधिभ्य। सुषुप्तौ उपाधिनाशात्‌ कर्मानुस्मृत्यादेर्दर्शनाच्च संशये सत्यस्माद्ब्रह्मणो जीवस्योत्थानुश्रुतेर्ब्रह्मैव सुषुप्तस्थानमित्युक्तमयुक्तम्‌। सुषुप्तादन्यस्याप्युत्थानसंभवेन सुषुप्तस्य नाड्यादिस्थानत्वसंभवादित्याक्षेपसंगत्या नियमकाभावादनियम इति पूर्वपक्षमाह- तस्या पुनरित्यादिना। पूर्वपक्षे ज्ञानवैयर्थ्यं सुषुप्त्यैवापुनरावृत्तिमुक्तिसिद्धे, सिद्धान्ते तु अज्ञातब्रह्मात्मना स्थितस्याज्ञानबलेन पुनस्तस्यैवोत्थानावश्यंभावादज्ञाननाशाय ज्ञानापेक्षेति फलम्‌। ईश्वरो वेत्यनियमदार्ढ्यायोक्तम्‌। स वान्यो वेत्येव

पूर्वपक्ष। ज्ञानं विना बुद्व्याद्युपाधेरत्यन्तनाशाभावाद्यया बुद्व्योपहितो जीव सुषुप्तौ कारणात्मना स्थितस्तयैव नानाकर्मानुभवसंस्कारवत्योपहित उत्तिष्ठतीति सिद्धान्तयति- स एव त्वित्यादिना। सामिकृतस्यार्धकृतस्यएकस्यैव ज्योतिष्टोमादेरनेकयजमानकत्वापातोऽतिप्रसङ्‌ग। स्मृतिमुक्त्वानुशब्दसूचितां प्रत्यभिज्ञामाह- सोऽहमिति। अयनं गमनं आय। योनि तत्तदिन्द्रियस्थानम्‌। प्रतिनियतं गमनं यथा भवति तथा प्रतियोन्यगच्छति जागरणायेति श्रुत्यर्थ। न विन्दतीत्यज्ञानसत्त्वात्सुप्तस्योत्थाननियम उक्त। इह पूर्वप्रबोध ये भवन्ति त एव तदोत्तरप्रबोधे भवन्तीत्यर्थ। विधिं व्याचष्टे- कर्मेति। स एवोत्तिष्ठतीति निश्चीयते इत्यर्थ अत्रैवोत्सूत्रं युक्त्यन्तरमाह- अपिचेत्यादिना। अन्योत्थाने सुखादेर्न पूर्वकर्मकार्यतेत्यकृतसुखाद्यगम पूर्वसुप्तजीवकृतकर्मनाशश्चेत्यर्थ। पूर्वपक्ष्युक्तं दृष्टान्तं वैषम्येण दूषयति- यत्पुनरित्यादिना। अस्मदाद्यशक्यमपि विवेचनं प्राण्यदृष्टापेक्ष ईश्वर करोतीति मत्वा दृष्टान्तमाह- दृश्यते चेति। ब्रह्मभेदाच्च जीवस्य जलबिन्दुवैषम्यमित्याह- अपिचेति। अभेदे स वान्यो वोत्तिष्ठति इति चिन्तानवकाश इत्याशङ्‌क्य बुद्धिभेदेन जीवभेदाच्चिन्तेत्याह- एवं सतीति। सुषुप्तौ बुद्धिनाशेन प्रत्यहं बुद्ध्युपाधिभेदादेकजीवस्य व्यवहारो न स्यादित्यत आह- स एवायमिति। स्थूलसूक्ष्मात्मना तिष्ठत्येकोपाधिरित्यर्थ।।९।।

३.२.४.१०.

अवस्थात्रयादात्मानं विविच्य मूर्च्छातो विवेचयति-मुग्धेऽर्धसंपत्ति परिशेषात्‌। मूर्च्छा प्रसिद्धावस्थान्तर्गता वा पञ्चमावस्था वेति। अवस्थाचतुष्टयसिद्धेर्मुग्धस्य सद्वैलक्षण्याच्च संशये सोऽहमिति प्रत्यभित्रयोत्थितस्य

सुप्ताभेदवद्विशेषज्ञानाभावाविशेषेण लिङ्‌गेन सुषुप्तिरेव मूर्च्छेति प्रत्यभिज्ञानात्सुषुप्त्यन्तर्गता मूर्च्छेति दृष्टान्तसंगत्या पूर्वपक्षमाह- तिस्रस्तावदिति। पूर्वपक्षे प्रसिद्धावस्थात पृथगात्मनो मूर्च्छातो विवेकार्थं यत्रासिद्धि फलं, सिद्धान्ते पृथग्यत्र्ध्राौव्यमिति भेद परिशेषं दर्शयन्‌ सिद्धान्तयति- न तावदित्यादिना। जाग्रदपि जागरावस्थोऽपीत्यर्थ। ऐन्द्रियकमर्थज्ञानं देहधारणं च तस्यास्ति न मुग्धस्येति वैषम्योक्त्या दूषयति- नेत्यादिना। मूर्च्छाया जागराद्भेदमुक्त्वा स्वप्नमृतिभ्यां भेदमाह- नापीत्यादिना। आलभन्ते स्पृशन्ति। दिष्टं मरणम्‌।

सुषुप्तिमूर्च्छयो किंचित्सारूप्येऽपि बहुवैलक्षण्याद्भेद इत्याह- नेति। लक्षणभेदमुक्त्वा निमित्तभेदमाह- निमित्तेति। प्रत्यभिज्ञाप्यसिद्धेत्याह-नचेति। उक्तसारूप्यवैरूप्याभ्यामर्धसंपत्ति सर्वै सुषुप्तिधर्मैरसंपन्नो मुग्ध सुषुप्तो न भवति, सर्वैर्मरणावस्थाधर्मैरसंपत्तेर्मृतोऽपि न किंतु अवस्थान्तरं गत इति सूत्रार्थ। अत्र सूत्रे जीवस्य ब्रह्मणार्धसंपत्तिरुक्तेति भ्रान्त शङ्‌कते- कथमिति। यत्सुप्तं प्रति सत्संपन्नत्वं कर्मासंबन्धे पुनरुत्थानं

कथमित्याशङ्‌क्य तत्कार्याभावात्तदसंबन्धोक्तिरित्याह- जीवे हीति। ब्रह्मणा कृत्स्नसंपत्तिमङ्‌गीकृत्य परिहरति- न ब्रूम इति। मुग्धत्वं हि सुषुप्तस्यार्धेन निसंज्ञत्वादिधर्मेण साम्येन संपन्नं भवति, मरणास्थार्धेन कम्पादिना संपन्नमित्यर्धसंपत्तिरित्यर्थ। इतोऽपि सुषुप्तिवैषम्यमित्याह-द्वारं चेति। अप्रसिद्धिमङ्‌गीकृत्योक्तं प्रसिद्धिप्यस्तीत्याह- प्रसिद्धा चेति। नायुर्वेदो वैद्यशास्त्रम्‌। प्रसिद्धौ कथं विवाद इत्याशङ्‌क्य पञ्चमत्वेनाप्रसिद्धेरित्याह- अर्धेति। सुषुप्तिमृतिधर्मासंपत्त्या तदन्तर्भावबुद्धिर्लोकानामित्यर्थ।।१०।।

३.२.५.११.

सर्वाभिरवस्थाभिरलिप्तस्तत्पदार्थं निरूपयितुकाम प्रथमं तस्य निर्विशेषत्वमाह- न स्थानतोऽपि परस्योभ्यलिङ्‌गं सर्वत्र हि। उद्देशयत्वम्पदार्थजिज्ञासोपरमानन्तरं तत्स्वरूपब्रह्मविचारसंगतिमाह- येनेति। निर्विशेषत्वंसविशेषत्वं चेत्युभयं लिङ्‌ग्यते ज्ञाप्यते याभिस्ता उभयलिङ्‌ग श्रुत्य संशयबीजत्वेन सन्तीत्यर्थ। यथा विरुद्धसुषुप्तिमरणोभयरूपं मुग्धत्वं तथा श्रुतिप्रामाण्यादुभयरूपं ब्रह्म ध्येयमिति दृष्टान्तेन पूर्वपक्ष। निर्विशेषमेकरूपमेव ज्ञेयमिति सिद्धान्तयति- एवमिति। किमुभयरूपत्वं स्वत, उत स्वतो निर्गुणस्य सर्वगन्धत्वादिविशेष उपाधित सत्य, आहोस्वित्स्वत सविशेषमेव ब्रह्मेति। तत्राद्य निरस्य द्वितीयमनूद्य दूषयति- अस्तु तर्हीति। स्थानमुपाधि। ब्रह्मणि विशेष, औपाधिकत्वात्स्फटिकलौहित्यवदित्यर्थ। उपाधे सत्यत्वेऽपि तत्कृतं मिथ्येति दृष्टं ब्रह्मणि तूपाधीनां मिथ्यात्वात्तत्कृतो विशेषो मिथ्येति किमु वाच्यमित्याह- उपाधीनामिति। तृतीयं निरस्यति- अतश्चेति। सर्वस्य विशेषस्य कल्पितत्वादेवेत्यर्थ। निषेधश्रुतेश्चैवमित्याह- सर्वत्र हीति ।।११।।

३.२.५.१२.

भिद्यत इति भेदो विशेष, निर्विशेषत्वश्रुतावपि विशेषस्यापि श्रुतेभयरूपत्वं स्यादिति शङ्‌कां व्याचष्टे- अथापि स्यादिति। पूर्वोक्तं विरोधं स्मारयति- ननूक्तमिति। भेदश्रुतिप्रामाण्यार्थमौपाधिकरूपभेदस्वीकारादविरोध इति समाध्यर्थ। किमुपाधिगत एव रूपभेदो ब्रह्मण्युपचर्यते ध्यानार्थमुतोपाधियोगात्सत्यविरुद्धरूपवत्तया ब्रह्मणो भेदो भवतीति। आद्येऽस्मादिष्टसिद्धि, द्वितीयमभेदश्रुत्या दूषयति- नेति ब्रूम इति ।।१२।।

३.२.५.१३.

द्वैतनिन्दापूर्वकमद्वैतोक्तेश्च निर्विशेषं तत्त्वमिति सूत्रार्थमाह- अपिचेति। भोक्ता जीवो भोग्यं शब्दादि तयो प्रेरितारमीश्वरं च मत्वा विचार्य मे मम प्रोक्तं तत्सर्वं त्रिविधं ब्रह्मैवेति जानीयादित्यर्थ।।१३।।

३.२.५.१४.

द्विविधश्रुतिषु सतीषु निर्विशेषत्वे किं नियामकमिति शङ्‌कते- कथं पुनरिति। तत्परातपरविरोध तत्परं बलवदिति न्यायो नियामक इत्याह- अरूपवदेवेति। उपासनापरवाक्येषु आकारे तात्पर्याभावेऽपि देवताविग्रहादिवदाकारसिद्धिमाशङ्‌क्य निष्प्रपञ्चपरश्रुतिविरोधान्मैवमित्याह- तेष्वसतीति ।।१४।।

३.२.५.१५.

कल्पितद्वैते सावकाशत्वाच्च सप्रपञ्चत्वश्रुतयो दुर्बला इत्याह- प्रकाशवच्चेति। नन्वाकारवाक्यानामुपाधिकल्पितसर्वगन्धत्वादिनार्थवत्त्वं किमिति वर्ण्यते वैयर्थ्यमेवोच्यताम्‌, तत्राह- नहि वेदवाक्यानामिति। नन्वेवमपीति। उक्तरीत्योभयरूपत्वाङ्‌गीकारेण श्रुतीनां व्यवस्थितत्वेऽपीत्यर्थ। उपाधीनां कल्पितत्वादौपाधिकस्य

सत्यत्वानुपपत्तेर्न सत्यमुभयरूपत्वमिति पूर्वमुक्तं, संप्रति सत्यं निर्विशेषत्वं मिथ्या सविशेषत्वमित्युच्यत इत्युभयरूपत्वाङ्‌गीकारेऽपि न पूर्वापरविरोध इत्याह- नेति ब्रूम इति। द्वैतस्य मिथ्यात्वे ज्ञानेव बाधादुपासनादिव्यवहारो न स्यादित्याशङ्‌क्य बाधात्प्रागेव स इत्याह-सत्यमिति।।१५।।

३.२.५.१६.

यत श्रुतिश्चिन्मात्रमाहातश्च विशेषो मिथ्येति सूत्रार्थमाह- आह चेति। सैन्धवघनो लवणपिण्ड।।१६।।

३.२.५.१७.

किंच श्रुतिस्मृत्यो परनिषेधेन ब्रह्मोपदेशान्निष्प्रपञ्चं ब्रह्मेत्याह- दर्शयति चेति। अथ द्वैतोक्यनन्तरं

ज्ञानहेतुत्वान्नेति नेति उपदेश क्रियत इत्यर्थ। अधि अन्यत्‌ पुन पुनरधीहि भो इति निर्बन्धकारिणं तं द्वितीयं तृतीयं च प्रश्ने तृष्णीभावं त्यक्त्वोवाच। उपशान्तो निरस्तद्वैत। अतस्तस्य तृष्णींभाव एवोत्तरमिति सौत्रश्च अतोशब्दस्तथार्थकष आदिमत्कार्यं तन्न भवतीत्यनादिमत्‌। सत्‌ इन्द्रियवेद्यम्‌। असत्‌ परोक्षं च न स्वप्रकाशत्वादित्यर्थ। सर्वभूतगुणौर्दिव्यगन्धादिभिर्युक्तं मां मूर्तिमन्तं पश्यसीति यत्सा माया, अत एव सद्वैतो भगवानिति मां द्रष्टुं नार्हसि वस्तुतो द्वैतातीतत्वादित्यर्थ।।१७।।

३.२.५.१८.

किंच यथा जलाद्युपाधिकल्पित सूर्यचन्द्रदेर्भेदचलनादिर्धर्म एवमात्मन इति दृष्टान्तश्रुतेश्च निर्विशेषं तत्त्वमित्याह- अत एव चोपमेति। जलस्थप्रतिबिम्बत्वाकारेण सूर्यस्याभासत्वद्योतनाय सूर्यकेति कप्रत्यय। यथायं ज्योतिर्मयो विवस्वान्स्वत एकोऽपि घटभेदेन भिन्ना अपऽनुगच्छन्‌ बहुधा क्रियते एवमजोऽयमात्मा देव स्वप्रकाश एकोऽपाधिना मायया क्षेत्रेष्वनुगच्छन्‌ भेदरूप क्रियत इति योजना।।१८।।

३.२.५.१९.

इहात्मन्युक्तदृष्टान्तवैषम्यशङ्‌कासबत्रम्‌- अम्बुवदिति। आत्मनो नीरूपत्वाद्दूरस्थोपाध्यभावाच्च मायया बुद्व्यादिषु प्रतिबिम्बभेदो न युक्त इत्यर्थ।।१९।।

३.२.५.२०.

उपाध्यन्तर्भावेन तत्कल्पितधर्मवत्त्वमत्र विवक्षितांशस्तेन साम्येन समाधानसूत्रम्‌- वृद्धिहासेति। दृष्टान्तसाम्येऽपि नीरूपात्मन प्रतिबिम्बं स्वबुद्व्या कथं कल्प्यत इत्यत आह- न चेदमिति। श्रूयते न कल्प्यत

इत्यर्थ। श्रुतदृष्टान्तस्य ’सूर्यकादिवत्‌’ इत्युपन्यासेन किं फलमित्यत आह- शास्त्रेति। आत्मनो निर्विशेषत्वं फलमित्यर्थ। अविरोध इति न वैषम्यमित्यर्थ। आत्मा प्रतिबिम्बशबन्य, नीरूपद्रव्यत्वात्‌, वायुवदित्यनुमाने आकाशो व्यभिचार। अल्पजलेऽविदूरगकाशप्रतिबिम्बदर्शनादुपाधिदूरस्थत्वमपि क्वचिदनपेक्षतमिति भाव।।२०।।

३.२.५.२१.

प्रवेशश्रुतेश्चोक्तानुमानबाध इत्याह सूत्रकार। दर्शनाच्चेति। द्विपद पुरो मनुष्यदिदेहांश्चके चतुष्पद पुर पशून्कृत्वा पुरश्चक्षुराद्यभिव्यक्ते पुरस्तात्‌ स ईश्वर पक्षी लिङ्‌गशरीरी भूत्वा पुर उक्तानि शरीराण्यविशत्‌, स च प्रविष्टोऽपि पुरुष पूर्ण एवेत्यर्थ। तैत्तिरीयके लिङ्‌गस्य पक्षाद्युक्ते पक्षित्वं मन्तव्यम्‌। एवं प्रतिबिम्बभावेन भेदादे कल्पितत्वात्‌ निर्विशेषं ब्रह्मेति स्वमतमुपसंहरति- तस्मादिति। एकदेशिव्याख्यामुत्थापयति- अत्रेति। न स्थानतोऽपीत्याद्येकमधिकरणं, तत्र ब्रह्मणो निष्प्रपञ्चत्वे स्थिते किंलक्षणं ब्रह्मेति संदेहे प्रकाशवच्चेत्यादिद्वितीयमधिकरणं प्रवृत्तं, न सद्रूपमेव ब्रह्म किंतु प्रकाशवच्च चिद्रूपं च। कुत-अवैयर्थ्यात्‌। सत्यं ज्ञानं सदेव सोम्येत्युभयश्रुतेर्द्वितरूपे ब्रह्मण्यर्थवत्त्वादिति पूर्वपक्षे सिद्धान्त-आह च तन्मात्रम्‌। सन्मात्रं ब्रह्म श्रुतिराह, ’ज्ञानस्य सत्तानतिरेकात्‌’ इति। इदं द्वितीयाधिकरणं दूषयति- अत्र वयमिति। द्वितीयाधिकरणस्य किं ब्रह्मणेऽनेकरूपत्वनिरास फलम्‌, उत बोधरूपत्वमिरास आहोस्वित्सत्तानिरास इति विकल्प्य सर्वस्थाप्यानर्थक्यं प्रपञ्चयन्नाद्ये गतार्थतामाह- यदि तावदिति। नहि द्वितीय इत्याह- नचेति। ब्रह्मणो बोधरूपत्वनिरासे जडत्वाज्जीवाभेदश्रुतिबाधश्च स्यादित्याह-कथं वेति। न तृतीय इत्याह- नापीति। सत्तानिरासे बोधस्य तुच्छत्वं च स्यादित्याह- कथमिति। नच बोधस्य सत्तानतिरेकान्न तुच्छतेति वाच्यम्‌। सद्बोधपदयोर्वाच्यानतिरेके पर्यायत्वप्रसङ्‌गात्‌। एवं सिद्धान्तं फलाभावेन दूषयित्वा पूर्वपक्षं दूषयति-नापीति। प्रसङ्‌गमेवाह- सत्तेति। व्यावृत्तत्वं भिन्नत्वम्‌। निष्प्रपञ्चैकरूपत्वसिद्धान्तविरोधात्‌ भिन्नोभयरूपत्वपूर्वपक्षानुत्थानमित्यर्थ।

उभयश्रुतिबलात्थानमिति शङ्‌कते- श्रुतत्वादिति। मेरुविन्ध्यवत्परस्परं भिन्नसत्ताबोधयोरेकब्रह्मभेदशङ्‌का श्रुतिशतेनापि न युक्तेत्याह- नेति। सद्बोधयोर्भेदोऽस्ति न वा। आद्ये श्रुतेरपि विरुद्धार्थत्वानुपपत्तेर्न पूर्वपक्षोत्थानमित्युक्तम्‌। संप्रति द्वितीयं

शङ्‌कते- अथ सत्तैवेति। किंचात्र संशयोऽप्ययुक्त इत्याह- तथापीति। एकाधिकरणपक्षे सूत्राणि कथं नेयानीत्यत आह- सूत्राणीति। स्वपक्षे सूत्रसामञ्चस्यं चेत्याह- अपिचेति। अवश्यापेक्षितगत्यर्थत्वेनोत्तरसूत्राणां पूर्वैकवाक्यत्वान्नाधिकरणभेद इति भाव। आकारश्रुतीनां कल्पिताकारो गतिरिति स्वमतमुक्तं,

प्रपञ्चविलयवादिनस्तु ’मनोमय प्राणशरीर सत्यकाम’ इत्याद्याकारश्रुतीनां तदितराकारप्रविलयो गतिरित्याहु। मनोमय इति कोऽर्थ, मनोऽतिरिक्तोपाधिशून्य इत्यर्थ। एवं प्राणशरीरपदेन प्राणातिरिक्तोपाधिनिषेधान्मनसोऽप्यभावसिद्धि, एवं सर्वे शब्दा अनाकारब्रह्मपरा एवेति तन्मतमनूद्य दूषयति- यदपीत्यादिना। किं ज्ञेयब्रह्मप्रकरणस्थानामाकारशब्दानां निषेधपरत्वं उतोपासनाप्रकरणस्थानामपि। तत्रद्यमङ्‌गीकरोति- ये हीति। अस्य जीवभावं प्राप्तस्येश्वरस्य दश हरयो विषया हरणाद्दशोन्द्रियाणि प्राणिभेदापेक्षया शतानि सहस्राणि च तेषामीश्वरद्भेदमाशङ्‌क्याह- अयमिति। ईश्वर एव हरय इत्यर्थ। द्वितीयं दूषयति- ये पुनरिति। मनोमयादिशब्दानां मुख्यवृत्त्या गुणपरत्वसंभवे निषेधलक्षणापि न युक्तेत्याह- श्रुत्या चेति। किं चाकारानाकारश्रुतिद्वैविध्ये सति ब्रह्मनाकारमेवेत्यत्र किं विनिगमकमिति शङ्‌कोत्थानादस्थूलादिश्रुतीनां निराकारतात्पर्यं नियामकमिति कथनार्थमिदं सूत्रमर्थवद्भवति। सर्वश्रुतीनां निषेधार्थत्वे तु शङ्‌कानुत्थानात्रियामकसूत्रं व्यर्थं स्यादित्याह- सर्वेषां चेति। ननूपासनाऽर्थकवाक्यानां स्वार्थे फलाभावात्‌ सफलनिषेधवाक्यशेषत्वमित्याशङ्‌क्य फलस्य श्रुतत्वान्नान्यशेषतेत्याह- फलमपीति। अर्थैक्याभावाच्च नैकवाक्यतेत्याह- कथं चेति। अर्थैक्यं शङ्‌कते- एकेति। यथा फलवत्परमापूर्वाख्यनियोगैक्यादङ्‌गप्रधानवाक्यानामेकत्वाक्यता तथा तत्त्वावबोधकामस्य प्रपञ्चप्रविलयविषयक एको नियोगरूपोऽर्थोऽस्तीत्याकारानाकारवाक्यानां सर्वेषामेकवाक्यतेत्यर्थ। नियोगासिद्या दूषयति- नेति। विषयं शङ्‌कते- ननु द्वैतेति। प्रत्यनीकं प्रतिबन्धकम्‌। ननु प्रपञ्चविलये ब्रह्मलय स्यादभेदादित्यत आह- ब्रह्मस्वभावो हि प्रपञ्च इति। कारणं हि कार्यस्य स्वरूपमत कार्यनाशेऽपि कारणस्य न लय, घटनाशेऽपि मृद्दर्शनादित्यर्थ।

प्रपञ्चस्य सत्यस्य कल्पितस्य वा लये विधिरिति विकल्पाद्यं दूषयति- तत्र यदि तावदिति। सत्यस्य ज्ञानादध्वस्ते मुसलादिना च कृत्स्नद्वैतध्वंसायोगात्‌ नभोग्रसनविधिवदशक्यविषयोऽयं विधि, किंच शुकादिमुक्त्या सर्वमुक्ति स्यादित्यर्थ। द्वितीयमनूद्य दूषयति- अथेत्यादिना। उपदेशजन्यज्ञानादेवाविद्यातज्जप्रपञ्चलयसिद्धेर्नियोगो वृथैवेत्यर्थ। किंच ब्रह्मज्ञानादौ विधि किं ब्रह्मण्यज्ञाते ज्ञाते वा। नाद्य, अशक्यत्वादित्याह- अनावेदिते त्विति। द्वितीयं शङ्‌कते-नन्विति। उपदेशादेव ज्ञाते ब्रह्मणि साक्षात्कारद्वैतबाधयो सिद्धेर्विधिवैयर्थ्यं सिद्धस्य विधिना कर्तुमयोगादित्याह- नेति। एवं विषयाभावान्नियोगाभावमुक्त्वा नियोज्याभावात्तदभावमाह- नियोज्योऽपि चेति। प्रपञ्चान्तर्भूतो ब्रह्म वेत्यर्थ। आद्ये जीवनाशाद्विध्ययोग, द्वितीये नियोज्यासिद्धि, तर्हि ज्ञाने विधिप्रत्ययानां का गतिरित्यत आह- द्रष्टव्यादिशब्दा इति। ननु श्रुतं ज्ञानं त्यक्त्वा तत्साधनव्यापारविधि किमिति कल्प्यत इत्याशङ्‌क्य ज्ञानस्य पुरुषकृत्यसाध्यत्वादित्याह- ज्ञेयाभिमुखस्यापीति। किंच ज्ञानविधिवादिना ज्ञेयं ब्रह्मावश्यं वेदान्तैर्ज्ञापनीयं विषयानवबोधे विधिबोधायोगात्‌। तथाच वेदान्तैरेव ज्ञानेत्पत्तेर्विध्यानर्थक्यमित्याह- तस्मादिति। तं ज्ञानार्थिनं प्रतीत्यर्थ। ननूत्पन्नं ज्ञानमन्यथाकर्तुं विधिरर्थवानिति, नेत्याह- नचेति। नन्वनग्निर्योषिदिति प्रत्यक्षप्रमाणादुत्पन्नमपि ज्ञानं तामग्निं ध्यायेदिति। विधिनान्यथाकृतं दृश्यत इत्यत आह- यदीति। अन्यथाधी कृतिसाध्या चेत्‌ क्रियैव, कृतिं विनैव चेद्भ्रान्तिरेवातो मानं विना विधितो ज्ञानासिद्धेमानवस्तुतन्त्रे ज्ञाने विधिर्मृपेत्यर्थ। वेदान्तेषु विधिवादिनोऽन्यच्च दूषणमस्तीत्याह- किंचान्यदिति। ब्रह्मात्मैक्येनियोगे च वेदान्तवाक्यस्य प्रामाण्यमाशङ्‌क्यार्थभेदाद्वाक्यभेदो विरुद्धार्थत्वादप्रामाण्यं चेति दूषयति- अथेत्यादिना। किंच श्रुतं ब्रह्म न श्रुतो विधिर्वेदान्तेषु तत्कल्पने न कर्मजन्यत्वान्मोक्षस्यानित्यत्वसातिशयत्वादिप्रसङ्‌ग इत्याह- नियोगपरतायां चेति। फलितमाह- अतश्चेति। इदानीं प्रौढवादेन नियोगमङ्‌गीकृत्य तदेकत्वं खण्डयति- अभ्युपगम्यमानेऽपीति। भिन्नक्रियावाचिशब्द शब्दान्तरं यथा यजति ददातीति तथेहापि वेदोपासीतेति शब्दभेद। निर्गुणमगुणरूपभेद प्रकरणभेद मुक्त्यभ्युदयफलभेद इत्येतै प्रमाणैर्निर्गुणज्ञानसगुणोपासनाविषयकनियोगभेद इत्यर्थ। कथं तर्ह्यङ्‌गङ्‌िगवाक्येषु नियोगैक्यं, तत्राह- प्रयाजेति। एकस्यैव स्वर्गकामस्य साङ्‌गप्रधानाधिकारात्तत्साध्यफलापूर्वैक्यादेकवाक्यतेत्यर्थ। इहापि निर्गुणसगुणविद्ययोरेकाधिकारात्‌ नियोगैक्यमस्तु, नेत्याह- न त्विहेति। मुक्त्यभ्युद्वयार्थिभेदान्मिथो

विरुद्धार्थविद्ययोरङ्‌गाङ्‌िगत्वायोगाच्च न वियोगैक्यम्‌। नच निर्गुणविद्यानियोग एक एव

सगुणविद्यानङ्‌गीकारादिति वाच्यम्‌। अहो विपरीतं पाण्डित्यमायुष्मत, विध्ययोग्यविद्यायां विधिर्विधियोग्यायामविधिरिति, तस्मात्साकारवाक्यानामाकारलयद्वारा निर्गुणवाक्यैकवाक्यतागतिरसद्गतिरेव, किंतु तेषां कल्पिताकारो गतिस्तदुपासनयाभ्युदयसिद्धे, निर्गुणवाक्यानां तु परमार्थालम्बनत्वमित्यस्मदुक्त एव विभाग साधीयानित्युपसंहरति- तस्मादिति ।।२१।।

३.२.६.२२.

ब्रह्मणो निर्विशेषचिन्मात्रत्वमुक्त्वा सर्वनिषेधावधित्वेन सद्रूपत्वमाह- प्रकृतैतावत्त्वं हि प्रतिषेधति ततो ्व्रावीति च भूय इति। पऋथिव्यप्तेजोभूतत्रयं मूर्तं वाय्वाकाशद्वयममूर्तमिति राशिद्वयमुक्त्वा भूतयस्यामूर्तस्य सार ’करणात्मा हिरण्यगर्भो य एष एतस्मिन्‌ सूर्यमण्डले पुरुषो यश्चायं दक्षिणेऽक्षिणि पुरुष’ इत्युक्त, तस्य वासनामयानि स्वप्नरूपाणि ’तद्यथा माहारजनं, वासो यथा पाण्ड्वाविकं यथेन्द्रगोष’ इत्युपमाभिरुक्तानि विचित्राणि, तत्र महारजनं हरिद्रा तया लिप्तं वस्त्रं माहारजनं, पाण्ड्वादिकमिति धवलं कम्बलादि। केचित्तु श्रुतिमुपलक्षणं कृत्वा सूक्ष्मपञ्चभूतान्यमूर्तानि पञ्चीकृतानि मूर्तानि ततश्चमूर्तरसत्वोक्त्या करणानां पाञ्चभौतिकत्वसिद्धिरिति व्याचक्षते। अथ सत्पदात्मकप्रपञ्चोकत्यनन्तरं, अत उक्तारोपस्य निषेधार्थत्वान्नेति नेतीनि निषेधेनोपदेश क्रियत इत्यर्थ। नेतिशब्दार्थमाह- नहीति। एतस्मादात्मनोऽन्यन्नास्तीति नेतीत्युच्यत इत्यर्थ। शून्यतानिरासार्थं परं ब्रह्मास्तीत्युक्तमिति सिद्धान्तरीत्या श्रुत्यर्थ। अत्र निषेध्यविशेषानुपलम्भात्संशयमाह- तत्र कोऽस्येत्यादिना। नञ्प्रयोगस्य नाकारास्येतिशब्दोपस्थापितवस्तुनिषेधकत्वादित्यर्थ। इतिशब्दन्निषेध्यसामान्यसमर्पणे विशेषाकाङ्‌क्षायां

प्रकरणाद्रूपद्वयस्य रूपिब्रह्मणश्च निषैध्यत्वभानात्संशयमुक्त्वा पूर्वोक्तं निर्विशेषं ब्रह्म नास्तीत्याक्षेपसङ्‌गत्या पूर्वपक्षयति- तत्र प्रकृतत्वेति। पूर्वपक्षे तत्पदार्थाभावाद्वाक्यार्थाभेदासिद्धि, सिद्धान्ते तत्सिद्धिरिति फलम्‌। निरधिष्ठाननिषेधादर्शनात्सर्वनिषेधो न युक्त इत्यरुच्या प्रपञ्चे ब्रह्मनिषेध इत्याह- अथवेति। एकब्रह्मण एव निषेधे नकारद्वयस्य पौनरुक्त्यमित्यत आह- अभ्यासस्त्विति। उत्सूत्रमेव तावत्सिद्धान्तमुपक्रमते- एवमिति। शून्यप्रसङ्‌ग इष्ट इति वदन्तं प्रत्याह- किंचिद्धीति। तच्चेति प्रतिषेधनमित्यर्थ। अधिष्ठानानवशेषे तत्प्रमारूपहेत्वभावात्‌ निषेधवाक्यार्थ प्रमा न स्यात्‌ ’इदमत्र नास्ति’ इति लोके निषेधस्य साधिष्ठानस्यैव प्रमितिदर्शनादित्यर्थ। किंच यद्भाति तत्सदित्युत्सर्गस्य भानार्थाभावाधिष्ठानप्रमितिरपवादस्तया पूर्वभानस्य भ्रमत्वनिश्चयेनार्थसत्त्वापलापात्‌। अपवादानङ्‌गीकारे तूत्सर्गत प्रपञ्चस्य सत्यत्वापत्तेर्निषेधानुपपत्तिरित्याह- अपरिशिष्यमाणे चेति। अधिष्ठानसत्त्वं विना भ्रान्तिनिषेधयोरयोगाच्छून्यवादो न युक्त इत्युक्त्वा पूर्ववादिन पक्षान्तरं दूषयति- नापीति। देहात्माभिमानवल्लौकिकमानप्राप्तद्वैतस्य निषेधो युक्तो न वेदान्तप्रमितब्रह्मण इति भाव यदुक्तं वाङ्‌मनसातीत्वात्‌ निषेधार्हं ब्रह्म इति तत्राह- वाङ्‌मनसेति। ब्रह्मणो वागाद्यतीतत्वं निषेधार्थं न चेत्‌ किमर्थं तदुक्तिरित्यत आह- प्रतिपादनेति। उक्तार्थे सूत्रं योजयति- तदेतदित्यादिना। ’द्वे वाव ब्रह्मणो रूपे’ इति रूपद्वयस्यैव प्राधान्येन प्रकृतत्वान्नेतीति निषेध इत्यर्थ। ननु ’आदित्यमण्डले पुरुष’ इति ब्रह्माप्यत्र प्राधान्येनोक्तमित्याशङ्‌क्य पुरुषो लिङ्‌गात्मा अमूर्तरसत्वश्रुत्या भूतजनितत्वभानात्‌ स्वप्नरूपत्वश्रुतेश्चेत्याह- तज्जनितमेवेति। रूपरूपिणोरभेद उक्त ननु वासनामयं रूपमेव किमित्युपमीयते प्रसिद्धरूपमेव किं न स्यादित्यत आह- अमूर्तरसस्येति। रूपद्वयस्यैव प्राधान्येन फलितमाह- तदिति। प्रतियोगित्वेन समर्प्यत इत्यर्थ। न चार्थत प्रधान्यद्ब्रह्मणो निषेध राज्ञो भृत्यो नास्तीत्यत्र राजनिषेधप्रसङ्‌गादिति भाव। किंचैत्र ब्रह्ण प्रतिपाद्यत्वात्‌ न निषेध इत्याह- प्रपञ्चिते चेति। ननु ब्रह्मणि निषिद्धस्याप्यन्यत्र स्थितिसंभवात्‌ कथं कल्पितत्वमित्यत आह- तदास्पदमिति। उपादाने निषिद्धस्यान्यत्र स्थितिरित्यर्थ। यत्तु द्वैतनिषेधे प्रत्यक्षादिविरोध इति, तत्राह- युक्तं चेति। स्थापितं हि आरम्भणाधिकरणे प्रत्यक्षादेर्व्यावहारिकं प्रामाण्यं न तत्वावेदकमिति, अतस्तत्त्वतो निषेधान्न विरोध इति भाव। ननु वस्तुत्वाद्वैतवब्रह्मणोऽपि निषेधोऽस्तु, नेत्याह- नत्विति। द्वैतभावाभावसाक्षित्वादशक्यो निषेध इत्यर्थ। न चेत्यादि स्पष्टार्थम्‌। यच्चोक्तं निषेधाभ्यां रूपं ब्रह्म च निषिध्यत इति, तत्राह- द्वौ चैताविति। उद्देश्यविधेयार्थानां संख्यासाम्यं यथाक्रमं संबन्ध इति न्याय ’यथासङ्‌ख्यमनुदेश समानाम्‌’ इति पाणिनिसूत्रसिद्धस्तेनात्र रूपद्वयोद्देशेन

निषेधद्वयविधिरित्यर्थ। वीप्सापक्षे सर्वदृश्यनिषेधाज्जिज्ञासाशान्तिरिति विशेषमाह- परिगणितेति। मूर्तं नामूर्तं नेत्येवं विशिष्यनिषेधे जिज्ञासा न शाम्यतीत्यर्थ। सूत्रशेषं व्याचष्टे-इतश्चेति। प्रतिषेधानुपपत्त्या ब्रह्मास्तीत्यवगतं भूय पुन परमस्तीति श्रुति साक्षादपि ब्रवीतीत्यर्थ। तच्चेति। अवशिष्टं ब्रह्मेत्यर्थ। स्पष्टमन्यत्‌।।२२।।

३.२.६.२३.

नन्वग्राह्यत्वाद्ब्रह्म नास्तीति शङ्‌कानिरासार्थं सूत्रं व्याचष्टे- यत्प्रतिपिद्धादिति। रूपाद्यभावादव्यक्तमिन्द्रियाग्राह्यं न त्वसत्त्वादित्यर्थ। अन्यैर्देवैरिन्द्रियान्तरैर्न गृह्यत इत्यन्वय।।२३।।

३.२.६.२४.

तर्हि कदा ग्राह्यमिति शङ्‌कोत्तरं सूत्रं व्याख्याति- अपि चैनमिति। चस्त्वर्थ। इन्द्रियैर्न गृह्यते अपि तु संराधनेन शास्त्रसंस्कृतमनसेत्यर्थ। भक्तिध्यानाभ्यां प्रत्यगात्मनश्चित्ते प्रकर्षेण निधानं स्थापनं प्रणिधानं। जपनमस्कारादिरादिशब्दार्थ। स्वयंभूरीश्वर। खानीन्द्रियाणि। पराञ्चयनात्मग्राहकाणि कृत्वा व्यतृणत्‌ नाशितवान्‌। स हि तेषां नाशो यदसदर्थग्राहितया सर्जनं तस्मात्तेषां तथा सृष्टत्वात्‌, सर्वो लोक परागर्थमेव पश्यति नान्तरात्मानम्‌। कश्चित्तु धीरो धीमानावृत्तचक्षुर्निरुद्धेन्द्रिय शुद्धे चेतासि प्रत्यगात्मनं शास्त्रेण पश्यति मोक्षार्थीत्यर्थ। तत कर्मणा विशुद्धचित्तो ज्ञानाख्यसत्त्वोत्कर्षेण संध्यायंस्तं निष्फलं पश्यतीत्यर्थ। विनिद्रा वितमस्का, तत्र हेतुर्जितश्वासत्वं प्राणायामनिष्ठत्वं, युञ्चाना ध्यायिन योगलभ्य आत्मा योगात्मा।।२४।।

३.२.६.२५.

यथा प्रकाशादय उपाधिषु भिद्यन्ते न स्वत, एवं प्रकाशश्चित्मापि ध्यानादिकर्मण्युपाधो भिद्यते

स्वतस्तस्यावैशेष्यमेकसत्वमेव तत्त्वमसीत्यभ्यासादिति सूत्रयोजना।।२५।।

३.२.६.२६.

जीवस्य ब्रह्मात्मत्वफलश्रुतिरूपलिङ्‌गादपि भेद औपाधिक एवेत्याह सूत्रकार- अतोऽनन्तेनेति ।।२६।।

३.२.६.२७.

भेदाभेदपूर्वपक्षसूत्रद्वयस्य संगतिमाह- तस्मिन्नेवेति। यथाऽहित्वेनाभेद। कुण्डलाख्यस्य सर्पावस्थाविशेषस्य कुण्डलत्वेन भेद। तथा जीवस्य ब्रह्मत्वेनाभेदो जीवत्वेन भेद। यद्वा सूर्यप्रकाशयोरेकतेजस्त्वधर्मावच्छेदेन भेदाभेदवज्जीवपरयोरपि एकेनैवात्मत्वधर्मेण भेदाभेदौ श्रुतिबलात्स्वीकार्याविति सूत्रद्वयार्थ। कुण्डलत्वं वलयाकारत्वं, आभोगत्वं वक्राकारत्वं, प्रांशुत्वं दीर्धदण्डाकारत्वं उद्रतमुखत्वमादिशब्दार्थ।।२७।।

।।२८।।

३.२.६.२९.

सिद्धान्तसूत्रम्‌- पूर्ववद्धेति। धर्मभेदनैकधर्मेण वा भेदाभेदस्वीकारे भेदस्य सत्यत्वादभेदवदनिवृत्ति स्यात्‌ एकत्रैव भेदाभेदस्वीकारे लोके विरोधकथोच्छेद इत्यपि द्रष्टव्यं, तस्मात्‌ निष्प्रपञ्चं चिदेकरसं ब्रह्म तत्पदलक्ष्यमस्तीति सिद्धम्‌।।२९।।

।।३०।।

३.२.७.३१.

यदुक्तं नेति नेतात्यादिश्रुतिभि ब्रह्मातिरिक्तं वस्तु निषिध्यत इति, तदयुक्तम्‌। सेत्वादिश्रुतिभिर्वस्त्वन्तरास्तित्वभानादित्याक्षिपति- परमत इति। यद्यपि द्युभ्वाद्यधिकरणे सेतुशब्दो विधारकत्वेन गौणो व्याख्यातस्तथाप्युन्मानादिश्रुतीनां गतिमजानतोऽयं पूर्वपक्ष, तत्रोन्मानादिश्रुतीनां मुख्यत्वात्‌, सद्वयं ब्रह्मेति फलं सिद्धान्ते तूक्ताद्वितीयतत्पदक्ष्यसिद्धिरिति विवेक। ब्रह्म सद्वयं, सेतुत्वात्‌, लौकिकसेतुवत्‌। तीर्णत्वश्रुतेत्याह- सेतुं तीर्त्वेति। जाङ्‌गलं वातभूतिष्ठमिति वैद्योक्ते वातप्रचुरो देशो जाङ्‌गलं, इह तु देशमात्रं ग्राह्यम्‌। दिशश्चतस्र कला प्रकाशवान्नाम पाद, पृथिव्यन्तरिक्षं द्यौ समुद्र इत्यनन्तवान्नाम पाद, अग्नि सूर्यश्चन्द्रो विद्युदिति ज्योतिष्मान्नाम पाद, चक्षु श्रोत्रं वाङ्‌मन इत्यातनवान्नाम पाद इति चतुष्पाद्ब्रह्मेति पादानामर्धानि अष्टौ शफा अस्येत्यष्टाशफं, पादेषु चतुर्षु प्रत्येकं चतस्र कला इति षोडशकलमित्यर्थ। षोडशपणपरिमितं ताम्रं कार्षापणसंज्ञं भवति तद्वत्सद्वयं ब्रह्म, परिमितत्वादित्यर्थ। संबन्धित्वाच्च

नगरवदित्याह- तथा संबन्धेति। अन्यदमितमिति असङ्‌ख्यातमित्यर्थ। अन्यस्पर्शे अल्पत्वेन मितत्वनियमादिति मन्तव्यम्‌। भेदेनोक्तत्वाच्च भेदमुक्त्वधितोऽपि तमाह- सावधिकं चेति ।।३१।।

३.२.७.३२.

सिद्धान्तसूत्रं व्याचष्टे- तुशब्देनेत्यादिना। यदन्यत्तत्किं साद्यनादि वा, नाद्य मानाभावात्‌ कार्यस्य

ब्रह्मनन्यत्वनिर्गुणयाच्चेत्युक्त्वा न द्वितीय प्रागुत्पत्तेरद्वयत्वाषधारणादित्याह- नच ब्रह्मव्यतिरिक्तमिति। उक्तानुमानामागमबाध इति भाव। उक्तं स्मारयित्वा हेतुनामसिद्धिमाह- ननु सेत्वित्यादिना। किं सेतुश्रुत्या परसिद्धिरर्थाद्वा, नाद्य इत्युक्त्वा द्वितीयं शङ्‌कते- तत्र परस्मिन्निति। सेतुत्वलिङ्‌गेनाद्वितीयत्वश्रुतिबाधनमन्याय्यमित्याह- नचेति। लिङ्‌गं चासिद्धमित्याह- अपिचेति। विधारकत्वं तु कल्पितद्वितीयापेक्षयापि युज्यत इति भाव। तीर्णत्वहेतुरप्यसिद्ध इत्याह- सेतुं तीर्त्वेति ।।३२।।

३.२.७.३३.

परिमितत्वमप्यसिद्धमित्याह- बुध्द्यर्थ इति। वाक्प्रामचक्षु श्रोत्राणि मनस पादा अग्निवाय्वादित्यदिश आकाशस्य पादा ध्यानार्थं कल्पितास्तद्वद्ब्रह्मण उन्मानमित्यर्थ। लौकिकं दृष्टान्तमाह- अथवेति। पादकल्पनां विनापि व्यवहार किं न स्यादित्यत आह- नहीति। कार्षापणस्य व्यवहाराय पादकल्पनावत्‌ मन्दधियां ध्यानव्यवहाराय ब्रह्मण उन्मानकल्पनेत्यर्थ।।३३।।

३.२.७.३४.

संबन्धभेदौ कल्पितौ न सत्यद्वितीयसाधकावित्याह-स्थानेति। स्थानमुपाधिबुद्यादि एकस्यैवोपाधिना

भिन्नस्योपाधिशान्तौ सत्यां संबन्ध उपचर्यते। यथा सौरालोकादेरङ्‌गुल्याद्युपाधिना भिन्नस्योपाधिवियोग महालोकाद्यात्मना संबन्धोपचारस्तद्वत्‌ तथादित्य वक्षुषो स्थानयोर्भेदाद्धिरण्मयपुरुषभेदकल्पनेत्यर्थ।।३४।।

३.२.७.३५.

मुख्यावेव संबन्धभेदौ किं न स्यातमित्यत्र सूत्रम्‌- उपपत्तेश्चेति ।।३५।।

३.२.७.३६.

स्वरूपेण ब्रह्मणा जीवस्य संबन्धो भेदनिवृत्तिरूपो युज्यते न मुख्य संयोगादि वस्तुद्वयासत्त्वात्‌ तथा भेदोऽपि न स्वत एकत्वश्रुतेरित्यर्थ।।३६।।

३.२.७.३७.

ननु द्वितीयाभावे सर्वगतत्वश्रुतिविरोध इत्यत आह- अनेन सर्वगतत्वमिति। द्वितीयं सत्यं चेत्सेत्वादिवद्ब्रह्मणोऽल्पतास्यात्‌ ’यत्रान्यत्पश्यति तदल्पम्‌’ इति श्रुते किंच निरवयवासंगब्रह्मण सत्यप्रपञ्चसंबन्धायोगात्तवैव सर्वगतत्वश्रुतिविरोध इति भाव अधिष्ठानेनाध्यस्तं जगद्व्याप्तमध्यस्तत्वात्‌ रज्ज्वा व्याप्तर्पवत्‌, इति न्याय।।३७।।

३.२.८.३८.

एवं तत्पदलक्ष्यं संशोध्य वाच्यार्थमाह- फलमत उपपत्ते। निर्विशेषत्वादन्य स्वभाव फलहेतुत्वाख्य इष्टं सुखं देवादीनां, अनिष्टं दुखं नारकिणां, व्यामिश्रं मनुष्याणां, संसारो जन्ममृतिप्रवाह गोचर आश्रयो यस्य तत्संसारगोचरम्‌। अत्र कर्मेश्वरयो फलहेतुत्वश्रुते संशयमाह- किमिति। अत्र पूर्वपक्षे फलदातुरीश्वरस्य तत्पदवाच्यस्यासिद्धेर्लक्ष्यासिद्धि सिद्धान्ते तत्सिद्धिरिति फलभेद। पूर्वोक्तनिर्विशेषत्वमुपजीव्य फलदातृत्वमपीश्वरस्य नास्तीति पूर्वपक्षोत्थानात्संगति। यद्यपि सर्वगतत्ववत्फलदातृत्वं व्यवहारदशायां सिध्यति यथापि कर्मण एव फलदातृत्वमिति शङ्‌कानिरासेनोक्तलक्ष्यार्थनिर्वाहकवाच्यार्थनिर्णयार्थमस्याधिकरणस्यारम्भ इति मत्वा सिद्धान्तं तावदाह- तत्र तावदिति। स्वर्गादिकं विशिष्टदेशकालकर्माभिज्ञदातृकं, कर्मफलत्वात्‌, सेवाफलवदित्युपपत्ति। यागादिक्रियाख्यं कर्म तावत्‌ क्षणिकं तत्किं स्वनाशात्‌ फलं जनयत्युत फलमुत्पाद्य नश्यति, आहोस्विदपूर्वात्फलसिद्धि, नाद्य इत्याह- अभावादिति। द्वितीयं शङ्‌कते- स्यादिति। कर्मनाशक्षणमारभ्यामभिव्यक्तस्वर्गसुखादिसत्त्वे मानं नास्तीति-दूषयति- तदपीत्यादिना। तृतीयं शङ्‌कते- अथेति। अपूर्वं किं स्वतन्त्रमेव फलदानाय प्रवर्तते, चेतनाधिष्ठितं वा, नाद्य इत्याह- तदपीति। द्वितीये

त्वदृष्टानभिज्ञजीवस्याधिष्ठातृत्वायोगादिश्वरस्याधिष्ठातृत्वसिद्धिरिति भाव। प्रौढवादेनापूर्वं नास्तीत्याह- तदस्तित्व इति। क्षणिकयागादे श्रुतस्वर्गादिहेतुत्वानुपपत्त्या स्थाय्यपूर्वसिद्धिरिति चेत्‌। न। कर्मभिराराधितादीश्वरादेव स्थायिन फलसिद्धेरित्यर्थ। न केवलतर्केणापूर्वं सिध्यतीति भाव।।३८।।

३.२.८.३९.

’कृतात्ययेऽनुशयवान्‌’ इत्यत्रोदाहृताभि ’य इह रमणीयचरणा’ इत्यादिश्रुतिस्मृतिभिरपूर्नसिद्धिश्चेत्ताभिरीश्वरस्यापि फलदातृत्वं स्वीकार्यमित्याह- श्रुतत्वाच्चेति सूत्रकार। अन्नमासमन्तात्प्राणिभ्यो ददातित्यन्नाद, वसुदानो धनदाता,

कर्मणोऽपूर्वस्य वा जडत्वेनोपकरणमान्नत्वात्स्वतन्त्र ईश्वर एव फलदातेति सिद्धान्ते दर्शित।।३९।।

३.२.८.४०.

इदानीं पूर्वपक्षयति- धर्ममिति। विधिश्रुतिर्विध्यर्थ, तस्य लिङर्थस्य प्रेरणात्मनो यागो विषयस्तद्भावावगमाद्याग स्वर्गसाधनमिति गम्यते। यागस्येष्टसाधनत्वाभावे प्रेरणानुपपत्तेरित्यर्थ। अपूर्वद्वारा कर्मण फलमुपपद्यत इत्युक्त्वा सिद्धान्तं दूषयति- ईश्वरस्त्विति। ईश्वर किं कर्मानपेक्ष फलं ददाति तत्सापेक्षो वा, आद्य आह- अविचित्रस्येत्यादिना। द्वितीये संवेष्टनसंस्कारमात्रात्कटादौ वेष्टनवत्कर्मापूर्वादेव फलसिद्धे किमीश्वरेणेति भाव। अत्र वयं वदाम-चन्दनकण्डकादिदृष्टसंपत्त्यैव मुखादिसंभवे कृतं धर्माधर्माभ्यामिति श्रुतिस्मृतिबलात्तदपेक्षायामीश्वरेण किमपराद्धम्‌। अत ईश्वरानपेक्षात्केवलात्कर्मण फलमित्ययुक्तमिति।।४०।।

३.२.८.४१.

सिद्धान्तयति- पूर्वे त्विति। अचेतनस्य कर्मण स्वत प्रवृत्त्ययोगात्सेवादिदृष्टान्तानुसारिश्रुतेर्बलीयसत्वात्सर्ववेदान्तेष्वीरश्वस्य जगद्धेतुत्वश्रुतेश्चेश्वराधिष्ठितात्कर्मणो जगदन्त पातीफलसिद्धिरिति समुदायार्थ।।४१।।

३.२.८.४२.

इति श्रीमत्परमहंसपर्व्राािजकाचार्यश्रीगोविन्दानन्दभगवत्पादकृतौ शारीरकमीमांसाव्याख्यायां भाष्यरत्नप्रभायां तृतीयस्याध्यायस्य द्वितीय पाद।।

।।इति तृतीयाध्यायस्य तत्त्वंपदार्थपरिशोधनाख्यो द्वितीय पाद।।

तृतीयाध्याये तृतीय पाद।

मार्तण्डं ध्वान्तनाशाय तिलकस्वामिनं मुदे। विघ्नेशं विघ्नविध्वस्त्यै प्रणमामि मुहुर्मुहु।।

३.३.१.१.

ब्रह्मस्वरूपं निर्धार्य तज्ज्ञानसाधनोपासनास्वरूपमाह- सर्ववेदान्तप्रत्ययं तोदनाद्यविशेषादिति। पादसंगतिमाह- व्याख्यातमिति। पूर्वपादे तत्त्वंपदार्थविवेक कृत। इह तत्फलं वाक्यार्थज्ञानमानन्दादय प्रधानस्येति सूत्रेणापुनरुक्तापेक्षिततत्पदद्वाच्यार्थोपसंहारेण निर्धार्यत इति फलफलिभाव संगति। सगुणवाक्यार्थविद्याचिन्ता तु तद्विद्यानां चित्तैकाग्र्यद्वारा निर्गुणज्ञानसाधनत्वात्क्रियत इति मन्तव्यम्‌। संप्रति। निर्गुणज्ञानं भेदाभेदविचारविषयत्वेनोक्तमिति मन्वान आक्षिपति- नन्विति। वेद्यभेदे विद्याभेदचिन्ता स्यात्‌ ब्रह्मणस्तु वेद्यस्यैक्यान्न चिन्तावसर इत्यर्थ। ब्रह्मैक्येऽपि धर्मदाच्चिन्तेत्यत आह- एकरूपत्वाच्चेति। निर्धर्मत्वादित्यर्थ। एकरूपे।डपि ब्रह्मण्यनेकप्रकारसंभवाद्भेदशङ्‌का इत्यत आह- नचेत्यादिना। पूर्वपक्षे ज्ञानभेदशङ्‌कानुपपत्तिमुक्त्वा चोदनाद्यभेदाज्ज्ञानाभेद इति सिद्धान्तोऽप्ययुक्त इत्याह- नाप्यस्येति। एवं पादारम्भमाक्षिप्य समाधत्ते- तदुच्यत इति। सगुणविद्यास्वेव भेदाभेदचिन्ता क्रियते निर्गुणविद्यायां त्वैक्यं सिद्धमिति वाच्यार्थरूपगुणोपसंहारमात्रं क्रियते वाक्यार्थनिर्णयायेति भाव। पञ्चाग्निप्राणदहरशाण्डिल्यवैश्वरादिविद्या मिथोभिन्ना इति ’नानाशब्दादिभेदात्‌’ इत्यत्र वक्ष्यते। अत्र तु मिथोभिन्नास्ता किं प्रतिशाखं भिद्यान्ते न वेति

नामादिभेदाच्चोदनाद्यविशेषाच्च संशय। पूर्वपक्षे

विद्याभेदाद्गुणानुपसंहार सिद्धान्ते त्वभेदादुपसंहार इति फलभेद। पूर्वतन्त्रे शाखान्तराधिकरणपूर्वपक्षसूत्रं नामरूपधर्मविशेषपुनरुक्तिनिन्दाशक्तिसमाप्तिवचनप्रायश्चित्तान्यार्थदर्शनाच्छाखान्तरे कर्मभेद स्यादिति। तत्रोक्ता हेतवो नामादयो विद्याभेदार्थमिहोच्यन्ते ’अथैष ज्योतिरथैष सर्वज्योतिरेतेन सहस्रदक्षिणेन यजेत’ इत्यत्र प्रकृतज्योतिष्टोमानुवादेन सहस्रदक्षिणाख्यगुणविधिमाशङ्‌क्य ज्योतिरितिपदस्य कर्मान्तरनामत्वसंभवे ज्योतिष्टोमलक्षकत्वायोगादथेति प्रकरणविच्छेदाच्च ज्योतिष्टोमात्कर्मान्तरं विशिष्टदक्षिणाकं विधीयत इति नाम्र कर्मभेदकत्वमुक्तम। ज्योतिरादिष्वित्यादिपदेनाध्यर्यवं हौत्रमिति संज्ञाभेदात्कर्मभेदो ग्राह्य। तप्तं क्षीरं दध्ना कठिनमामिक्षा, तत्र द्रवं जलरूपं वाजिनमिति भेद, ’तप्ते पयसि दध्यानयति सा वैश्वदेव्यामिक्षा वाजिनम्‌’ इत्यत्र वैश्वदेव्यामिक्षायागे वाजिनाख्यगुणविधि

वाजिभ्य इति विश्वेदेवानुवादादित्याशङ्‌क्यामिक्षां प्रत्युपसर्जनत्वेनोक्तविश्वदेवानां वाजिभ्य इत्यनुवादायोगादुत्पत्तिशिष्टामिक्षावरुद्धे कर्मणि वाजिनद्रव्यस्यानाकाङ्‌िक्षतस्य विध्ययोगाद्वाजिदेवताको वाजिनयाग कर्मान्तरमिति द्रव्यदेवताख्यरूपभेदात्कर्मभेद सिद्धान्तित। आदिपदात्‌ ’ऐन्द्रं दध्यैन्द्रं पय’ इति द्रव्यभेदाद्यगभेदो ग्राह्य। एवमिहापि पञ्चाग्निषडग्निरूपभेदाद्विद्याभेदो वाजिच्छदोगयो। तथा रेतोन्यूना वागादयश्छान्दोग्ये तत्सहिता वाजिनामिति प्राणविद्याभेद, कारीरिवाक्याध्ययने तैत्तिरीयकाणां भूमौ भोजनं धर्मविशेषो नान्येषां, अग्न्यध्ययने केषांचिदुपाध्यार्थमुदकाहरणं धर्मो नान्येषां, अश्वमेधाध्ययनेऽश्वघासानयनं केषांचिदेव नान्येषां, नच तान्येव कारीर्यादीनि कर्माणि धर्मविशेषमपेक्षन्ते नापेक्षन्ते चेति युक्तं, धर्मविशेषाच्छाखान्तरे कर्मभेद शङ्‌िकतस्तथात्रापि

मुण्डकाध्ययेन केषांचिदेव शिरस्यङ्‌गारपान्नधारणरूपं ्व्रातं नान्येषमिति विद्याभेद स्यात्‌ पुनरुक्तिरभ्यास। यथा ’समिधो यजति तनूनपातं यजति’ इति यजत्यभ्यासात्प्रयाजानां भेद उक्तस्तथा शाखान्तरेऽभ्यासाद्विद्याभेद। आदिपदान्निन्दादिग्रह, ’प्रात प्रातरनृतं ते वदन्ति पुरोदयाज्जुह्नति येऽग्निहोत्रम्‌’ इत्यनुदितहोमस्य ’यदुदिते सूर्ये प्रातर्जुहुयाद्यथातिथये प्रदुताय शून्यायावसाथायाहार्यं हरन्ति तादृगेव तत्‌’ इत्युदितहोमस्य च निन्दाश्रुतेर्भेद, एकस्यैवोदितेऽनुदिते चानुष्ठानायोगात्‌, तथोदितानुदितहोमातिक्रमकृतप्रायश्चित्तादप्यग्निहोत्रभेद शङ्‌िकत। एते निन्दाप्रयश्चित्ते वेदान्तविद्यासु न विद्येते इति नोदाहियेते। यथा सर्वशाखाविहितस्य कर्मणो ज्ञातुं कर्तुं चाऽशक्तेर्भेदस्तथा सर्ववेदान्ताध्ययनज्ञानाद्यशक्तेस्तत्तद्वेदान्तविद्याभेद स्यात्‌ तथा शाखानां सर्वासामेकरूपा समाप्तिर्नोच्यते किंतु कस्याश्चित्क्वचित्कर्मणि समाप्तिरत समाप्तिवचनभेदात्प्रतिशाखं कर्मभेद शङ्‌िकत, तथा कस्यचिद्वेदान्तस्योङ्‌कारसार्वात्म्ये समाप्ति कस्यचिदन्यत्रेति विद्याभेद, अन्यार्थदर्शनमर्थवादस्तद्भेदात्कर्मभेदवद्विद्याबेद इति पूर्वपक्षसूत्रोक्ता हेतवो दर्शितास्ते केचित्सिद्धान्ते पूर्वपक्षे चात्रोपयुञ्जन्त इति। तथा शब्दान्तराभ्याससंख्यागुणप्रक्रियानामधेयानि कर्मभेदकानि, तत्र नामधेयं गुमो रूपमभ्यासश्चेति त्रयं व्याख्यातं, यजोद्दद्याज्जुहुयादिति प्रकृतिशब्दभेदेन धात्वर्थभेदात्तदवच्छिन्नभावनाख्यकर्मभेद उक्तस्तथात्र वेदोपास्त इत्यादिशब्दभेदाद्विद्याभेद, ’तिस्र आहुतीर्जुहोति’ इति संख्यया कर्मभेदवत्‌ ’वायुप्राणौ’ इति द्वित्वसंख्यया संवर्गविद्याभेद स्यात्‌। नित्याग्निहोत्रप्रकरणात्प्रकरणान्तरे कुण्डपायिनामयने ’मासमग्निहोत्रं जुह्वति’ इति श्रुतमग्निहोत्रं प्रकरणान्तरस्थत्वात्कर्मान्तरमिति सिद्धान्तितम्‌। तथात्र वेदान्तभेदे प्रकरणभेदादुसास्तिभेद इति पूर्वपक्ष। सिद्धान्तयति- एवमिति। सर्वैर्वेदान्तै प्रतीयन्त इति सर्ववेदान्तप्रत्ययानि तैर्विहितानीत्यर्थ। उक्तनामादिभिरग्निहोत्रादिकर्मणां प्रतिशासखं भेदे प्राप्ते शाखान्तराधिकरणसिद्धान्तसूत्रं ’एकं वा संयोगरूपचोदनाख्याविशेषात्‌’ इति। तत्र चोदनाविधायक शब्दश्चोदित प्रयत्नो वा। तस्या अविशेषमाह- यथैकस्मिन्निति। एकधात्वर्थहोमावच्छिन्नप्रयत्नैक्यादुपास्तियत्नैक्यमित्यर्थ। यथा ज्येष्ठत्वादिगुणकप्राणविद्या सर्वशासत्रस्वेका तथा पञ्चाग्निविद्याप्येका फलसंयोगाद्यविशेषात्‌, तथान्यापि विद्याऽभिन्नेत्याह- एवं पञ्चाग्नीति। पूर्वपक्षहेतून्निराचष्टे- ये त्विति। काठकमित्यादिनाम्रा कर्मभेदो न युक्त, कुत अचोदनाभिधानत्वात्काठकादिशब्दानां ग्रन्थनामतया कर्मवाचित्वाभावादतो भिन्ननामकशाखाग्रन्थभेदोऽपि ताद्विहितं कर्मैकमेव, अल्परूपभेदोऽपि न कर्मैक्यविरोधी, धर्मविशेषस्त्वध्ययनाङ्‌गं न कर्माङ्‌गमतो न कर्मभेदकस शाखाभेदे पुनरुक्तिरसिद्धा, निन्दान्यार्थदर्शनयोरपि न भेदकत्वं तत्तद्विधिस्तुतिमात्रत्वाद्वहुशाखाध्ययनाशक्तावपि

स्वशाखनुक्तविशेषस्यापेक्षितस्यान्यतो ग्रहणसंभवादशक्तिरभेदिका, एकस्मिन्नपि कर्मण्यङ्‌गलोपादिना प्रायश्चित्तं

संभवति। एवं समाप्तिवचनभेदोऽप्यप्रयोजक इत्यैवं कर्माभेदप्रमाणप्राबल्ये भेदहेतव परिहृता इत्यर्थ।।१।।

३.३.१.२.

तर्हि शाखान्तरन्यायेनैव कर्मैक्यवद्विद्यैक्यसिद्धै- पुनरुक्तिरित्यत आह- इहापीति। रूपस्योत्पत्तिशिष्टत्वं विशेष। पञ्चाग्नीन्वेदेत्याद्युपासनोत्पत्तिविधिस्थपञ्चाग्न्यादिरूपभेदादुपासनाभेद स्यादामिक्षवाजिनरूपभेदात्कर्मभेदवादित्यधिकाशङ्‌कानिरासार्थत्वान्न पौनरुक्त्यमस्याधिकरणस्येति मत्वा शङ्‌कां व्याचष्टे- स्यादित्यादिना। अस्य पृथक्शास्त्रत्वात्कर्मन्यायानां मानसविद्यासु विना सूत्रं दुर्योजत्वाच्च पुनरुक्तिगन्धोऽपि नास्तीति मन्तव्यम्‌। ननु तस्य मृतस्य दाहार्थमग्निरन्त्येष्टिगत षष्ठो य प्रसिद्धवद्वाजिभिरुक्त स छन्दोग्ये उपसंहार्य इति न रूपभेद, तत्राह- न चात्रेति। अस्तु प्रजननगुणवतो रेतसो वाजिनामावापश्छन्दोगानां च तस्योद्वापस्तत किमित्यत आह- आवापेति। छान्दोग्ये षष्ठाग्न्यभावमङ्‌गीकृत्याल्परूपभेदो न विद्यैक्यविरोधीति परिहरति- नैष इत्यादिना। अङ्‌गीकारं त्यजति- पठ्यतेऽपीति। इतोऽस्माल्लोकादिष्टं लोकान्तरं प्रेतं गतं ज्ञातयोऽग्नये हरन्तीत्यर्थ। ननु छान्दोग्येऽग्निमात्रं श्रुतं

वाजिभिस्तु समिदादिविशेष पठ्यते इति रूपभेदस्तदवस्थ, तत्राह-वाजसनेयिनस्त्विति। षष्ठाग्नेस्तद्विशेषस्य चानुवादमात्रत्वेनानुपास्यत्वात्पञ्चाग्नय एवोपास्या उभयत्रेति न रूपभेद इत्यर्थ। सविशेषस्य षष्ठाग्नेरूपास्यत्वेऽपि न रूपभेद इत्याह- अथापीति। द्युलोकादीनां पञ्चानामनग्नीमामग्नित्वसंपत्तिविधिनैवार्थात्पञ्चत्वं संपत्तिकल्पिताग्नीनां सिद्धमनूद्यते न ध्येयत्वेन विधीयत

इत्यर्थ। छन्दोगैर्वादिशाखास्थं रेत उपसंहर्तव्यमित्युक्त्वाऽनुपसंहारेऽपि न विद्याभेद इत्याह-न चावापेति।।२।।

३.३.१.३.

एवं रूपभेदो न विद्याबेदक इत्युक्त्वा धर्मविशेषोऽपि न भेदक इत्याह-स्वाध्यायस्येति। गोदानवदध्ययनाङ्‌गत्वेन शिर्व्रोातमाथर्वणिकानां सूत्रे विहितं न विद्याङ्‌गमित्यर्थ। अधिकारच्चेति व्याचष्टे- नैतदिति। एतत्प्रकृतं मुण्डकमननुष्ठितशिर्व्रोातो नरो नाधीत इति श्रुतेर्मिण्डकाध्ययनाङ्‌गमेव शिर्व्रोातमित्यर्थ। ननु विद्याङ्‌गत्वेनापि इदं ्व्रातं श्रुतमिति शङ्‌कते- नन्विति। सर्वशाखासु ब्रह्मविद्यैकैव चेद्विद्यासंयुक्तं ्व्रातमपि सर्वत्र संबध्येत। नच संबध्यत इति विद्याभेद इत्यर्थ। प्रकृतग्रन्थवाच्यैतच्छब्दबलाद्ब्रह्मप्रकाशग्रन्थपरो ब्रह्मविद्याशब्द इति परिहरति- नेति। तस्य शिर्व्रोातस्य मुण्डकाध्ययने नियम इत्यत्र सववदिति निदर्शननिर्देश। सवा होमा। अथर्वणै स्वसूत्रे उदित एकोऽग्निरेकर्षिसंज्ञया प्रसिद्धस्तस्मिन्नग्नौ कार्या इति यथा नियम्यन्ते तथेत्यर्थ।।३।।

३.३.१.४.

किंच वेद्यैक्येन निर्गुणब्रह्मविद्यैक्यं तावच्छुतिर्दर्शयति, तत्संनिधिपाठात्सगुणविद्यानामपि सर्वशाखास्वैक्यसिद्धिरित्याह सूत्रकार- दर्शयति चेति। सगुणमप्येकं वेदत्रये वेद्यं दर्शयतीत्याह- तथेति। किंच शाखान्तरोक्तपदार्थस्य शाखान्तरे सिद्धवत्परामर्शो विद्यैक्यं दर्शयतीत्याह- तथा महद्भयमित्यादिना। एष नर एतस्मिन्नद्वयेऽल्पमप्यन्तरं भेदं यदा पश्यत्यथ तदा संसारभयं भवत्येव, यस्माद्विदुषो नरस्य बेददर्शिनस्तदेव ब्रह्म भयंकरं भवति, ब्रह्मैवाहमित्यमन्वानस्येत्यर्थ। प्रादेशमात्रमुपास्त इति सिद्धवदुपादानं वैश्वानरविद्यैक्यं दर्शयतीत्याह- तथेति। किंच सर्वेषु वेदान्तेषूक्थादीनां प्रतीयमानत्वेन हेतुनैतदवगम्यते-अन्यत्रोक्तानां तेषामन्यत्रोपास्त्यर्थमुपादानमिति। ततस्तदुपास्तीनामपि सर्ववेदान्तप्रमाणकत्वेनैक्यं बाहुत्येन सिध्यतीत्याह-तथेति। ब्रह्मविद्यैक्यवदुक्थादिविद्यैक्यमित्यर्थ।।४।।

३.३.२.५.

सर्वशाखासु विद्यैक्यचिन्ताया फलमाह- उपसंहार इति। शाखाभेदे समानविद्यायां श्रुता गुणा यथाश्रुति व्यवस्थिता उत एकत्राश्रुता इतरशाखात उपसंहर्तव्या इति संदेहे विद्यैक्येऽपि तत्र त६ोक्तैरेव गुणैर्विद्योपकारसिद्धे शाखाभेदेन गुणा व्यवस्थिता इति पूर्वपक्ष, तत्र प्रकृतविद्यैक्यचिन्तानैष्फल्यमिति फलम्‌। सिद्धान्तत्वेन सूत्रं व्याचष्टे- स्थिते चेत्यादिना। गुणानां गुण्यविनाभावादेतच्छाखास्था विद्या

शाखान्तरोक्ततद्विद्यागुणवती, तदभिन्नत्वात्‌, तद्विद्यावदित्यनुमानद्विद्यैक्ये गुमोपसंहारसिद्धिरित्यर्थ। प३धानैक्ये

तत्तदुपकारकाणमङ्‌गानामुपसंहारे दृष्टान्तमाह- विधिशेषवदिति। उक्तमेव व्यतिरेकमुखेनाह- यदिहीति। नन्वाग्नेययागावरुद्धानां विकारे प्राप्तिर्युक्ता विद्यानां तु प्रकृतिविकृतिभावासिद्धेर्न तत्प्राप्तिरित्यर्थ। नैवमिति गुणानुपसंहारो नेत्यर्थ। उत्तरसूत्राणामनेन सूत्रेण वारयति-अस्यैवेति।।५।

३.३.३.६.

पूर्वं चोदनाद्यविशेषादुत्सर्गतो विद्यैक्यमुक्तं तस्यापवादं वक्तुमाह- अन्यथात्वमिति। अत्र वाजिनामुद्रीयब्राह्मणं छन्दोगानामुदईथाध्यायं च विषयमाह- वाजेत्यादिना। ’ते ह देवा सात्त्विकवृत्तय प्राणा अन्योन्यमुचूर्हन्तेदानीमस्मिन्यज्ञे उद्रीथेनौद्रात्रेण कर्मणा रजस्तमोवृत्तिरूपानसुरानतीत्य देवत्वं गच्छाम’ इति ते चैवं निर्देषमुद्रीथकर्तारमुपास्यं निर्धारयितुं कृतसंवादा प्रथमं वाच्यं परीक्षितवन्तस्त्वमौद्रात्रं नोऽस्माकं कुर्विति तया त्वनृतं कृतं तथा ्घ्रााणचक्षुश्रोत्रमनांस्यपि कामेनासुरपाप्मना प्रस्तानीति निन्दित्वा आसन्यमास्ये भवं मुखमध्यस्थं प्राणमुपास्यं निर्धारितवन्त इत्यर्थ। तत्तत्रान्योन्यभिभवात्मकयुद्धे प्रवृत्ते देवा पूर्ववदुद्रीथमाहृतवन्त अनेनोद्रीथेनैनानसुराञ्चयेमेत्यर्थ। भेदाभेदमानाभ्यां संशयमाह- तत्रेति। अत्र पूर्वाधिकरणसिद्धान्तन्यायेनोपसंहार इति। एवं यत्र पूर्वन्यायेन पूर्वपक्ष तत्रापवादिकी संगतिरिति मन्तव्यम्‌। सूत्रस्थसिद्धान्तिशङ्‌काभागं व्याचष्टे- ननु न युक्तमिति। संपूर्णोद्रीथकर्मकर्ता प्राणो वाजिनामुपास्य, उद्रायेति कर्तृशब्दाच्छन्दोगानां तूद्रीथावयव ऊँकार प्राणदृष्ट्योपास्य, ऊँमित्येतदक्षरमुद्रीथमित्युपक्रम्य प्राणमुद्रीथमिति

कर्मरूपत्वशब्दात्‌, तथाच कर्तृक४मणोरूपास्ययोर्भेदाद्विद्ययोरन्यथात्वं भेद इति शङ्‌कार्थ। उद्रीथत्वेनेति ऊँकारत्वेनेत्यर्थ। अल्परूपभेदो

न विद्यैक्यविरोधीत्युक्तन्यायेन पूर्वपक्षी परिहरति- नैष इति। असुरात्ययाभिप्राय असुरजयार्थं संवाद, यथाश्मानं प्राप्य लोष्टो विध्वंसते तथा प्राणं हन्तुमागता असुरास्तस्य वीर्येण स्वयमेव ध्वस्ता इति श्रुतमुभयत्रेत्यर्थ। अल्परूपभेदमङ्‌गीकृत्यापि विद्यैक्यमुक्तं सोऽपि नास्तीत्याह- वाजेति। उद्रीथकर्तृरूपत्वेन प्राणस्योभयत्र श्रुतत्वादेकत्र श्रुतं कर्तृत्वमप्युभयत्र द्रष्टव्यमित्यर्थ।।६।।

३.३.३.७.

बहुविरुद्धरूपभेदात्‌ न विद्यैक्यमिति सिद्धान्तयति- न वेति। अक्षरं विशिनष्टि- उद्रीथमिति। तदवयवमित्यर्थ पृथिव्यादिरसानां रसतम ऊँकार, आप्ति समृद्धिरिति गुणानुक्त्वा गुणवत्योङ्‌कारे प्राणदृष्टिविधानायाख्यायिका प्रस्तुतेत्याह- रसतमेति। ननु वाजिवाक्यैकवाक्यत्वार्थं छान्दोग्योपक्रमस्थमुद्रीथपदं संपूर्णसामभक्तिपरमस्तु, प्राणमुद्रीथमित्यत्राप्युद्रीथकर्ता प३ाण उपास्य इति व्याख्यायतामित्यत आह- तत्र यद्युद्रीथेति। ऊँकारोपास्त्युपक्रमसङ्‌ग उद्रीथपदे कर्तृल७णा चेति स्यादित्यर्थ। ननु सिद्धान्तेऽपि तत्पदेऽवयवलक्षणा स्वीकार्या ततो वरं कर्तृलक्षणा श्रुत्यन्तरानुग्रहात्तथा चोपसंहारे कर्तृप्राणोपास्तिनिश्चयादुपक्रमेऽपि तन्निश्चय इत्यत आह- उपक्रमेति। संदिग्धोपक्रमो हि वाक्यशेषान्निश्चीयते। यथा ’अक्ता शर्करा’ इत्यत्राञ्जनद्रव्यसंदेहे ’तेजो घृतम्‌’ इति शेषान्निश्चय। इह तूपक्रमेऽक्षरस्योपास्यत्वं निश्चितं, तत्समानाधिकारणोद्रीथपदस्यावयवलक्षणा च विनिश्चितेति प्राणमुद्रीथमित्युपसंहारस्तदेकार्थतया नेय इत्यर्थ। एवं छान्दोग्ये ऊँकार उपास्य उक्त इतरत्र तु प्राण इत्युपास्यभेदाद्विद्याभेद इत्याह- वाजेति। यदुक्तं वाजिश्रुतावपि प्राणस्योद्रीथरूपत्वश्रुतेरूपास्यैक्यमिति तद्दूषयति- यदपीत्यादिना। तत्रोद्रीथ उपास्ततया नोक्त किंतु प्राणस्योपास्यस्य गुणतयेत्यर्थ। किंचोद्रीथ ऊँकारश्छान्दोग्येऽत्र तु भक्तिरित्युपास्यभेद इत्याह- सकलेति। प्राणस्य जडत्वान्नोद्रातृत्वं किंतूद्रीथत्वमेव वाजिभरपि ग्राह्यमित्यैक्यमाशङ्‌क्याह- नचेति। स उद्राता वाग्विशिष्टप्राणेनौद्रात्रं कृतवानिति श्रुतेसंभवोऽपि नेत्यर्थ। यदुक्तं बहुतरार्थाविशेषाद्धि विद्यैक्यमिति, तत्राह- नचेति। एकत्रोद्राता प्राण उपास्योऽन्यत्रोङ्‌कार इत्यन्तरङ्‌गोपास्यरूपभेदे स्पष्टे सति बहिरङ्‌गार्थवादसाम्यमात्रेण नोपासनैक्यं युक्तमित्यर्थ। वाक्यसाम्यमात्रेणार्थैक्यं नास्तीत्यत्र दृष्टान्तमाह- तथाहीति। ’वि वा एतं प्रजया पशुभिरर्धयति वर्धयत्यस्य भ्रातृव्यं यस्य हविर्निरुप्तं पुरस्ताच्चन्द्रमा अभ्युदेति त्रेधा तण्डुलान्विभजेद्ये मध्यमा स्युस्तानग्नये दात्रे पुरोडाशमष्टाकपालं कुर्याद्ये स्थविष्ठस्तानिन्दाय प्रदात्रे दधंश्चरुं येऽणिष्ठास्तान्विष्णवे शिपिविष्टाय श्रृते चरम्‌’ इत्यभ्युदयवाक्यम्‌। अस्यार्थ-यस्य यजमानस्य

चतुर्दश्यामेवमावास्याभ्रान्त्यादर्शकर्मर्थं प्रवृत्तस्य पुरस्तात्पूर्वं हविस्तण्डुलदधिपयोरूपं निरुप्तं दर्शदेवताभ्योऽग्न्यादिभ्य सङ्‌कल्पितं चन्द्रमाश्च पश्चादभ्युदेति तमेतं यजमानं

कालव्यत्ययापराधात्तदेव निरुप्तं हवि प्रजादिनार्धयति वियोजयति शत्रुं चास्य वर्धयति यस्मात्कालभ्रान्तिमान्यजमान, ये मध्यमादिभावेन त्रेधा भूतास्तण्डुला दध्यादिसहिता निरुप्तान्विभजेदग्न्यादिभ्यो वियोजयद्वियोज्य च दातुत्वादिगुणकाग्न्यादिभ्यो दर्शदेवामिन्नेभ्यो निर्वपेदिति दधन्‌ दधनि स्थविष्ठतण्डुलचरुं श्रृते दुग्धेऽणिष्ठचरुमित्यर्थ। अत्र कालापराधे देवान्तरयुक्तं प३ायश्चित्तरूपं दर्शाद्भिन्नं कर्म विधीयत इति प्राप्ते तण्डुलत्रेधात्वाद्यनुवादेन विभजेदिति हविष प्रकृतदेववियोगेन तस्मिन्नेव दर्शकर्मणि देवतान्तरसंबन्धमात्रविधानं न कर्मान्तरमिति सिद्धान्तितम्‌। एवमभ्युदयवाक्ये कालापराधेनोपक्रमाद्दर्शकर्मण्येव हविष पूर्वदेवताभ्योऽपनयो वियोगोऽध्यवसित, पशुकामवाक्ये तु यद्यपि ये स्थविष्ठास्तानग्नये सनिमतेऽष्टाकपालं निर्वपेद्ये मध्यमास्तान्‌ विषणवे शिपिविष्टाय शृते चरुं ये क्षोदिष्ठास्तानिन्द्राय प्रदात्रे दधंश्चरुमिति निर्देशोऽभ्युदयवाक्येन समोऽस्ति, तथापि य पशुकाम स्यात्सोऽमावास्यामिष्ट्वा वत्सानपाकुर्यादिति नित्यं दर्शकर्म समाप्य पुनर्दोहार्थं वत्सापाकरणविध्युपक्रमात्पशुकामस्य यागान्तरविधिरेव नाभ्युदयवाक्येनार्थैक्यमिति तथा प्रकृतेऽपि निर्देशसाम्यं न विद्यैक्यप्रयोजकमित्यर्थ। वत्सानापाकुर्यान्मातृदेशाद्देशान्तरं नयेदित्यर्थ। सूत्रोक्तं दृष्टान्तं व्याचष्टे- परोवरीयस्त्वादिवदिति। पर इति सकारान्तं परस्मात्‌ परश्चासौ वराच्च वरतर इति परोवरीयानित्येकं पदम्‌। अनन्तश्च आकाशाख्य परमात्मा तदृष्ट्यालम्बनत्वादुद्रीथस्तथोक्त इत्यर्थ। आकाशात्मना हिरण्यश्मश्रुपुरुषात्मना चोद्रीथोपास्तिसाम्येऽपि

विद्याभेदवदिहापि भेद इत्यर्थ।।७।।

३.३.३.८.

संज्ञैक्यं पूर्वपक्षबीजमुद्भाव्य दूषयति- संज्ञात इति। उपास्यरूपभेदाद्विद्यानानात्वं यदुक्तं तच्छुत्यक्षरानुगतं बलवत्‌, संज्ञा तु पौरुषेयी दुर्बलेत्यर्थ। संज्ञैक्यं कर्मैक्यव्यभिचारि चेत्याह- अस्ति चेति। किं संज्ञैक्यं सर्वत्राप्रमाणमेव नेत्याह- यत्र त्विति। असति बाधके संज्ञैक्यमपि मानं यथा संवर्गविद्येति संज्ञैक्यात्सर्वशाखासु तद्विद्यैक्यं, तथा पञ्चाग्न्यादिविद्यैक्यमित्याद्यसूत्रे दर्शितमित्यर्थ।।८।।

३.३.४.९.

व्याप्तेश्च समञ्जसम्‌। सामानाधिकरण्यं विषयीकृत्य संशयमाह- ओमित्येतदिति। अध्यासादिपदार्थान्व्याचष्टे- तत्राध्यास इत्यादिना। बुद्धिपूर्वकाभेदारोपोऽध्यास, एकत्वं वास्तवाभेद, विशेषणं व्यावर्तकमिति विवेक। पूर्वमुद्रातृकर्मात्मकोद्रीथावयवत्वमोङ्‌कारस्य ध्येयस्य विशेषणं सिद्धवत्कृत्य ध्येयभेदाद्विद्याभेद सिद्धान्तित स न युक्त इत्याक्षेपसंगत्या पूर्वपक्षयति- तत्रेति। अत्र पूर्वपक्षे पूर्वोक्तसिद्धान्तासिद्धि फलं सिद्धान्ते तत्सिद्धिरिति मत्वा सिद्धान्तसूत्रं व्याचष्टे- चशब्द इत्यादिना। पक्षत्रयस्य दुष्टत्वं प्रतिज्ञायाध्यासपक्षे दोषमाह- तत्राध्यास इति। यस्योद्रीयस्य बुद्धिरोङ्‌कारेऽध्यस्यते तद्वाचकोद्रीथशब्दस्योङ्‌कारे लक्षणा स्यात्तद्बुद्धिविषयत्वगुणपरत्वात्तथा संबन्धोऽप्यसिद्ध कल्पनीय, प्रतीकोपास्ते फलं च कल्प्यमिति गौरवं स्यादित्यर्थ। फलं न कल्प्यमिति शङ्‌कते- श्रूयत इति। आप्त्यादीति। ’ओङ्‌कार आप्ति समृद्धिरिति’ ’य उपास्ते स कामानाप्नोति’ इति श्रुतं फलं नाध्यासस्येत्यर्थ। उद्रीथोङ्‌कारयोरन्यतरबुद्यान्यतरबुद्यपवादमङ्‌गीकृत्यान्यतरमिथ्याबुद्धिनिवृत्तिवैफल्यमुक्तं संप्रत्यन्यतरबुद्धेरभ्रान्तित्वान्नापवाद इत्याह- नच कदाचिदपीति। भ्रान्तिश्चेत्‌ निवर्तेत न तु निवर्तत इत्यभ्रन्तिरित्यर्थ। किंच तत्त्वबोधकाद्वाक्याद्भ्रान्त्यपवादो भवति नेदं वाक्यं तत्त्वपरमित्याह- नचेति। घटकुम्भशब्दयोरिवोङ्‌कारोद्रीयशब्दयो पर्यायत्वपक्षं दूषयति- नापीति। पर्यायत्वमपि नास्तीत्याह- नचेति। परिशिष्टविशेषणपक्षे सूत्रं योजयति- व्याप्तेरिति। ’ओमित्यक्षरमुपासीत’ इत्युक्ते सर्ववेदव्याप्योङ्‌कार इहोपास्तौ प्रसज्येत तन्निरासार्थमुद्रीथवयवत्वं विशेषणं समञ्जसमित्यर्थ। अध्यासपक्षे तद्बुद्धिविषयत्वगुणयोगरूप संबन्ध कल्प्य इति विप्रकृष्टा लक्षणास अवयवलक्षणा तु संनिकृष्टा अवयवावयविसंबन्धस्य क्लृप्तत्वात्‌, पटावयवे दग्धे पटो दग्ध इति लोके प्रयोगाच्च। नामादौ ब्रह्मशब्दस्य त्वगत्या ब्रह्मबुद्धिग्राह्यत्वगुणलक्षणाश्रिता तत्र

प्रतीकोपास्तेर्विवक्षितत्वात्‌। इह तु प्रतीकोपास्तिविधिकल्पने आप्त्यादिगुणकोङ्‌कारे प्राणदृष्टिविधाने च वाक्यभेद स्यादत सर्ववेदव्याप्योङ्‌कारनिरासेनोङ्‌कारे प३ाणदृष्टिविधानार्थं विशेषणमेव समञ्जसं कल्प्नालाघवादिति सिद्धम्‌।।९।।

३.३.५.१०

सर्वाभेदादन्यत्रेमे। विषयं वक्तुं संमतमर्थमाह- वाजिनामिति। वाचो वसिष्ठत्वं गुणो वाग्मिन सुखवासदर्शनात्‌। चक्षुष प्रतिष्ठा गुण चक्षुष्मत पादप्रतिष्ठादर्शनात्‌। श्रोत्रं संपद्गुणकं श्रवणात्सर्वर्थसंपत्ते। मन आयतनत्वगुणं तस्य वृत्तिद्वारा सर्वभोग्यश्रयत्वात्‌। ते च गुणा प्राणस्य श्रेष्ठ्यं निश्चित्य वागादिभिस्तस्मिन्नर्पिता इति शाखाद्वयसंमतोऽर्थ। विषयमाह- अन्येषामित्यादिना। निश्रेयसस्य श्रेष्‌ठ्यस्यादानं निर्धारमं प्रस्तूयतल इत्यर्थ। देवता वागादयोऽहंश्रेयसे स्वश्रैष्ठ्यायेत्यर्थ। एवंशब्दाच्छैष्ठ्यगुणकप्राणप्रत्यभिज्ञानाच्च संशयमाह- तत्रेति। गुणानामनुपसंहारोपसंहारावेव पूर्वोत्तरपक्षयो फलम्‌। उद्रीथत्वविशेषणादोङ्‌कारस्य सर्ववेदव्याप्तिव्यावृत्तिवत्प्रकृतगुणमात्रग्राहकैवंशब्दाच्छाखान्तरगदुणव्यावृत्तरिति दृष्टान्तेन पूर्वपक्षयति- तत्र प्राप्तमिति। यथा वागादिभ्य प्राणश्चैष्ठ्यं सिद्धमथो तथा य एवं वसिष्ठत्वादिगुणजातमेवंशब्दो न गृह्णाति श्रुतावलम्बित्वादिति प्राप्ते सिद्धान्तयति- अस्येरन्निति। वाजसनेयिब्राह्मणे तावदेवंशब्देन वसिष्ठत्वादिगुणजातस्य प्राणविद्यासंबन्ध सिद्ध सैव विद्या कौषीतकिश्रुतौ प्रत्यभिज्ञायते, तथाच गुणानां गुण्यविनाभावेनार्थत प्राप्तानामपि श्रुतगुणैरविरोधत्सहैव श्रुतमार्थं च गुणजातं श्रुत्यर्थाभ्यां संनिहितत्वाविशेषात्कौषीतकिगतेनैवंशब्देन

परामृश्यत इत्याह- तथापीति। कौषीतकिश्रुतिस्थ प्राणो वसिष्ठत्वादिगुणक, श्रेष्ठप्राणत्वात्‌, वाजिश्रुतिस्थप्राणवदित्यश्रुतगुणानुमाने सति श्रुतहानिर्नास्ति, अविरोधादित्युक्तं, स्पष्टयति- न चैवं सतीति। अपरिगणिता अपि गुणा श्रुता एवेत्यत्र दृष्टान्तमाह- नहीति। फलितमाह- तस्मादिति।।१०।।

३.३.६.११.

आनन्दादय प्रधानस्य। ब्रह्मणो ज्ञेयस्यैक्यान्निर्विशेषत्वाच्च संशयमाह- तेषु संशय इति। पूर्वपक्षे सत्यादिपदानुपसंहाराद्वाक्यार्थानवधारणं, सिद्धान्ते त्ववधारणमिति फलम्‌। प्राणस्यसविशेषत्वाद्युक्त शाखान्तरीयवसिष्ठत्वाद्युपसंहार, ब्रह्मणस्तु निर्विशेषत्वात्स्वशाखागतपदैरेव प्रमितिसिद्धेर्व्यर्थ पदान्तरोपसंहार इति प्रत्युदाहरणेन पूर्वपक्ष। सिद्धान्तमाह- इदमिति। आनन्दत्वसत्यत्वज्ञानत्वादिसामान्यानि ब्रह्मणि कल्पिता धर्मास्तेषां सर्वशाखासूपसंहारो नाम तद्वाचकानन्दादिपदानामेकवाक्यतयोच्चारणं आनन्द सत्यं ज्ञानमनन्तं ब्रह्म शुद्धमद्वयमात्मेति। तानि च समानाधिकरणानि पदानि विरुद्धधर्मत्यागेन सर्वाधिष्ठानभूतामेकामखण्डव्यक्तिं क्षयन्ति। न चैकेनैव पदेव लक्ष्यसिद्धे पदान्तरं व्यर्थमिति वाच्यं, एकस्मिन्पदे विरोधाभावेन लक्षणानवतारात्‌। यद्यपि पदद्वयेऽपि लक्षणावतरति तथाप्यानन्दो ब्रह्मेत्युक्ते दुखत्वाल्पत्वभ्रन्तिनिरासेऽप्यसत्त्वजडत्वादिभ्रमो सवेदस्तन्निरासार्थं सत्यज्ञानादिपदानि प्रयोक्तव्यानि। नच भ्रमस्यानवधित्वाद्वाक्यमपर्यवसितं स्यादिति वाच्यम्‌। सच्चिदानन्दात्मकं सर्वधर्मशून्यमद्वयमविकल्पं ब्रह्माहमिति विशेषदर्शने सर्वभ्रमनिरासात्‌। तच्च विशेषदर्शनं यावद्भि पदैर्भवति तावन्ति पदान्युपसंहर्तव्यानीति भाव।।११।।

३.३.६.१२.

ब्रह्मैक्याच्चेदानन्दत्वादिधर्माणां सर्वत्र प्राप्तिस्तर्हि सगुणब्रह्मविद्यागतधर्मप्राप्तिरपि स्यादिति शङ्‌कानिरासार्थं सूत्रं व्याचष्टे- प्रियेति। पुत्रदर्शनसुखं प्रियं तद्वार्तादिना मोदस्तस्य विद्याद्यतिशये प्रमोद इत्येवं तारतम्यवन्तो धर्मास्त्वद्वये ज्ञेये न प्राप्नुवन्ति तेषामब्रह्मस्वरूपाणां ब्रह्मज्ञानानुपयोगादिति भाव। तेषां ब्रह्म धर्मत्वं चासिद्धमित्याह- न चैत इति। ब्रह्मणि चित्तावतारोपायत्वेऽपि तेषां प्राप्ति स्यादित्याशङक्याह- एवमपीति। अज्ञेयत्वादेषां न ज्ञेये ब्रह्मणि प्राप्तिरित्यर्थ। किमर्थं तर्हि सूत्रमित्यत आह- ब्रह्मधर्मानिति। कृत्वाचिन्ताफलमाह- स चेति। ज्ञेये बाह्यधर्माणामनुपयोगादप्राप्तिरिति न्यायात्संयद्वामत्वादीनामप्राप्तिरिति सूत्रं व्याख्येयमित्यर्थ। ज्ञानानुपयोगेऽपि ध्याने तेषां धर्माणामुपयोगादुपास्यब्रह्मैक्याप्राप्तिरन्योन्याविद्यासु स्यादित्याशङ्‌क्यमाह- तेषु हीति। ध्यानविधिपरतन्त्राणां धर्माणां यथाविधि व्यवस्थेत्यर्थ।।१२।।

३.३.७.१३.

संयद्वामत्वादिधर्मेभ्य आनन्दादीनां वैषम्यं ज्ञानोपयोगित्वादितयाह- इतरे त्विति। सत्यज्ञानानन्दात्मब्रह्मशब्दा पञ्च सर्वत्रोपसंहर्तव्या इति सिद्धम्‌।।१३।।

३.३.८.१४.

आध्यानाय वाक्यभेदाभेदानवधारणात्संशयमाह- तत्रेति। पूर्वपक्षे वाक्यभेदाद्विद्याभेद, सिद्धान्ते

वाक्यैक्याद्विद्यैक्यमिति फलम्‌। पूर्वत्र ब्रह्मस्वभावानामानन्दादीनामुपसंहार्याणां ब्रह्मज्ञानफलोपायत्वमुक्तम्‌, अत्रत्वब्रह्मस्वभावस्यार्थादिपरत्वस्यानुपसंहार्यस्य तदुपायत्वमुच्यत इत्येकफलकत्वं संगति तत्तत्परत्वविशिष्टत्वेनार्थादीनामपूर्वतया प्रतिपाद्यानां भेदाद्वाक्यभेदो न दोष इति पूर्वपक्ष। उत्सूत्रसिद्धान्तं प्रतिज्ञाय सौत्रं हेतुं व्याचष्टे- पुरुष एवेति। फलवत्त्वे सत्यपूर्वत्वात्पुरुषस्यैव प्राधान्येन प्रतिपाद्यत्वमफलार्थादीनां परत्वं तु तच्छेषत्वेनोच्यत इत्यर्थ। किंच ’पुरुषान्न परं किंचित्सा काष्ठा’ इति वेद परनिषेधलिङ्‌गेन सर्वबाधावधित्वलिङ्‌गेन च पुरुषे तात्पर्यं दर्शयन्पूर्वस्मात्पूर्वस्मादपरस्यापरस्य परत्वोक्तिस्तदर्थेति दर्शयतीत्याह- अपिचेति। अर्थादीनामत्रोक्तिराध्यानाय तत्तत्परत्वाध्यानपूर्वकं पुरुषदर्शनायैव स्वत प्रयोजनाभावादिति सूत्रं योजयति- आध्यानायेति ।।१४।।

३.३.७.१५.

आत्मत्वादिलिङ्‌गैश्च पुरुष एव प्रतिपाद्य इत्याह- आत्मशब्दच्चेति। किंच ’तद्विष्णो परमं पदं, पुरषान्न परं किंचित्‌’ इत्युपक्रमोपसंहारयोरैकरूप्यात्क्लृप्तफलवदेकपुरुषपरत्वेनैकवाक्यत्वनिश्चये सति

वाक्यभेदफलभेदकल्पना न युक्ता गौरवादित्याह-अपिचेति।।१५।।

३.३.८.१६.

आत्मगृहीति। मिषत्‌ चलत्‌। लोकानाह- अम्भ इति। अम्भ स्वर्ग, मरीचयोऽन्तरिक्षलोक, मरो मर्त्यलोक, आप पाताललोक इत्यर्थ। आत्मशब्दस्य ब्रह्मणि सूत्रात्मनि च प्रयोगात्संशयमाह- तत्रेति। अत्र पूर्वपक्षे वाक्यस्य सूत्रोपास्तिपरत्वात्परब्रह्मधर्माणामानन्दादीनामैतरेयकेऽनुपसंहार, सिद्धान्ते ब्रह्मपरत्वादुपसंहार इति फलम्‌।

पुरुषवाक्याद्भेदप्रसङ्‌गादर्थादिवाक्यानां नार्थादिप्रतिपादकत्वमित्युक्तं तद्वदिहापि प्रजापते रेतो देवा इति पूर्वस्मात्प्रजापतिवाक्याद्भेदप्रसङ्‌गादात्मा वा इत्यादिवाक्यस्य न ब्रह्मपरत्वमिति दृष्टान्तेन पूर्वपक्षयति-न परमात्मेत्यादिना। वाक्यस्य प्रजापतौ तात्पर्यदर्शनादित्यर्थ। पूर्वपक्षमाक्षिप्य लोकस्रषट्टत्वलिङ्‌गान्न प्रजापतौ वाक्यन्वय इत्याह- नन्वित्यादिना। लोका एव महाभूतानीत्यत आह- लोकाश्चेति। लोकशब्दस्य महाभूतेष्वरूढात्वाद्भौतिका एव लोका। निर्वचनाच्चेत्याह- तथाचेति। अम्भो मरीचीर्मरमाप इति सूत्रयित्वा श्रुतिर्व्याचष्चे-परेण दिवं दिव परस्ताद्दिवि प्रतिष्ठातश्चन्द्राऽम्भसा व्याप्तो यो लोक तदम्भ, अन्तरिक्षं मरीचय, पृथिवी मर, या अधस्तात्ता आप इति। ननु लोकसृष्टिरपीश्वरादेवास्तु नेत्याह- लोकेति। पुरुषविधो नराकार। आत्मा हिरण्यगर्भ, आपिपीलिकाभ्य सर्वमसृजतेत्यर्थ। भूतानां लोकानामित्यर्थ। प्रकरणादपि लोकस्रष्टा प्रजापतिरित्याह- एतरेयिणोऽपीति। रेत कार्यमिति यावत्‌। ब्रह्मलिङ्‌गानि प्रजापतौ योजयति- आत्मशब्दोऽपीत्यादिना। किंच प्रजा सृष्टा ता प्रति भोगार्थं गामानयल्लोकस्रष्टा तथाऽश्वमानयत्‌। तास्तु गवाश्वप्राप्त्या न तृप्तास्तत पुरुषशरीरे आनीते ता अब्रुवंस्तृप्ता स्म इति। अयं च व्यवहारो लोकस्रष्टु प्रजापतित्वे लिङ्‌गमित्याह- अपिचेति। आत्मशब्दस्य चिदात्मनि मुख्यत्वान्मुख्यग्रहे बाधकभावादुत्तरस्येक्षणादेनुकूलत्वापरमात्मग्रहणमिति सिद्धान्तयति- एवं प्राप्त इति। महाभूतसृष्टिपूर्वकं लोकानासृजतेति श्रुतिर्व्याख्येति भाव।।१६।।

३.३.८.१७.

पूर्वपक्षबीजमनूद्य दूषयति- अन्वयादिति। ’आत्मा वा इदमेक एवाग्र आसीत्‌’ इति चोपक्रमोपसंहारस्थात्मब्रह्मश्रुतिभ्यामेकत्वावधारात्प्रवेशादिलिङ्‌गैश्च लोकस्रष्ट्टत्वादिलिङ्‌गबाधेन प्रत्यग्ब्रह्म ग्राह्यमिति भाव। स परमेश्वर। एतमेव सीमानं मूर्ध केशविभागावसानं विदार्य छिद्रं कृत्वा एतया ब्रह्मरन््ध्रख्यााया लिङ्‌गविशिष्ट प्रविष्टवानित्यर्थ। मां विना यदि वागादिभि स्वस्वव्यापार कृत, अथ तदाहं क

इति त्वंपदार्थं विचार्य स्वयमेतमेव शोधितमात्मानं ब्रह्म ततमं व्याप्ततममपश्यत्‌। तकारलोपश्छान्दस। प्रज्ञा चिदात्मा नेत्रं नीयतेऽनेनेति नियामकं यस्य तत्‌ प्रज्ञानेत्रं चिदात्मनियम्यमित्यर्थ। उक्तव्याख्याने गुमोपसंहारस्यास्फुटत्वान्न पादसंगतिरिति मत्वैव व्याख्यान्तरमाह- अपरेति। उदर्क उपसंहार। सच्छब्दस्यात्मानात्मसाधारण्यासंशयमाह- तत्रेति। पूर्वपक्षे सत्तासामान्ये ब्रह्मात्मत्वसंपदुपास्तिश्छान्दोग्ये, वाजश्रुतौ

निर्गुणविद्येति भेदान्मिथोगुणानुपसंहार। सिद्धान्ते तूभयत्र निर्गुणविद्यैक्यादुपसंहार इति फलभेद। पदानां जातौ

शक्तिग्रहात्सच्छब्दोऽपि सत्ताजातिवाचीत्युपक्रमस्य निश्चितार्थत्वादसंजातविरोध्युपक्रमबलेन तादात्म्योपदेश संपत्तिपरतया नेय इति पूर्वपक्षनिष्कर्ष। पूर्वत्र वाक्यैक्यादर्थादिपरत्वं त्यक्त्वा विद्यैक्यमुक्तमिह तु सदात्मशब्दाभ्यां जात्यात्मवाचिभ्यामुपक्रमेदाद्वाक्यमेदे सति विद्याभेद इति प्रत्युदाहरणसंगति। न चात्मशब्दो जातिवाचक, आत्मव्यक्त्यैक्याज्जात्यभावात्किंतु सर्वान्तरवस्तुवाचक। कल्पितजातिवाचित्वेऽप्युपक्रमभेद स्फुट एव सत्तात्मत्वयोर्भेदादिति मन्तव्यम्‌। सिद्धान्तयति-तथेत्यादिना। उपक्रमान्वयादिति। उपक्रमाधीनत्वादुपसंहारस्येत्यर्थ। तच्चावधारणं सत्पदेनात्मगृहीतौ सत्यां युज्यत इत्याह- तच्चेति। सदेकमेवेत्यवधारणं, अनेन जीवेनात्मनेति सद्देवताकर्तृको जीवस्यात्मशब्देन परामर्श। सुप्तौ जीव सता संपन्नौ भवतीति कथनं। सूय एव मा भगवान्‌ विज्ञापयत्विति परिचोदना। सदितिपदेन सत्ताश्रया उच्यते न जातिमात्रं, कर्तृवाचिशतृप्रत्ययान्तत्वात्‌। तथा चोपक्रमे सत्ताश्रयसामान्योक्तौ क आश्रय इत्याकाङ्‌क्षायां वाक्यशेषादात्मेति निश्चीयत इत्याह- नचेति। सच्छब्दस्यात्मानात्मसाधारणक्रमवैषम्यमित्याह- सच्छब्देति। वैषम्यमुपेत्याप्याह- आम्नानेति। वाजिवाक्ये त्वमर्थस्य तदर्थपर्यन्तस्य लक्ष्यस्य प्रतिपादनं छान्दोग्यवाक्ये तु

तदर्थस्य त्वमर्थपर्यन्तस्य प्रतिपादनमिति प्रकारभेदेऽपि वाक्यार्थैक्याद्विद्यैक्यमिति फलितमाह- तस्मादिति ।।१७।।

३.३.९.१८.

कार्याख्यानादपूर्वम्‌। ’मे किमन्नं किं वास’ इति प्राणेन पृष्टा वागादय ऊचु, ’यदिदं किं चाश्वभ्य आ कृमिभ्यस्तत्तेऽन्नमापो वास’ इति सर्वप्राणिभिर्भुज्यमानं यदिदं प्रसिद्धं श्वादिपर्यन्तमन्नं तत्प्रामस्य तवान्नमाप आच्छादनमित्युपासकेन चिन्तनीयमित्यर्थ। शाखद्वयेऽप्यविशेषश्रुतिमुक्त्वा विशेशषश्रुतिभेदमाह- अनन्तरं चेति। तस्मादपां प्राणवस्त्रत्वादशिशष्यन्तोऽशनं कुर्वन्त श्रोत्रिया एतत्कुर्वन्ति। किं तत्‌, भोजनात्पूर्वमूर्ध्वं चाचामन्तीति यत्तदद्भि प्राणं परिदधत्याच्छादयन्तीत्यर्थ। पूर्वोत्तराचमनसंबन्धिनीष्वप्सु प्राणवासस्त्वचिन्तनरूपमनग्नताध्यानं कार्यमिति भाव। तत्‌ तस्मादित्युक्तार्थं यत पूर्वो विद्वांसोऽशनात्प्रागूध्वं चाचामन्त एतमेवानां प्राणं तत्तेनाचमनेनानग्नमाच्छादितं कुर्वन्तो मन्यन्ते

चिन्तयन्ति, तस्मादेवंविदिदानींतनोऽप्युपासक एवं कुर्यादिति वाजिश्रुत्यर्थ। अत्रोभयोरप्यपूर्वत्वात्संशयमाह- तत्किमिति। संदिग्धसदुपक्रमस्य वाक्यशेषान्निर्णयवदाचामन्तीति पदस्य विधित्वसंदेहे आचामेदिति वाक्यशेषाद्विधित्वनिर्णय इति दृष्टान्तसंगत्या पूर्वपक्षमाह- किं ताषदिति। ज्ञानसाधनोपासनाङ्‌गविधिविचारात्पादसङ्‌गतिर्बोध्या। पूर्वपक्षे प्राणविद्याङ्‌गत्वेनापूर्वाचमनं विहितमन्यत्रोपसंहर्तव्यमिति फलं सिद्धान्ते तस्याविधेयत्वान्नाङ्‌गत्वेनोपसंहार इति विवेक उभयविधाने वाक्यभेद स्यादित्यरुच्यापक्षान्तरमाह-अथवेति। प्रशस्तं हीदमाचमनं यस्मादनेन प्राणमनग्नं मन्यन्त इति स्तुति। प्रसिद्धानुवादेनाप्रसिद्धं विधेयमिति न्यायेन सिद्धान्तयति- एवमिति। प्रयतस्य प्रयत्नवतो भाव प्रायत्यंशुद्धिस्तदर्थमित्यर्थ। स्मृत्या शुद्यर्थं कार्यत्वेन विहितसकलकर्माङ्‌गतया प्राप्तचमनानुवादेनापूर्वमनग्नताध्यानमेव विधीयत इति सूत्रार्थ। स्मार्तमाचमनं श्रुत्या नानूद्यते किं त्वनया श्रुत्या विहितं समृत्यानूद्यत इति शङ्‌कते- नन्विति। श्रुतिस्मृत्योरनयोर्न मूलमूलिभावो भिन्नविषयत्वादिति परिहरति- नेति। ’द्विजो नित्यमुपस्पृशेत्‌’ इत्याद्या स्मृति आचमनान्तरविधिमुपेत्य मूलमूलित्वं निरस्तं, संप्रति विधिरसिद्ध इत्याह- नचेयं श्रुतिरिति। अत एवेति आचमनविध्यभावादेवेत्यर्थ। अप्सु प्राणवासस्त्वध्यानाख्य संकल्प प३ाणविद्याङ्‌गत्वेन विधीयत इत्याह- तस्मादिति। स्वयं चेति अपूर्वत्वादित्यर्थ। शुद्यर्थं विनियुक्तस्याचमनस्य प्राणच्छादनार्थत्वं विरुद्धमित्याशङ्‌क्याह- न चैवं सतीति। आचमनस्याच्छादनार्थत्वमसिद्धिमित्यर्थ। किंच यथा पूर्ववाक्ये प्राणस्यान्नध्यानमङ्‌गं विहितं तत्राप्सु वासोध्यानं विधीयते अन्यथाचमनविधौ पूर्वत्र ध्यानविधिरुत्तरत्र क्रियाविधिरित्यर्धवैशसं स्यादित्याह- अपिचेति। भक्षयेदिति

शब्दाभावाच्छ्‌वाद्यन्नस्य सर्वस्य मनुष्वेमोपासकेन भोक्तुमशक्यत्वाच्च न पूर्ववाक्ये क्रियाविधिरित्यर्थ। इतश्चाचमनमत्र न विधेयमित्याह- अपिचेति। अनग्नं मन्यन्त इत्यत्र वासस्त्वध्यानमपि न विधेवं दोषसाम्यदिति शङ्‌कते- नन्विति। उभयोरप्यनुवादत्वे वैफल्यादवश्यमेकानुवादेनैकं विधेयं तच्च वासोध्यानमेव वास कार्यस्यानग्नत्वस्याख्यानादपूर्वत्वाच्चेति समाधानार्थ। पूर्ववदिति स्मृत्या प्राप्तमित्यर्थ। आचामेदिति न विधि किंतु विष्णुरूपांशु यष्टव्य इतिवदनुवाद

इत्यत्र लिङ्‌गमाह- अत एवेति। तस्मादेवंविदशिष्यन्नाचामेदशित्वा चाचामेदिति वाक्यस्याविधित्वे काण्वैरपठनं

लिङ्‌गमित्यर्थ। तर्हि पाठबलान्माध्यंदिने आचमनविधि काण्ये ध्यानविधिरिति कस्यचिन्मतं निराकरोति- योऽपीति ।।१८।।

३.३.१०.१९.

समान एवंचामेदात्‌। शाण्डिल्येन दृष्टा तन्नाम्नाऽङ्‌िकता, अन्तर्हृदये ्व्राीह्यादिवत्सूक्ष्मस्तिष्ठतीत्यर्थ। अभ्यासप्रत्यभिज्ञाभ्यां संशयमाह- तत्रेति। गुणानुपसंहारेपसंहारौ पूर्वोत्तरपक्षयो फलम्‌। पूर्वत्र प्राप्तचमनानुवादेनानग्नताध्यानविधिरुक्त। इह त्वेकशाखायां विप्रकृष्टदेशस्थवाक्ययोरेकस्य विधित्वमन्यस्यानुवादत्वमित्यनिश्चयाद्द्वयोरपि विद्याविधित्वमिति प्रत्युदाहरणेन पूर्वपक्षयति- किं तावदिति। यत्पुनरुक्तं, तद्विद्यान्तरमिति न व्याप्ति प३ाणपञ्चाग्न्यादिविद्यासु व्यभिचारदित्याशङ्‌क्य शाखाभेदे पुनरुक्तिरसिद्धेत्युक्तमित्याह-भिन्नास्विति। यथाऽग्निहोत्रवाक्ये कर्मविधि, ’दध्ना जुहेति’ इति वाक्ये गुणविधिस्तथात्राप्यस्तु न विद्यामेद इत्याशङ्‌क्याह- नचात्रैकमिति। उक्तगुणानां

पुनरुक्तिर्वृथास्यादतोऽभ्यासाद्विद्याबेद प्रयाजभेदवदिति भाव। उक्तगुणोक्तिर्न वृथा कतिपयगुणविशिष्टोपास्याभेदप्रत्यभिज्ञानार्थत्वादत उपास्यरूपाभेदाद्भिन्नशाखास्विव समानशाखायामपि विद्यैक्यमिति सिद्धान्तसूत्रं योजयति- यथेति। सौत्रश्चकारोऽप्यर्थो व्याख्यात। यत्र बहवो गुणा श्रुतास्तत्र प्रधानविधिरन्यत्र तदनुवादेन गुणविधिरिति निश्चयादग्निरहस्ये प्रधानविधिवदुत्तरत्र गुणविधिरिति भाव।।१९।।

३.३.११.२०.

संबन्धादेवमन्यत्रापि। सद्भूतत्रयं त्यद्वाय्वाकाशात्मकं, सत्य परोक्षभूतात्मकं हिरण्यगर्भाख्यं ब्रह्मोपक्रम्य, तदुक्तं यत्सत्यं तत्‌ स योऽसावादित्य किं मण्डलं न तत्र स्थाने पुरुष करणात्मक स एवाध्यात्ममक्षिस्थानस्थ इत्युपदिश्य ’तस्य भूरिति शिरो भुव इति बाहु स्वरिति पादौ’ इति व्याहृतिरूपं शरीरमुक्त्वा द्वे उपनिषदो रहस्यदेवतानामनी उपदिश्येते तस्यादित्यमण्डलस्थस्याहरिति नाम प३काशकत्वात्तसायक्षिस्थस्याहमिति नाम प्रत्यक्त्वादिति। इदं नामद्वयं विषयस्तत्र नामिन सत्याख्यस्य ब्रह्मण एकत्वात्स्थानभेदोक्तेश्च संशयमाह- तत्रेति। पूर्वपक्षे प्रतिस्थानं प्रतिस्थानं नामद्वयानुष्ठानं सिद्धान्ते यथाश्रुत्यैकैकनामानुष्ठानमिति फलम्‌। दृष्टान्तसंगत्या पूर्वपक्षसूत्रं व्याचष्टे- यथेति। यथा विद्यैक्यादुपसंहार उक्त एवमन्यत्राप्येकाविद्यामुपसंहारो भवितुमर्हतीत्यर्थ। सत्यं ब्रह्मेत्युपक्रमाभेदस्तावेतावक्ष्यादित्यपुरुषावन्योस्मिन्प्रतिष्ठितौ,

आदित्यरश्मीनां चक्षुष चक्षुपश्चादित्ये प्रतिष्ठानादिति व्यतिषक्तपाठो मिथ संश्लेषपाठस्ताभ्यां विद्यैक्यसिद्धि। विद्यैक्येऽपि किं स्यात्तत्राह- कथमिति। विद्यैक्येऽपि स्थानभेदादुपनिषदोरसंकर स्यादित्याशङ्‌कां दृष्टान्तेन परिहरति- यो हीति ।।२०।।

३.३.११.२१.

नाम्यैक्यात्‌ नामसंकारो युक्त, तथा चाक्षिस्थोऽहरिति नामवान्‌ सत्यब्रह्मत्वादादित्यस्थवदिति प्राप्ते सिद्धान्तसूत्रं योजयति-नवेति। नाम्नोरूपानस्थानविशिष्टसंबन्धपरेणोपसंहारानुमानं बाध्यमिति भाव। विशेष्यैक्यान्नामसंकर इत्याशङ्‌क्य स्थानभेदेन विशिष्टपुरुषभेदान्नामव्यवस्थामाह- नन्वित्यादिना। विशिष्टसंबन्धे दृष्टान्तमाह- अस्तीति। प्रतिदृष्टान्तस्य स्वरूपसंबन्धित्वाद्विशिष्टे ध्येये प्रकृते दृष्टान्तत्वं नास्तीत्याह- ग्रामेति ।।२१।।

३.३.११.२२.

उक्तनामव्यवस्थायामपिदेशो लिङ्‌गमित्याह- दर्शयति चेति। विद्यैक्यादेवोपसंहारसिद्धावतिदेशो वृथा स्यात्तस्मादेकविद्यायामपि स्थानभेदेनोक्तगुणानां विनातिदेशमनुपसंहार इति सिद्धम्‌।।२२।।

३.३.१२.२३.

संभृतिद्युव्याप्त्यपि चात। ब्रह्मैव ज्येष्ठं कारणं येषां तानि ब्रह्मज्येष्ठानि, निलोपश्चान्दस, वीर्याणि पराक्रमविशेषा आकाशोत्पादनादय, तानि च वीर्याणि संभृतानि निर्विघ्नं समृद्धानि, सर्वनियन्तु कार्ये विघ्नकर्तुरसत्त्वात्‌। तच्च ज्येष्ठं ब्रह्माग्ने देवाद्युत्पत्ते प्रागेव दिवं स्वर्गमाततान व्याप्तवत्सदा सर्वव्यापकमित्यर्थ। सर्वप्राथम्यं स्पर्धानर्हत्वमिति वाक्यशेषस्था गुणा प्रभृतिपदग्राह्या। खिलेष्विति विधिनिषेधशून्यवाक्येष्वित्यर्थ।

ब्रह्मसंबन्धाद्विद्याभेदभानाच्च संशयमाह- तास्विति। अनारभ्याधीतब्रह्मविभूतीनां ब्रह्मसंबन्धेन सर्वब्रह्मविद्यासु

प्रत्यभिज्ञानादुपसंहार इति पूर्वपक्ष। सिद्धान्तमाह- संभृतीति। संभृतिश्च द्युव्याप्तिश्च संभृतिद्युव्याप्ति तदपि सर्वत्र नोपसंहर्तव्यमुपनिषदोरिव व्यवस्थापकविशेषयोगादिति सूत्रयोजना। आध्यात्मिकायतनविशेषयुक्तासु विद्यास्वाधिदैविकविभूतीनां प्रत्यभिज्ञाने हेत्वभावान्न प्राप्तिरित्युक्ते हेतुं शङ्‌कते- तन्वेतास्विति। आधिदैविकत्वसाम्यादाध्यात्मिकायतनहीनत्वसाम्याद्वा तत्तद्विद्यासु संभृत्यादीनां प्राप्तिरिति शङ्‌कार्थ। उक्तहेतुद्वयं न गुणप्रापकमाधिदैविकविद्यानां शाण्डिल्यदहरादीनामायतनहीनविद्यायां च मिथोगुणसांकर्यप्रसङ्‌गात्‌, तस्मात्‌ कतिपयसमानगुणविशिष्टोपास्यरूपैक्यं विद्यैक्यमावहद्गुणप्राप्तिहेतुस्तदभावान्न प्राप्तिरिति परिहरति- सत्यमित्यादिना। स्थानविशिष्टभेदान्नाम्नोर्व्यवस्थावत्संभृत्यादिगुणविशिष्ट ब्रह्मण शाण्डिल्यादिविद्योक्तगुणविशिष्टब्रह्मणश्च मिथो भेदेन रूपभेदात्संभृत्यादीनां नोपसंहार इत्युक्तन्यायातिदेशत्वादस्य न संगत्याद्यपेक्षा यथैकस्मिन्नुदईथे परोवरीयस्त्वादिगुणोपास्तोर्हिरण्यश्मश्रुत्वाद्युपास्तिर्भिद्यते तथैकस्मिन्नपि ब्रह्मणि विद्याभेदोपपत्ते ब्रह्मप्रत्यभिज्ञा न

गुणप्रापिकेत्याह-परो वरीयस्त्वादिवदिति। तस्मात्संभृत्यादिगुणविशिष्टविद्यान्तरविधिरिति सिद्धम्‌।।२३।।

३.३.१३.२४.

पुरुषविद्यायां छान्दोग्यस्थां विद्यामाह- अस्तीति। ’पुरुषो वाव यज्ञस्तस्य यानि चतुर्विशति वर्षाणि तत्प्रात सवनमथ यानि चतुश्चत्वार्रिशद्वर्षाणि तन्माध्यन्दिनं सवनमथ यान्यष्टाचत्वारिंशद्वर्षाणि तत्तृतीयं सवनम्‌’ इति प्रसिद्धयज्ञसाम्यार्थं सवनत्रयं कल्पितं, ’स यदशिशिषति यत्पिपासति यन्न रमते ता दीक्षा अथ यदश्नाति यत्पिबति यद्रमते ता उपसद अथ यद्धसति यज्जक्षति यन्मैथुनं चरति तानि स्तुतशास्त्राणि अथ यत्तपोदानादि सा दक्षिणा मरणमेवावभृथ वस्वादिरूपा मे प्राणा इदं सवनत्रयं यावदायुरनुसंतनुते’ इत्याशी ’अक्षितमस्यच्युतमसि प्राणं संशितमसि’ इति मन्त्रत्रयप्रयोग। षोडशाधिकशतवर्षजीवित्वं फलमिति दर्शितम्‌। संशयार्थं शाखान्तरीयपुरुषविद्यामाह- तैत्तिरीयका इति। अत्र विदुषो यज्ञस्येति षष्ठ्योसामानाधिकरण्यवैयधिकरण्यानिश्चयात्संशयमाह- तत्रेति। उपसंहारानपसंहारावेव फलम्‌। पूर्वत्रासाधारणगुणप्रत्यभिज्ञानाभावात्संभृत्यादौ विद्याभेद उक्त। इह त्वसाधारणहरणावभृथगुणविशिष्टपुरुषयज्ञरूपैक्यप्रत्यभिधानाद्विद्यैक्यमिति प्रत्युदाहरणेन प्राप्ते सिद्धान्तयति- नोपसंहर्तव्या इति। तस्यैवं विदुषो यज्ञस्यात्मा यजमान श्रद्धा पत्नी शरीरमिध्ममुरो वेदिर्लोमानि बर्हिर्वेद शिखा हृदयं यूप काम आज्यं मन्यु पशुस्तपोऽग्निर्दम शमयिता दक्षिणा वाग्धोता प्राण उद्राता चक्षुरध्वर्युर्मनो ब्रह्मा’ इति बहुतरधर्मलक्षण्यान्न रूपैक्यप्रत्यभिज्ञेत्यर्थ। वेद कुशमुष्टि शमयिता दमो दक्षिणेत्यन्वय। किंच छान्दोग्ये त्रिधाविभक्तायुषि सवनत्वकल्पना, अत्र तु सायंकालादाविति वैरूप्यमाह- यदपीति। यन्मरणं तदवभृथो यद्रमते तदुपसद इति तित्तिरिश्रुतौ सारूप्यमपि

भातीत्यत आह- यदपि किंचिदिति। गजोष्ट्रयोश्चतुष्पात्त्वप्यवदिदं सारूप्यं नैक्यप्रयोजकमित्यर्थ। किंच छान्दोग्ये पुरुषयज्ञयोरैक्यं श्रुतमत्र तु भेद इति वैरूप्यान्तरमाह- नचेति। यद्यपि निषादस्थपतिन्यायेन सामानाधिकरण्यं षष्ठ्योर्युक्तं तथाप्यप्रसिद्धैक्यकल्पनागौरवाद्यज्ञस्यात्मेति भेदोक्तेरेकस्यैव यज्ञत्वयजमानत्वविरोधादात्मविदो यो यज्ञ प्रसिद्धस्तस्येति वैयधिकरण्यमेव युक्तम्‌। किंच विद्वत्संबन्धियज्ञरूपविशेष्यानुवादेन विद्वदङ्‌गैसंपद्विधावेकवाक्यता प्रतीयते तस्यां सत्यां विशेष्यस्याङागानां च पृथग्विधिवादिनस्तव वाक्यभेददोष स्यादित्यर्थ। किंच सत्यादिभ्यो न्यास एवापरे च यदिति संन्यासमुक्त्वा सर्वै सर्वमिदं जगदित्येवं तमात्मानं ज्ञात्वा भूयो न मृत्युपयाति विद्वानिति संन्याससाध्यात्वमिद्यां पुरस्तात्प्राजापत्यानुवाके उपदिश्यानन्तरानुवाके तस्यैवं विदुष

इत्युक्तात्मविद्यानुवादेन पशंसार्थत्वेन, तच्छेषतयायज्ञसंपत्ति क्रियते फलैक्यश्रुते, छन्दोगानां स्वतन्त्रविद्याविधिरित्याह- अपिच ससंन्यासामिति। चिन्ताफलमाह- तस्मादिति ।।२४।।

३.३.१३.२५.

र वेधाद्यर्थभेदात्‌। देवतामभिचारकर्ता प्रार्थयते- सर्वमिति। हे देवते, मद्रिपो सर्वमङ्‌गं प्रविध्य विदारय विशेषतश्च हृदयं भिन्धि धमनी शिरा प्रवृञ्जय त्रोटय शिरश्चाभितो नाशय, एवं त्रिधा विपृक्तो विश्लिष्टो भवतु

मे शत्रुरित्यर्थ। हे देव सवित, यज्ञं तत्पतिं च प्रमुव निर्वर्तयेत्यर्थ। उच्चै श्रवा श्वेतोऽश्वो यस्येन्द्रस्य स त्वं हरितमणिवन्नीलोऽसीत्यर्थ। नोऽस्माकं शं सुखकरो भवत्वित्यर्थ। अग्निष्टोमो ब्रह्मैव स यस्मिन्नहनि क्रियते तदपि ब्रह्म तस्माद्य एतदह साध्यं कर्मोपयन्त्यनुतिष्ठिन्ति ते ब्रह्मणैव साधनेन ब्रह्मोपयन्ति ते च क्रमेणामृतत्वमाप्नुवन्तीति योजना। मन्त्रादिषु तत्तदुपनिषद्विद्याशेषत्वे प्रमाणभावाभ्यां संशयमाह- किमिति। फलं पूर्ववत्‌। ननु तेषां शेषत्वे मानाभावान्नोपसंहार इति शङ्‌कते- नन्वेषामिति। मन्त्रादयस्तत्तद्विद्याशेष फलवद्विद्यासंनिहितत्वात्तैत्तिरीयकगतपुरुषयज्ञवदिति समाधत्ते- बाढमिति। तथाच दृष्टान्तसंगति। सिद्धान्तिपक्षे संनिधिवैयर्थ्यं बाधकमाह- नहीति। उफलमन्त्रादीनां फलवच्छेषत्वबोधनं संनिधेरर्थवत्त्वं तत्संभवे सत्यकस्मादर्थशून्यत्वेनासौ संनिधिराश्रयितुं नहि युक्त इत्यर्थ। नञ्पाठोत्वकस्माद्धेतुं विनाऽसावार्थो नाश्रयितुं नहि युक्त इत्यर्थ। ननु मन्त्राणां विद्यासमवेतार्थप्रकाशनसार्थ्याभावान्न विद्याशेषत्वमिति शङ्‌कते- नन्विति। पुरस्तादुपसदां प्रवर्ग्येण प्रचरन्तीति वाक्येन प्रवर्ग्यस्य क्रतुशेषत्वं श्रुतं, अग्निष्टोमादेश्च तत्तद्वाक्येन स्वर्गाद्यर्थत्वमतो न विद्यार्थत्वमित्याह- कथं चेति। मन्त्राणां विद्यासमवेतहृदयनाड्यादिप्रकाशकत्वमस्तीत्याह- नैष

इति। उपास्तिषु मन्त्रप्रयोग क्वापि न दृष्ट इत्यत आह- दृष्टश्चेति। पुत्रस्य दीर्धायुष्यार्थं छान्दोग्ये त्रैलोक्यस्य केशात्वेनोपास्तिरुक्ता तत्र पितुरयं प्रार्थनामन्त्र। तत्रामुनेति पुत्रस्य त्रिर्णाम गृह्णाति अमुना पुत्रेण सह भूरितीमं लोकमसुं च प्रपद्ये न मे पुत्रवियोग स्यादित्यर्थ। तत्तद्वाक्येनान्यत्र विनियुक्तानामपि कर्मणां संनिधिना विद्यासु विनियोगो न विरुध्यत इत्यत्र दृष्टान्तमाह- वाजपेय इति। ’ब्रह्मवर्चसकामो बृहस्पतिसवेन यजेत’ इति वाक्येन ब्रह्मवर्चसफले विनियुक्तस्यापि बृहस्पतिसवस्य ’वाजपेयेनेष्ट्वा बृहस्पतिलवेन यजेत’ इति वाजपेयोत्तराङ्‌गतया विनियोगवदविरोध इत्यर्थ। यद्यप्येकेन वाक्येन प्रकरणान्तरस्थबृहस्पतिसवस्य प्रत्यभिज्ञानमङ्‌गत्वविधानं च कर्तुमयुक्तं वाक्यभेदप्रसङ्‌गादतो मासाग्निहोत्रवत्कर्मान्तरमेव बृहस्पतिसवाख्यमङ्‌गतया विधीयत इति न विनियुक्तस्य विनियोग इति भट्टगुरुतन्त्रद्वयसिद्धं, यथापि यथा नित्याग्निहोत्रस्याश्वमेधप्रकरणे वाग्यतस्यैतां रात्रिमग्निहोत्रं जुहोतीति नाम्रा प्रत्यभिज्ञानं वाक्येन विधानं तथात्रापि बृहस्पतिसवपदेन प्रत्यभिज्ञानं वाक्येनाङ्‌गतस्मिन्वाक्ये किं न स्यात्‌। नच साध्यभावार्थविधायकाख्यातपरतन्त्रं नामपदं न सिद्धकर्मप्रत्यभिज्ञाक्षममिति वाच्यं, सिद्धस्याप्यङ्‌गतया पुन साध्यत्वसंभवेऽन्यथासिद्धाख्यातस्यैव प्रसिद्धार्थकनामपारतन्त्रयोपपत्ते। नचैवं सति कुण्डपायिसत्रेऽप्यङ्‌गत्वेन नित्याग्निहोत्रस्यैव विधि स्यादिति वाच्यं, इष्टत्वात्‌। नच पूर्वतन्त्रविरोध उत्तरतन्त्रस्य बलीयस्त्वात्‌। पूर्वतन्त्रस्य स्वतन्त्रपरतन्त्रभावनाभेदे तात्पर्याच्च। तस्मादेकस्यैव बृहस्पतिनामकस्य धात्वर्थस्य ब्रह्मवर्चसे विनियुक्तस्यापि वाजपेयाङ्‌गतया विनियोग इति भगवत्पादतात्पर्यम्‌। अस्तिच विनियुक्तस्य विनियोगे सर्वसंमयमुदाहरणं खादिरत्वादिकं तस्य क्रतौ विनियुक्तस्य वीर्यादिफलेऽपि विनियोगात्‌। तथा मन्त्रकर्मणामन्यत्र विनियुक्तानां विद्याशेषत्वमिति प्राप्ते सिद्धान्तयति- नैषामित्यादिना। विद्यासु हृदयादिसंबन्धेऽपि वेधाद्यर्थानामसंबन्धात्कृत्स्नमन्त्रार्थानामभिचारादिसंबन्धलिङ्‌गेन संनिधेर्बलीयसाभिचारादावेव मन्त्राणां विनियोग इत्यर्थ। ’देव सवित प्रमुव’ इति प्रदक्षिणतोऽग्निं पर्युक्षेदिति वाक्यादग्निपर्युक्षणे ’सावित्रं कर्मण पुरस्तात्सवने सवने जुहोति’ इति

वाक्याद्वाजपेये कर्मविशेषे संबन्धोऽस्य मन्त्रस्येत्याह- तद्विशेषेति। उक्तन्यायं श्वेताश्व इत्यादिष्वतिदिशति- एवमन्येषामिति। प्रमाणान्तरं प्रकरणादिकम्‌। ननु लिङ्‌गादिभरन्यत्र विनियुक्तानामपि संनिधिना विद्यास्वपि विनियोगोऽस्त्वविरोधादित्युक्तं, तत्राह- दुर्बलो हीति। समवाये समानविषयत्वेन द्वयोर्विरोधे, परस्य दौर्बल्यं, कुत अर्थविप्रकर्षात्‌, स्वार्थबोधने परस्य पूर्वव्यवधानेन प्रवृत्तेरित्यर्थ। अयमाशय-एकत्र विनियुक्तस्य निराकाङ्‌क्षत्वादन्यत्र विनियोगो विरुद्ध एव परंतु विनियोजकप्रमाणयो

समबलत्वेऽन्यतरविनियोगत्यागायोगादगत्याकाङ्‌क्षोत्पादनेन विनियुक्तविनियोग स्वीक्रियते ’यथा खादिरो यूपो भवति’ ’खादिरं वीर्यकामस्य यूपं कुर्यात्‌’ इति वाक्याभ्यां क्रतौ विनियुक्तस्य खादिरत्वस्य वीर्यफले विनियोग। यत्र तु प्रमाणयोरतुल्यत्वं तत्र न स्वीक्रियते प्रबलप्रमाणेन दुर्बलविनियोगबाधात्‌। यथा ’कदाचन स्तरीरसि’ इत्यस्या ऋच ऐन्द्या गार्हपत्यमुपतिष्ठत इति तृतीयाविभक्तिश्रुत्यान्यनिरपेक्षतया गार्हपत्योपस्थानशेषत्वबोधिकयेन्द्रप्रकाशनसामार्थ्यरूपलिङ्‌गप्राप्तमिन्द्रशेषत्वं बाध्यते। लिङ्‌गं हि न साक्षाच्छेषत्वं

बोधयति किंत्विन्द्रप्रकाशनमात्रं करोति, तेन लिङ्‌गेनानेन मन्त्रेण इन्द्र उपस्थापयितव्य इति श्रुति कल्पनीया, तया शेषत्वबोध इति श्रुतिव्यवधानेन शेषत्वबोधकं लिङ्‌गं झटिति स्वार्थबोधकश्रुत्या बाध्यमे। तथा लिङ्‌गेन वाक्यं बाध्यं यथा ’स्योऽनं ते सदनं करोमि घृतस्य धारया कल्पयामि’, ’तस्मिन्सीदामृते प्रतितिष्ठ ्व्राीहीणां मेध सुमनस्यमान’ इति मन्त्राभागयो प्रत्येकं सदनकरणे पुरोडाशासादने च तत्प्रकाशनसामर्थ्यलिङ्‌गेन श्रुतिद्वारा विनियोगे सति प्रतीतमेकवाक्यत्वं बाध्यते, तस्य कृत्स्नेऽपि मन्त्रे सदनकरणप्रकाशनसामर्थ्यं पुरोऽडाशासादनप्रकाशनसामर्थ्यं च लिह्गं कल्पयित्वा श्रुतिकल्पनयोभयत्र कृत्स्नमन्त्रविनियोगबोधने द्वाभ्यां लिङ्‌गश्रुतिभ्यां व्यवधानेन श्रुत्येकव्यवहितक्ल्‌ृप्तलिङ्‌गाद्दुर्बलत्वात्‌। नच सामर्थ्यं न कल्प्यमिति वाच्यं, असमर्थस्य विनियोगायोगात्‌ अत एव गङ्‌गापदस्य तीरबोधविनियोगे लक्षणारूपं सामर्थ्यं कल्प्यते। तथा वाक्येन प्रकरणं बाध्यं यथा साह्नप्रकरणाम्रातद्वादशोपसदां द्वादशाहीनस्येति वाक्येनाहीनाङ्‌गत्व बोधकेन प्रकरणप्राप्तसाह्नाङ्‌गत्वबाधादुत्कर्ष। प्रधानस्याङ्‌गकाङ्‌क्षारूपं प्रकरणं तस्याङ्‌गप्रधानवाक्यैकवाक्यतासामर्थ्यश्रुतिभि कल्प्यमानाभि स्वार्थविनियोगप्रमितौ

व्यवधानेनाङ्‌गसामर्थ्यश्रुत्योर्द्वयो कल्पकवाक्याद्दुर्बलत्वात्‌। तथा प्रकरणेन संनिधिर्बाध्य। यथा राजसूयप्रकरणे तदन्तर्गताभिषेचनीयाख्यसोमयागविशेषसंनिधिपाठप्राप्तं शुन शेपोपाख्यानादेरभिषेचनीयशेषत्वं बाधित्वा कृत्स्नराजसूयशेषत्वमापादितं संनिधे प्रकरणादिकल्पकत्वेन क्लृप्तप्रकरणाद्दुर्बलत्वात्‌ तथा संनिधिना समाख्या बाध्यते। तथाहि-पौरोडाशिकसमाख्याके काण्डे आग्नेयपुरोडाशादिकर्मणां क्रमेण मन्त्रा आम्नातास्तत्र दधिपयोरूपसान्नाय्यसन्निधौ ’शुन्धध्वं दैव्याय कर्मणे’ इति मन्त्र आम्नातस्तत्र समाख्याबलेनास्य मन्त्रस्य पुरोडाशपात्रशुन्धनशेषत्वं प्राप्तं संनिधिना बाधित्वा सान्नाय्यपात्रशुन्धनशेषत्वमापद्यते। पुरोडाशसंबन्धिकाण्डं पौरोडाशिकमिति पौरुषसमाख्याया काण्डान्तर्गतमन्त्रस्य पुरोडाशसंबन्धसामान्यबोधकत्वेऽपि शेषशेषिभावरूपविनियोगबोधकत्वे संनिध्याद्यपेक्षत्वेन दुर्बलत्वादिति। एवं विरोध सति श्रुतिर्बाधिकैव समाख्या बाध्यैव, मध्यस्थानां तु चतुर्णां पूर्वबाध्यत्वं परबाधकत्वं चेति श्रुतिलिङ्‌गसूत्रार्थ। तस्माल्लिङ्‌गादिनान्यत्र विनियुक्तानां मन्त्राणां दुर्बलसंनिधिना न विद्यासु विनियोग इति सिद्धम्‌। तथा कर्मणामिति। कर्मणां विद्योपकारत्वे ताभि सहैकफलत्वे च मानं किंचिन्नास्तीत्यर्थ। अपिचेत्युक्तार्थम्‌। ननु तर्हि वेधादिवाक्यानामुपनिषद्भि सह पाठस्य का गतिस्तमाह- अरण्येति। तस्माद्वेधादिमन्त्रकर्मणां विद्यास्वनुपसंहार इति सिद्धम्‌।।२५।।

३.३.१५.२६.

हानौ तूक्तम्‌। यथाऽश्वो रजोयुक्तानि जीर्णरोमाणि त्यक्त्वा निर्मलो भवति तथाहमपि पापं विधूय कृतात्मा निर्मलीकृतचित्त सन्‌ यथा वा राहुग्रस्तश्चन्द्रो राहुमुखात्प्रमुच्य स्पष्टो भवति तथा शरीरं धूत्वा त्यक्त्वा देहाभिमानान्मुक्त सन्नकृतं कूटस्थं ब्रह्मात्मकं लोकं अभि प्रत्यक्त्वेन संभवामीत्यर्थ। यथा नद्य समुद्रं प्राप्य नामरूपे त्यजन्ति तथा विद्वानित्यर्थ। तस्य मृतस्य विदुष, दायं धनं, तत्त्‌ेन विद्याबलेन सुकृतदुष्कृते त्यजतीत्यर्थ। उपायनं ग्रहणं तस्य त्यागपूर्वकत्वात्‌, अत्यक्तयोर्ग्रहणायोगात्त्यागोऽर्थादायति। यत्र तु त्याग एव श्रुत तत्र हानोपायनयो सहभावस्यावश्यकत्वानावश्यकत्वाभ्यां संशयमाह- यत्र त्विति। अत्र पूर्वपक्षे स्तुतिप्रकर्षसिद्धि सिद्धान्ते तत्सिद्धिरिति फलम्‌। यद्यपि ताण्ड्याथर्वणश्रुत्योर्निर्गुणविद्यार्थयो कर्मज्ञानमेव श्रुतं नोपायनं तथापि कौषीतकिश्रुतौ पर्यङ्‌कस्थसगुणब्रह्मविद्यायामुपायनं श्रुतम६ोपसंहर्तव्यमित्याशङ्‌क्य विद्याभेदान्नोपसंहार इत्याह- विद्यान्तरेति। किंच यथा

मन्त्रकर्मणामनावश्यकत्वाद्विद्यास्वनुपसंहार उक्त तथा परैरुपादानं विनापि हानसंभवेनोपादनस्यानावश्यकत्वान्न प्राप्तिरिति दृष्टान्तसंगत्या प्राप्ते सिद्धान्तयति- हानौ

त्वियादिना। उपायनशब्दस्य शेषत्वाद्धानशब्देनापेक्षितत्वादिति सूत्रार्थ। अश्वरोमदृष्टान्तेन विधूतयो पुण्यपापयो परत्रावस्थानसापेक्षत्वात्परैरूपादानं वाच्यमिति भाव। विद्याभेदे गुणानुपसंहार इति व्यवस्थाऽनुष्ठानविषया न स्तुति्व्राषयेत्याह- यदुच्यत इति। मन्यते सूत्रकार इत्यर्थ। ननु श्रुतहानार्थवादेनापि स्तुतिसिद्धौ किमर्थमुपायनार्थवाद आनीयते, तत्राह-स्तुतिप्रकर्षलाभायेति। नन्वर्थवादस्य विधिना संबन्ध प्रसिद्धो नार्थवादन्तरेणेत्यत आह- प्रसिद्धा चेति। इतो भूलोकादित्यर्थ। हेमन्तशिशिरयोरैक्यात्पञ्चर्तव। यज्ञस्य

पुरुषरूपकल्पनायां सेन्द्रियत्वाय त्रिष्टुभौ भवत इत्युक्तं बह्वृचब्राह्मणे, तत्र त्रिष्टुभश्छन्दोमात्रत्वात्कथमिन्द्रियत्वकल्पनेत्याकाङ्‌क्षायां यजुर्वाक्यं संवाद्यत इत्यर्थ। नन्वमूर्तयो पुण्यपापयो उपादानस्यासंभवादनुपसंहार इत्यत आह- विद्यास्तुत्यर्थत्वाच्चेति। विद्वन्निष्ठयोरेव तयो फलं परे प्राप्नुवन्ति विद्यासामर्थ्यादित्युपयन्तिपदेनोच्यत इत्यर्थ। नन्वन्यनिष्टकर्मणोरन्यत्र फलसंचार कथम्‌। ननु वचनबलादिति चेत्‌। न। फलमुपयन्तीत्यश्रुते। नच यथा पुत्रकृतश्राद्धस्य पितृषु फलं तथात्रेति वाच्यं, यस्य फलमुद्दिश्य यत्कर्म विहितं तस्य तत्फलमिति न्यायेन पितृणां तृस्युद्देशेन कृतकर्मणो व्यधिकरणफलत्वेऽपि विदुष कर्मकालेऽनुद्दिष्टव्यधिकरणफलायोगात्‌। किंच विदुषो देहपाते कर्मणोऽसत्त्वाद्यावज्जीवं विद्वत्सेवकस्य तद्द्वेषिणो वा फलं स्यादित्यत आह- नातीवाभिनिवेष्टव्यमिति। विद्वत्सेवाद्वेषाभ्यां विद्विन्नष्ठपुण्यपापतुल्ये पुण्यपापे सेवकद्वेषिणोर्जायेते जातयो फलत स्वीकार उपायनमिति परिहारस्य सुलभत्वादनाग्रह इत्यर्थ। उपायनादे स्तुतित्वे लिङ्‌गमाह- उपायनेति। उपायनविवक्षायामुपायनस्यैवोपसंहारं सूत्रकारो ब्रूयादत शब्दस्य तं ब्रूवन्स्तुतिं सूचयतीत्यर्थ। विद्याविचारात्मके पादे स्तुतिविचारस्य का संगतिरित्यत आह- तस्मादिति। शाखान्तरस्थो विशेष

शाखान्तरेऽपि ग्राह्य इत्यत्र दृष्टान्तमाह- कुशेति। कुशा उद्रतृणां स्तोत्रगणनार्था शलाका दारुमय्य, भो कुशा, यूयं वानस्पत्या वनस्थमहावृक्षो वनस्पति तत्प्रभवा स्थ ता इत्थंभूता यूयं मा पात मां रक्षतेति यजमानप्रार्थना। अत्र ता इति स्त्रीलिङ्‌गनिर्देशादौदुम्बर्य इति भाष्याच्च शलाकासु कुशशब्दस्य स्त्रीत्वं मन्तव्यं दर्भिषयस्य न स्त्रीत्वं, अस्त्री कुशमित्यनुशासनात्‌। छन्दोदृष्टान्तं व्याचष्टे- यथाचेति। नवाक्षराणि छन्दांसि आसुराण्यन्यानि दैवानि तेषां क्वच्छिन्दोभि स्तुवत इत्यत्राविशेषप्राप्तौ पैङ्‌िगवाक्याद्विशेषग्रह इत्यर्थ। स्तुतिं विवृणोति- यथेति। आतिरात्रे षोडशिनो ग्रहस्याङ्‌गभूतं स्तोत्रं कदेति छन्दोगादिनामाकाङ्‌क्षायामुदयसमयाविष्टे सूर्ये षोडशिन स्तोत्रमित्यार्चक्षुते कालविशेषग्रह इत्यर्थ। ऋचोऽधीयत इत्यार्चा। उपगानं विभजते- यथेति। ’ऋत्विज उपगायन्ति’ इत्यविशेषश्रुते ’नाध्वर्युरूपगायति’ इति श्रुत्यन्तरादध्वर्युभिन्ना ऋत्विज उपगायन्तीति विशेषग्रह इत्यर्थ। ननु कुशादिवाक्यानामपि किमिति विशेषश्रुत्यन्तरैकवाक्यताऽभ्युपगम्यते, तत्राह- श्रुत्यन्तरकृतं हीति। सामान्यविशेषयोरेकवाक्यतारूपायां गतौ सत्यां वाक्यभेदं कृत्वा नाध्वर्युरिति निषेधादविशेषश्रुतेश्चाध्वर्युरुपगायति नोपगायति चेत्येवं सर्वत्र विकल्पो न युक्त, ्व्राीहियवयोस्त्वगत्या विकल्प आश्रित इत्यर्थ। विकल्पस्यान्याय्यत्वमष्टदोषदुष्टत्वात्‌। तथाहि-यदि ्व्राीहिवाक्यमाश्रीयते तदा यववाक्यस्येष्टत्याग, अनिष्टाप्रामाण्यस्वीकार, कदचिद्यववाक्यश्रयणे त्यक्तप्रामाण्यस्वीकार, स्वीकृताप्रामाण्यत्यागश्चेत्येकस्मिन्यववाक्ये चत्वारो दोषा भवन्ति। एवं ्व्राीहिवाक्येषपि चत्वारो दोषा इत्येवं दुष्टविकल्पपरिहाराय भिन्नशाखश्रुत्योरप्येकवाक्यता जैमिनिसंमतेत्याह- तदुक्तमिति। ज्योतिष्टोमप्रकरणे ’दीक्षितो न जुहोति’, इति श्रुतं ’यावज्जीवमग्निहोत्रं जुहुयात्‌’ इति चान्यत्र श्रुतं तत्र यदि नदीक्षितवाक्यं होमप्रतिषेधकं स्यात्तदा क्रत्वर्थत्वान्निषेधोऽनुष्ठेय, यावज्जीवविधिना होमो वानुष्ठेय इति विकल्प स्यात्‌, स चान्याय्य। अपि तु यावज्जीववाक्यं प्रति नदीक्षितवाक्यस्य शेषत्वान्नकार इतरपर्युदासार्थक स्याद्दीक्षितान्यलक्षक स्यात्‌, न होमप्रतिषेधक, तस्माददीक्षितो यावज्जीवं जुहुयादित्येकवाक्यतेति नदीक्षिताधिकरणसिद्धान्तसूत्रार्थ। अत्र भगवत्पादौ सूत्रमेव पठितं, मिश्रैस्तु पर्युदासाधिकरणसिद्धान्तसूत्रं ’अपि तु वाक्यशेष स्यादन्याय्यत्वाद्विकल्पस्य विधीनामेकदेश स्यात्‌’ इति स्थितमत्रार्थत पठितमित्युक्तं तच्चिन्त्यम्‌। सूत्रार्थस्तु यज्ञमात्रे येयजामहे इति प्रयोक्तव्यमिति श्रुतं, नानुयाजेषु येयजामहं करोतीत्यपि श्रुतं, तत्र नकारस्य निषेधकत्वेऽप्यतीरात्रे षोडशिग्रहणाग्रहणयोरिवानुयाजेषु यज्ञत्वाविशेषात्प्रयोक्तव्यं निषेधान्न प्रयोक्तव्यमिति विकल्प स्यात्‌, तस्यान्याय्यत्वात्‌ येयजामहविधेरेव नानुयाजवाक्यमेकदेश स्यात्‌, पर्युदासवृत्त्या विधिवाक्यशेष स्यादिति

यावत्‌।

तथा चानुयाजभिन्नेषु यागेषु येयजामह इति प्रयोक्तव्यमित्येकवाक्यतेति। वर्णकान्तरमाह- अथवेति। पूर्वत्र विधूननं कर्महानिरिति सिद्धवत्कृत्य उपायनोपसंहार उक्त, अत्र सैव साध्यत इति भेद। उभयत्र लक्षणासाम्यत्संशयमाह- किमिति। विधूननस्य हि फलद्वयमश्वरोमादिषु दृष्टं पूर्वस्वभावात्‌ च्युतिरन्यत्र संक्रान्तिश्चेति। तत्र संक्रान्तिरूपहानिर्लक्षणीया किंवा च्युतिरिति संशयार्थ। तत्र विधूननशब्दस्य कम्पनं मुख्यार्थ इति तावत्सर्वसंमतम्‌। तच्चामूर्तयो पुण्यपापयोर्न संभवति। अतस्तयोर्य स्वभाव फलदातृत्वशक्तिस्ततश्चालनं विद्यया प्रतिबन्धाच्च्युति सा लक्षणीया न

हानिरमूर्तयोरन्यत्र संक्रान्त्ययोगादन्यसापेक्षत्वाच्चेति पूर्वपक्षार्थ। सिद्धान्तयति- हानावेवेति। यदि च्युतिमात्रं लक्ष्यं तदोपयन्तीत्यनन्वितं स्यात्‌। नच यत्र धुनोतेरूपायनशब्दसांनिध्यं तत्र हानिर्लक्ष्यते न केवलधुनोर्हानिश्चान्यत्र विदुष सेवकादौ तुल्यकर्मसंक्रान्तिरिति नासंभव इति वाच्यं, केवलधुनोतेरपि मुख्यार्थासंभवेनान्यत्र लक्ष्यतया बुद्धिस्थहानिलक्षणाया एव युक्तत्वादिति भाव। उपायनस्यामुख्यत्वान्न क्वापि हानिलक्षणाबीजत्वमिति शङ्‌िकत्वा पुण्यपापयो फलत स्वीकारात्मकमुपायनं हानिं विनानुपपन्नं विधूननस्य हानत्वे निश्चायकमित्याह- क्वचिदपीति। विधूननं मुख्यं किमिति नोच्यते, तत्राह- नचेति। तथापि हानं कथं लक्ष्यत इत्याशङ्‌क्य मुख्यसंबन्धादित्याह- अश्वश्चेति। अनुपपत्तिसंबन्धौ लक्षणाबीजरूपावुक्त्वा लक्षकं पदं निर्दिशति- अश्व इवेति। विधूयेति पदं दृष्टान्ते हानपर्यन्तं सद्दार्ष्टान्तिकेऽपि हानलक्षकमित्यर्थ। यद्वा हानवाचकमेवास्तु नच धूञ््‌ा कम्पन इति धातुपाठविरोधस्तस्योपलक्षणार्थत्वादित्याह- अनेकेति। शाखान्तरस्थमुपायनं विधूननस्य हानत्वनिश्चायकमित्यत्र जैमिनिसूत्रं तदुक्तमिति गृहीतपूर्वं व्याख्यातमित्यर्थ। एवं विधृननस्य हानित्विसिद्धे

केवलहानावुपायनोपसंहार इति सिद्धम्‌।।२६।।

३.३.१६.२७.

संपराये अन्ये। व्यध्वनि अर्धमार्गे। पूर्वोक्तं विधूननस्य हानत्वमुपजीव्य हानस्य नदीतरणानन्तर्यश्रुतेरश्वइव रोमाणि इत्यादौ देहत्यागात्प्राक्वालत्वश्रुतेश्च संशयमाह- तत्किमिति। ब्रह्मलोकमार्गमध्ये विरजाख्यां नदीमत्येति तत्सुकृतदुष्कृते विधूनुते, इत्यत्र तदितिसर्वनामश्रुत्यास्तेनेत्यर्थतया संनिहितनदीतरणस्य कर्महानिहेतुत्वोक्तेरर्धपथे कर्मक्षय इति पूर्वपक्ष। तत्र विद्याया कर्मक्षयहेतुत्वासिद्धे पूर्वपक्षे, सिद्धान्ते तत्सिद्धिरिति मत्वा सिद्धान्तयति- सांपराय इति। मरणात्प्रागित्यर्थ। संपरेतस्य मृतस्य कंचित्कालं कर्मसत्त्वे फलाभावाद्देवयानामर्गप्रवेशायोगाच्चादावेव क्षय इत्यर्थ। क्षयहेतोर्विद्याया मध्येमार्गमसत्त्वाच्चेत्याह- विद्याविरुद्धेति। नदीतरणानन्तरपाठस्तु बाध्य, अर्थविरोधादित्याह- तस्मादिति। तदिति सर्वनाम्नापि प्रकृतविद्यैवोच्यत इति भाव।।२७।।

३.३.१६.२८.

किंच मृतस्य छन्दतो यथाकामं विद्यानुष्ठानानुपपत्तेरुभ्योर्विद्याकर्मक्षययो श्रुतो हेतुफलभावो विरुध्यते। किंच सति पुष्कलहेतौ न कार्यविलम्ब इति न्यायेपेतताण्ड्यादिश्रुतिविरोधस्तव स्यादस्मत्पक्षे त्वविरोध इत्याह- छन्दत इति। तस्मात्कर्महानस्य विद्याफलत्वात्केवलहानावुपायनोपसंहारो विद्यास्तुतय इति सिद्धम्‌।।२८।।

३.३.१७.२९.

गतेरर्थवत्त्वं क्वचित्सगुणविद्यायां मार्ग श्रूयते निर्गुणविद्यायां न श्रूयते। तत्र हानसंनिधौ मार्गस्य श्रुतत्वादनपेक्षितत्वाच्च संशये दृष्टान्तसंगत्या पूर्वपक्षमाह-यथा तावदिति। उपायनवन्मर्गस्यापि क्वचिच्छुतत्वात्सर्वत्रोपसंहार इत्यर्थ। अत्र निर्गुणविदोऽपि मुक्त्यर्थं मार्गापेक्षा पूर्वपक्षे, सिद्धान्ते त्वनपेक्षेति फलम्‌। देशादिव्यवहितवस्तुप्राप्तौ मार्गस्यापेक्षेतिन्यायानुगृहीतश्रुतिविरोधान्नोपसंहार इति सिद्धान्त। निरञ्जनोऽसङ्‌ग, साम्यं ब्रह्म।।२९।।

३.३.१७.३०.

ममु तर्हि सगुणविद्याममपि मार्गो व्यर्थ इत्यत आह- उपपन्न इति। सा गतिर्लक्षणं कारणं यस्यार्थस्य स तल्लक्षणार्थ।।३०।।

३.३.१८.३१.

अनियम सर्वासां। अत्राप्यर्चिरादिमार्ग एव विषयस्तत्र विद्याविशेषप्रकरणादविशेषश्रुतेश्च संशये पूर्वपक्षमाह- किं तावदिति। सगुणनिर्गुणविद्यासु मार्गस्य भावाभावव्यवस्थावत्सगुणास्वपि व्यवस्थेति दृष्टान्तेन प्राप्तौ सिद्धान्ते

व्यवस्थापवादाद्रतिनियमोऽनियम उभयत्र फलम्‌। नियमे प्रकरणमुक्त्वा पुनरुक्तिं लिङ्‌गमाह- अपिचेति। एकत्रोक्तगतेरन्यत्र प्राप्तौ पुनरुक्तिर्वृथा स्यादित्यर्थ। सिद्धान्तयति- सर्वासामिति। अभ्युदयो ब्रह्मलोक। अविशेषश्रुत्यादिना प्रकरणबाधो न दोष इत्याह- नैष इति। तत्तत्र अधिकृतानां मध्ये य इत्थं पञ्चाग्नीन्विदुर्ये चामी अरण्ये श्रद्धातप इत्युपासते श्रद्धातपउपलक्षितं ब्रह्म ध्यायन्ति तेऽर्चिषभिसंभवन्तीत्यन्वय।

ननु श्रद्धातपोमात्रश्रुतेस्ताभ्यामेवार्चिरादिगमनं स्यान्न वैश्वानरादिविद्याशीलानामिति शङ्‌कते- कथं पुनरिति। अविदुषां गतिनिषेधाच्छद्धातप शब्दाभ्यां तत्साध्यब्रह्मविद्यालक्षणेति परिहरति- नैष दोष इति। तत्‌ ब्रह्मलोकस्थानं, परागता परावृत्ता, कामक्रोधदोषा न सन्तीति यावत्‌। दक्षिणा केवलकर्मिणस्तपस्विनोऽप्यविद्वांसो न गच्छन्तीत्यर्थ। लक्षणादोषहीनं वाक्यमाह- वाजसनेयिनस्त्विति। किंच विद्याकर्मलक्षणमार्गद्वयद्वयभ्रष्टानामधोगतिश्रुते वैश्वानराद्युपासकानामर्चिरादिमार्गप्राप्तिरित्याह- अथ य एताविति। दन्दशूक सर्प। किंच ’अग्निर्ज्योतिराह-शुक्ल षण्मासा उत्तरायणम्‌। तत्र प्रयाता गच्छन्ति ब्रह्म ब्रह्मविदो जना’ इत्यविशेषेणोपसकानामर्चिरादिगतिमुक्त्वोपसंहारस्मृतेश्च तेषां तत्प्राप्तिरित्याह- स्मृतिरिति। शुक्ल गतिरार्चिरादिका, कृष्णा धूमादिका, जगतो विद्याकर्माधिकृतस्य, शाश्वते ्ध्राुवे संमते। तत्रैकया शुक्लया पुनरावृत्तिवर्जं कार्यं गच्छतिच अन्यया स्वर्गे गत्वा पुनरायातीत्यर्थ। पुनरुक्तिदोषं दूषयति- यत्पुनरिति। तत्र तत्र

मार्गश्रुतिरन्वहं मार्गचिन्तनार्थं, प्रकरणेन मार्गध्यानस्य विद्याङ्‌गत्वावगमात्‌। तथाच वक्ष्यति सूत्रकार-’तच्छेषगत्यनुस्मृतियोगाच्च’ इति। येषां न श्रुतो मार्गस्ते मार्गध्यानं विनापि विद्यासामर्थ्यान्मार्गं लभन्त इति ज्ञापनार्था रिक्तिरित्यर्थ। तस्मात्सर्वोपासनासु प्रतीकभिन्नास्वर्चिरादिप्राप्तिरिनि सिद्धम्‌।।३१।।

३.३.१९.३२.

यावदधिकारम्‌। निर्गुणविद्यायां गतिर्व्यर्था मुक्तिफलत्वात्‌, सगुणविद्यासु सर्वत्रार्थवती ब्रह्मलोकफलत्वादिति व्यवस्था कृता, सा न युक्ता, तत्त्वज्ञानिनामपीतिहासादौ पुनर्जन्मदर्शनेन ज्ञानस्य मुक्तिफलत्वादित्याक्षेपात्संगति। ज्ञानिनां पुनर्जन्मदर्शनं संशयबीजं भष्ये दर्शितम्‌। पूर्वपक्षे ज्ञानान्मुक्तिश्रुतीनां ज्ञानस्तुतिमात्रत्वेन ज्ञानस्य मुक्तिफलत्वाभावे सति ब्रह्मलोकफलत्वाविशेषादर्चिरादिमार्गोपसंहार फलं, सिद्धान्ते तूक्तव्यवस्थासिद्धिरिति विवेक। श्रुतावपीति। मेधा तिर्थेर्मेषेतिमन्त्रे इन्द्रस्य मेषजन्मोपलभ्यते। वसिष्ठ उर्वशीपुत्रे जात इत्येवमर्थो बह्वृचार्थवाद इत्यर्थ। पाक्षिकमित्यापातत। अहेतुत्वमेवेति पूर्वपक्ष। ज्ञानस्य मुक्त्यहेतुत्वं नेति सिद्धान्तयति- ते चेति। लोकव्यवस्थासु स्वामित्वमधिकार, तत्प्रापकं प्रारब्धं यावदस्ति तावत्कालं जीवन्मुक्तत्वेनाधिकारिकारणामवस्थिति, प्रारब्धक्षये प्रतिबन्धकाभावाद्विदेहकैवल्यमित्यत्र मानमाह- अथेति। अथ प्रारब्धक्षयानन्तरम्‌। तत पश्चादूर्ध्वो विलक्षण केवल ब्रह्मस्वरूप सन्‌ उदेत्योद्रम्य देहं त्यक्त्वेति यावत्‌। एकल एव अद्वितीय, मध्ये उदासीनात्मकस्वरूपे तिष्ठतीत्यर्थ। ननु ज्ञानिनामपि जन्मान्तरं चेत्कथं मुक्तिरित्यत आह- सकृत्प्रवृत्तमिति। यदि ज्ञानिनां प्रारब्धातिरिक्तकर्माधीनां जन्मान्तरं स्यात्तदा ज्ञानान्मुक्त्यभाव स्यात्‌। नैतदस्ति। किंतु बहुजन्मफलाय सकृदुद्भूतं प्रारब्धं ते क्षपयन्ति, जन्मग्रहणेऽपि ज्ञानयोगबलान्न शोचन्ति प्रारब्धसमाप्तौ मुच्यन्त इत्यर्थ। ज्ञानिनां जन्मान्तरस्य पूर्वजन्महेतुप्रारब्धाधीनतायामलुप्तस्मृतित्वं हेतु। यो ह्यजातिस्मरत्वे सति कर्मान्तराधीनजन्मान्तरवान्‌, स लुप्तस्मृतिरिति व्याप्ते। ज्ञानिषुव्यापकाभावाद्विशिष्टव्याप्याभावसिद्धि। ननु तेषां जातिस्मरत्वादलुप्तस्मृतिमन्यथासिद्धिमित्यत आह- न चैत इति। तथाच तेषामजातिस्मरत्वरूपविशेषणे सति विशेष्याभावादेव विशिष्टाभावसिद्धिरित्यर्थ। पूर्वदेहेनामप्रत्यभिज्ञानहीना परतन्त्रा साभिमाना जातिस्मरा, आधिकारिकास्तु पूर्वनामान स्वतन्त्रा निरभिमाना इति वैषम्यम्‌। तेन जनकेन सह व्युद्य विवादं कृत्वेत्यर्थ। विदुष प्रारब्धातिरिक्तकर्माभावान्न बन्ध। निमित्ताभावे नैमित्तिकाभाव इति न्याद्यानुगृहीतानां ज्ञानान्मुक्तिश्रुतीनां न स्तुतिमात्रत्वमितिममर्थमुपपादयति- यदि ह्युपयुक्त इत्यादिना। श्रुतिस्मृत्युक्तार्थे युक्तिमाह- न चाविद्येति। विद्यया क्लेशदाहावधिश्रुतेरनुभवाच्च

ज्ञानस्यावरकाज्ञानाँशनिवर्तकस्य प्रारब्धविशेषस्थित्यनुकूलाज्ञानांशनिवर्तनसामर्थ्याभावसिद्धेर्भोगेनैव प्रारब्धक्षय इति भाव। ज्ञानिनामधिकारिकत्वं कथमित्याशङ्‌क्य ज्ञानात्प्राक्कृतोपासनादिवशादित्याह- ज्ञानान्तरेषु चेति। प्रतिसंचारो महाप्रलय, परस्य हिरण्यगर्भस्य, अधिकारान्ते साक्षात्कृतात्मानो मुच्यन्ते इत्यर्थ। ब्रह्मभावफलस्याऽपि भावित्वमाशङ्‌क्य तत्त्वमसीति श्रुतिबाधमाह- नहीति। तस्मान्निर्गुणविद्यायां मार्गानुपसंहार इति सिद्धम्‌।।३२।।

३.३.२०.३३.

अक्षरधियाम्‌। अत्राक्षरब्रह्मप्रमापका निषेधशब्दा विषया, तेषु यत्र यावन्त श्रुतास्तत्र तावतामशेषद्वैतनिषेधकत्वसंभवासंभवाभ्यां संशयमाह- तासामिति। यथा निर्गुणविद्यायां

मार्गस्थानपेक्षितत्वादनुपसंहारस्तथा श्रुतनिषेधानामुपलक्षतया सर्वद्वैतनिषेधसंभवाच्छाखान्तरीयनिषेधशब्दानामपेक्षितत्वादनुपसंहार इति दृष्टान्तेन पूर्वपक्षस्तत्र लाघवं फलम्‌। सिद्धान्ते तु दोषद्वयाभाव फलम्‌। तथाहि-यदि श्रुतशब्दैरश्रुतनिषेधा लक्ष्यन्ते तदा लक्षणादोष, यदि न लक्ष्यन्ते तदा सर्वद्वैतनिषेधासिद्धेर्निर्विशेषप्रमित्यभावदोष इति विवेक। अक्षरे धर्मिणा द्वैतनिषेधधियोऽक्षरधियस्तद्धेतव शब्दा इति यावत्‌, तासामवरोध उपसंहार इति सूत्रयोजना। शेषिब्रह्मणा सर्वशाखासु भावात्तत्प्रमिते समानत्वाच्छेषाणामुसंहार निषेधानामनात्मत्वादानन्त्याच्चानुपसंहार इत्यधिकारशङ्‌कायां तेषामनात्मवेऽपि निर्विशेषब्रह्मप्रमित्यर्थत्वादविद्यातज्जनिषेधत्वेन संग्रहसिद्धेश्च निरपेक्षास्थूलानगुणवाक्यस्थातया क्लृप्तनिषेधशब्दानामन्यत्रश्रुतिनिषेधवाक्यैकवाक्यतयोपसंहार इति चिन्ता युक्तेत्यर्थ।

अन्यत्रश्रुतशेषाणामन्यत्रस्थशेषिसंबन्धे दृष्टान्तं व्याचष्टे- यथेति। ’जमदग्नि पुष्टिकामश्चतूरात्रेणायजत’ इत्युपक्रम्य विहितो जमदग्निना कृतो जामदग्न्य, अहीनश्चतूरात्र क्रतुस्तस्मिन्पुरोडाशिन्य उपसदो भवन्तीति पुरोडाशसाध्या इष्टस्तैत्तिरीयके विहिता, तासामध्वर्युकर्तृकत्वात्सामवेदोत्पन्नमन्त्राणां तात्सु विनियोगादध्वर्युणैव प्रयोगो नोद्रात्रेत्यर्थ। वेर्देवगणस्य होत्रं अध्वरं च कर्माग्नेस्त्वत्त एवेत्यग्न्यामन्त्राणमन्त्रार्थ। उत्पत्तिविधिर्गुण फलापेक्षत्वादुत्पन्नस्य फले विनियोगविधिर्मुख्य सफलत्वात्‌। तथाच मन्त्रणामुद्रातृवेदेत्पन्नत्वादुद्रात्रा प्रयोग, विनियोगविधनाध्वर्युणा प्रयोग इति गुणमुख्ययोर्व्यतिक्रमे विरोध सति मुख्येन बलीयसा मन्त्रात्मकवेदस्याध्वर्युणा संप्रयोग उत्पत्तेर्विनियोगार्थत्वादिति जैमिनिसूत्रार्थ। यद्यपि शाबरभाष्ये वारवन्तीयादिसाम्नामुच्चै स्वरकसामवेदोत्पन्नत्वादाधानाङ्‌गत्वेनोच्चै स्वरप्रयोग ’य एवं विद्वान्वारवन्तीयं गायति यज्ञायज्ञीयं गायति वामदेव्यं गायति’ इत्याधाने तेषां विनियोगविधिना याजुषेण याजुषस्योपांशुस्वरस्य प्रयोग इति गुणमुख्योर्विरोधे सत्‌ुत्पत्तेर्विनियोगार्थत्वान्मुख्यविनियोगबलेन साम्नं यजुर्वेदस्वरसंयोग इति सूत्रं व्याख्यातं, यथापि न्यायसाम्यादौपसदमन्त्रा सूत्रविषयत्वेनोदाहृता इत्यविरोध।।३३।।

३.३.२१.३४.

इत्यदामननात्‌। मन्त्रद्वयेऽपि प्रतिपादनप्रकारभेदात्‌ ज्ञेयैक्यभानाच्च संशयमाह- किमत्रेति। ऋतपानवाक्ये ’अक्षरं ब्रह्म यत्परम्‌’ इति गुणा श्रुता, सुपर्णवाक्येऽनश्नत्वादयस्तेषां मिथोऽनुपसंहार इति पूर्वपक्षफलं, सिद्धान्ते तूपसंहारे ब्रह्मस्वरूपवाक्यार्थैक्यादुपसंहार इति विवेक। अस्तु वेद्यैक्या दक्षरधियामुपसंहार। इह तु वेद्यभेदान्नोपसंहार इति प्रत्युदाहरणेन पूर्वपक्ष। नन्वयं गुहाधिकरणे निरस्त इति चेत्‌, सत्यं, किंतु पिबत्पदस्य मुख्यार्थत्वाय स्वत कल्पनया च पानकृत्याश्रयौ बुद्धिजीवौ पिबन्तौ ग्राह्यौ, सुपर्णौ तु जीवेश्वराविद्यधिकाशङ्‌कायां मन्त्रद्वयेऽपि द्विवचनशब्दसामान्यादौत्पत्तिकद्वित्वविशिष्टतया तुल्यवस्तुद्वयप्रत्यभिज्ञानस्य बाधकाभावात्पर्करणाद्यनुग्रहाच्च जीवानुवादेनासंसारिब्रह्मणि मन्त्रद्वयतात्पर्यमिति प्रपञ्चार्थमिदं सूत्रमिति भाव।।३४।।

३.३.२२.३५.

अन्तरा भूतग्रामवत्स्वात्मन। घटादिकं चिद्विषयत्वेनापरोक्षं, ब्रह्म तु साक्षादविषयत्वेनापरोक्षमिति। प्रथमार्थे पञ्चमि। अत्र श्रुतावात्मधर्मोऽपरोक्षत्वं ब्रह्मणयुक्तं, ब्रह्मधर्म सर्वान्तरत्वमात्मन्युक्तं, तेन तयोरैक्यं दृढीकृतं मन्तव्यं, तन्मे व्याचक्ष्वेत्युषस्तप्रश्ने याज्ञवल्क्येन प३ाणादिप्रेरको दृष्ट्यादिसाक्षी प्रतिपादित। तथैव

’यदेव साक्षादपरोक्षाद्ब्रह्म य आत्मा सर्वान्तरस्तन्मे व्याचक्ष्व’ इति कहोलप्रश्नेऽशनायाद्यतीत प्रतिपादित। तत्र ब्राह्मणद्वयेऽपि प्रश्नादभ्यासात्सर्वान्तरत्वप्रत्यभिज्ञानाच्च संशये मन्त्रयोर्वेद्यैक्यादस्तु विद्यैक्यं, इह तु ब्राह्मण्योर्वेद्यैक्येऽपि अभ्यासाद्विद्याभेद, यजत्यभ्याप्राप्तयाजभेदवदिति प्रत्युदाहरणेन पूर्वपक्ष, तत्र मिथो धर्मानुपसंहार फलं, सिद्धान्ते तूपसंहार इति विवेक। द्वयो सर्वान्तरत्वानुपपत्त्या तावद्ब्रह्मणयोरेकवस्तुपरत्वं सिद्धम्‌। तथाच वेद्यैक्यान्निर्गुणविद्यैक्ये न विवाद।।३५।।

३.३.२२.३६.

ननु अन्यथा विद्यैक्याङ्‌गीकारे अभ्यासानुपपत्तिरिति चेदुच्यते-स एवाभ्यास कर्मभेदको यो निरर्थक, इह

तूषस्तब्राह्मणोक्तात्मन एवाशनायाद्यत्ययरूपविशेषकथनार्थत्वादभ्यासोऽन्यथासिद्धो न विद्याभेदक इति

समुदायार्थ।।३६।।

३.३.२३.३७.

व्यतिहार। जीवेशयोर्मिथो विशेषणविशेष्यभावो व्यतिहार, तस्य श्रुतत्वात्‌, उत्कृष्यदृष्टिर्निकृष्टे कृता फलवतीति न्यायाच्च संशये जीवे ईश्वरत्वमतिरेव कार्या उक्तन्यायात्‌, व्यतिहारश्रुतिस्तु तस्या एव दृढीकरणार्थत्वेनाभ्यासवदन्यथासिद्धेति दृष्टान्तेन पूर्वपक्ष। तत्र लाघवं फलं लिद्धान्ते तु श्रुत्यर्थवत्त्वमिति विवेक। एकेनैव त्वमहमस्मीत्युच्चारणेनैकत्वमते कृतत्वादहं त्वमसि इति वृथा स्यादित्यर्थ। उक्तदोषं स्मारयति- नन्विति। संदिग्धेऽर्थे न्याय सावकाश, इह तु श्रुतत्वादन्योन्यात्मत्वं, ध्येय, ब्रह्मणि मनोमयत्वादिवज्जीवात्मत्वस्य ध्यानार्थमारोपेऽपि निकर्षप्रसक्त्यभावादिति परिहरति- नैष दोष इति। ब्रह्मणि

निकर्षं हित्वा जीवतादात्म्यध्याने मदुक्तमेवागतमिति शङ्‌कते- नन्वेवमिति। मतेर्द्विरूपत्वं त्वदनुक्तमस्माभिरुच्यते ध्यानपरं वाक्यमिदमेकत्वं तु मानान्तराविरोधात्सिध्यतीति समाधत्ते- न वयमिति। अहंग्रहोपास्तिष्वयं व्यतिहार उपसंहर्तव्य इत्याह- तस्मादिति ।।३७।।

३.३.२४.३८.

सैव हि सत्यादय। स य कश्चिदधिकारी महद्व्यापकं यक्षं पूज्यं भौतिकेषु प्रथमजमेतत्सच्च त्यच्चेति सत्त्यं ब्रह्म हिरण्यगर्भाख्यं वेदोपास्ते तस्य लोकजन्य फलमित्यर्थ। सत्यमिति नाम त््रयक्षरं सतियमिति, तत्र प्रथमोत्तमे अक्षरे सत्यं, मध्यस्थमक्षरमनृतमुभयत सत्येन संपुटितत्वात्सत्त्यप्रायमेव ऊवतीति नामाक्षरोपासना सत्यविद्याङ्‌गत्वेनोक्ता। यत्तत्पूर्वप्रकृतं हृदयाख्यं तत्संप्रत्युक्तयक्षत्वादिगुणकं, सोऽसावादित्यमण्डलेऽक्षिणि च पुरुषस्तस्याहरित्यहमिति च नामद्वयज्ञानात्पापक्षय फलमित्यर्थ। अत्र पूर्वोत्तरवाक्ययो फलभेदश्रुते प्रकृताकर्षणाच्च संशयमाह- तत्रेति। पूर्वपक्षे गुणानां व्यवस्थयानुष्ठानं, सिद्धान्ते त्वनुष्ठानैक्यमिति फलम्‌। यथा जीवेशयोरन्येन्यात्मत्वश्रुतिभेदान्मतिद्वैरूप्यमुक्तं, तथात्र फलश्रुतिभेदाद्विद्याबेद इति दृष्टान्तेन पूर्वपक्षयति- द्वे इति। विशेष्यब्रह्ममात्राकर्षणमयुक्तं, तद्यत्तदिति सर्वनामभि पूर्वोक्तगुणविशिष्टं ब्रह्म आकृष्यादित्याक्षिस्थानादिगुणविधानात्‌, तथाच वाक्यादेव विद्यैक्यसिद्धिरित सिद्धान्तयति- एकैवेति। यथा दहरशाण्डिल्यविद्ययोर्ब्रह्मैक्यप्रत्यभिज्ञानमात्रं तथात्र नेत्याह- नैतदिति। कारणान्तरं प्रकरणभेदादिकम्‌। एवं विद्याभेदेऽप्येतदुपास्यैक्यज्ञानं स्यादत्र तूभयथासंभवे विद्यैक्यनानात्वसंशये सत्यमित्युपास्यरूपैक्यज्ञानाद्विद्यैक्यनिश्चय इत्यक्षरार्थ। असत्यपवादकारणे रूपैक्याद्विद्यैक्योत्सर्गसिद्धिर्नं च फलभेदादपवाद। अङ्‌गे फलश्रुते श्रुतिमात्रतया फलभेदासिद्धिरित्याह- यत्पुनरित्यादिना। किंच यत्र प्रधानविधावेवंकाम इति फलं श्रुतं, तत्र प्रधानफलेनैवाङ्‌गानां फलाकाङ्‌क्षानिवृत्तेरङ्‌गे फलश्रुते स्तुतिमात्रत्वं, इह तु प्रथमज सत्यं ब्रह्मेति वेदेति प्रधानविद्याविधिस्थत्वं लोकजयवफलस्याभ्युपेत्यास्माभिर्नामरूपाङ्‌गस्य फलश्रुते स्तुतित्वमुक्तम्‌। वस्तुतस्तु प्रधानविधावप्येवंकामपदाभावाद्रात्रिसत्रन्यायेन फले कल्पनीये सति प्रधाने तदङ्‌गे वा यत्किंचित्फलं श्रुतं तस्य सर्वस्यापि श्रुतत्वाविशेषाज्जातेष्टिफलन्यायेन समुच्चित्यैकप्रधानफलत्वभेदोऽसिद्ध इत्याह- अपिचेति। सूत्रं योजयति- तस्मादिति। एकदेशिव्याख्यामुद्राव्य दूषयति- केचिदित्यादिना। छान्दोग्ये कर्माङ्‌गोद्रीथे हिरण्यमयपुरुषदृष्टिरित्यत्र लिङ्‌गमाह- तत्रेति। पृथिव्यग्न्यात्मना दृष्टे ऋक्सामे गेष्णौ, तस्मादृक्सामगेष्णत्वात्‌, पुरुष उद्रीथ इत्येवं विद्वानुद्राता

कर्मफलसमृद्धिसमर्थ इति श्रुत्यर्थ। सत्यविद्या तु न कर्माङ्‌गश्रितेत्याह- नैवमिति। अङ्‌गविद्यात स्वतन्त्रहिरण्यगर्भविद्याया भेदान्न गुणोपसंहार इत्यर्थ।।३८।।

३.३.२५.३९.

कामादीतरत्र। सगुणनिर्गुणविद्ययो श्रुता सत्यकामादयो वशित्वादयस्य गुणा मिथ उपसंहर्तव्या न वेत्युपसंहारस्य फलभावाभावाभ्यां संदेहे सत्यविद्याया एकत्वाद्गुणसांकर्येऽप्यत्र विद्ययो सगुणनिर्गुणरूपभेदेन भेदान्निर्गुणविद्यायां गुणोपसंहारस्य फलाभावाच्चानुपसंहार इति बहिरेव प्राप्ते सिद्धान्तयति- तत्रेदमित्यादिना। एवं विद्याभेदे स्फुटे कथं गुणोपसंहार, तत्राह- गुणवतस्त्विति। भिन्नाविद्यास्थानामपि गुणानामायतनादिसाम्येन निर्गुणस्थले बिद्धिस्थानां स्तुत्यर्थमुपसंहारो युक्त, ज्ञानस्तुतिप्रकर्षस्याकाङ्‌िक्षतत्वात्‌, यत्र क्वचिद्दृष्टगुणै स्तुते कर्तुं योग्यत्वात्‌। यद्यपि सगुणस्थसत्यकामादिषु निर्गुणस्थगुणा अन्तर्भूता एव तथापि नोपसंहारोक्तेर्वैयर्थ्यं

निर्गुणस्तावकत्वेन श्रुतगुणानामन्यत्राप्यध्येयत्वमिति शङ्‌कनिरासेनान्तर्भावदार्ढ्यात्वादित्यनवद्यम्‌।।३९।।

३.३.२६.४०.

आदरालोप। अत्र यच्छब्दाग्निहोत्रशब्दाभ्यां संशयमाह- तत्रेदं विचार्यत इति। वैश्वानरोपासकेनातिथिभोजनात्प्राक्कार्यात्वेन विद्याङ्‌गप्राणाग्निहोत्रविचारात्पादसंगति। पूर्वपक्षे भोजनलोपेऽपि द्रव्यान्तरेण प्राणाग्निहोत्रानुष्ठानं, सिद्धान्ते तल्लेप इति भेद। ननु यद्भक्तमिति यच्छब्देन भोजनाक्षिप्तं भक्तमनूद्य यद्धोमीयमिति होमसंयोगविधिनादाक्षेपकभोजनलोपे तदाक्षिप्तभक्ताश्रितहोमलोप इति सिद्धान्ती शङ्‌कते-तद्यदिति। निर्गुणस्योपास्तिलोपेऽपि स्तुत्यर्थगुणस्थैर्यवद्भोजनलोपेऽपि प्राणाग्निहोत्रस्यादारेण

स्तुतिनिर्वाहार्थमलोप इति दृष्टान्तेन पूर्वपक्षसूत्रेण परिहरति- एवं प्राप्त इति। एवं तदिति स्वयं प्राणाग्निहोत्रमकृत्वातिथीनां तत्करणमित्यर्थ। उक्तं स्मारयित्वा परिहरति- नन्वित्यादिना। यथा कुण्डपायिमत्रगते मासाग्निहोत्रेऽग्निहोत्रशब्दाद्गौणान्नित्याग्निहोत्रवाचकान्नित्याग्निहोत्रधर्माणां पयोद्रव्यादीनां प्राप्तिस्तथेहापि प्राणाहुतिष्वग्निहोत्रशब्दवशात्पयोद्रव्यादीनामुत्सर्गत प्राप्तौ सत्यां भोजनार्थभक्तद्रव्यविधिनापवाद कृत, अतो भक्तविधेरपवादार्थत्वाद्भोजनलोपे भक्ताख्यगुणस्याङ्‌गस्य लोपेऽपि न मुख्यस्याग्निहोत्रस्य लोप, अपवादाभावे उत्सर्गप्राप्तपयआदिना तस्य निष्पत्तिसंभवादिति प्राप्तमित्यर्थ। ’गुणलोपे न मुख्यस्य’ इति जैमिनिसूत्रम्‌। आधाने सन्ति पवमानेष्टस्तत्राग्नये पवमानाय पुरोडाशमष्टाकपालं निर्वपेदिति निर्वाप श्रुतस्तदङ्‌गत्वेनाग्निहोत्रहवण्यां हवींषि निर्वपेदिति दर्शपूर्णामासाख्यप्रकृतौ विहिताग्निहोत्र हवण्यतिदेशेन प्राप्त आधानकाले चाग्निहोत्राभावात्तस्या गुणभूताया लोपेऽपि मुख्यस्य निर्वापस्य न लोप इत्यर्थ। आरब्धनित्यादिकर्मणोऽवश्यानुष्ठेयत्वाच्छुतद्रव्यालाभे प्रतिनिहितद्रव्येणापि कर्म कर्तव्यमिति प्रतिनिधिन्याय।।४०।।

३.३.२६.४१.

सिद्धान्तयति- उपस्थितेऽतस्तद्वचनादिति। तद्धोमीयमिति तच्छब्देन भोजनार्थसिद्धभक्तमाश्रित्य होमविधानादित्यर्थ। सिद्धवद्भक्तोपनिपात प्रकृतभक्तागमनं, तस्य तच्छब्देन परामर्शेनेत्यर्थ। आश्रित्य विहिताहुतीनामाश्रयलोपे लोप एव न द्रव्यान्तराक्षेपकत्वं, यथा क्रतुप्रयुक्तात्प्रणयनिश्रितस्य गोदोहनस्य क्रतुलोपे लोपे न त्वाश्रयान्तरप्रयोजकत्वं तथेति फलितमाह- ता इति यदुक्तमग्निहोत्रशब्दाद्द्रव्यान्तरप्राप्तिरिति, तत्राह- न चात्रेति। तद्वद्भावो नित्याग्निहोत्रसादृश्यमर्थवादस्थशब्दस्य स्तुतित्वेनोपपत्तेरित्यर्थ। धर्मप्रापकत्वे दोमाह- तद्धर्मप्राप्तौ चेति। अव एवेति तद्धर्मप्राप्त्यभावादेवेत्यर्थ। प्राप्तौ संपादनं वृथा स्यादिति भाव। मुख्याग्निहोत्राङ्‌गानि संपाद्यन्ते चेत्कथं तदनङ्‌गं वेदिरत्र संपाद्यते तत्राह- वेदिश्रुतिश्चेति। मुख्याग्निहोत्रस्याग्न्युद्धरणवत्सायंप्रात कालद्वयस्यापि न प्राप्तिरिति- भोजनेनेति। उपस्थानपरिस्तरणादयोऽप्यग्न्यभावान्न प्राप्नुवन्तीत्याह- एवमिति। यस्मात्तद्धर्मप्राप्त्यभावस्तस्माद्भोजनद्रव्यणैव होम इत्युसंहार। प्राणस्य स्वाहा इत्यादयो मन्त्रा। ननु स्वामिभोजनस्योत्तरकालत्वं श्रुत्यादिविहितं कथं पूर्वोऽतिधिभ्योऽश्रीयादितिवचने बाध्यते तत्राह- न ह्यस्तीति। उपासकान्यस्वामिविषयमुत्तरकालत्वविधानमित्यर्थ। न त्विति प्राथम्यमात्रेणेत्यर्थ। प्राणोपासकस्य प्राप्ते भोजने प्राथम्यार्थतयादरस्यान्यथासिद्धौ

फलितमाह- तस्मादिति ।।४१।।

३.३.२७.४२.

तन्निर्धारणा। उभयथा दृष्टान्तदर्शनात्संशयमाह- किं तानीति। यथाऽनाराभ्याधीतपर्णमयीत्वं जुहूद्वारा क्रत्वङ्‌गतया कर्मसु नित्यं प्रयुज्यते, तथाङ्‌गाश्रितेपासनान्युद्रीथादिद्वाराऽङ्‌गतया नित्यानि, उत क्रत्वङ्‌गाप्प्रणयनश्रयो गोदोहनसंयोग पशुफलार्थत्वादनित्यत्वेन यथा प्रयुज्यते यथा वा पश्वङ्‌गयूपाश्रयं बैल्वत्वमन्नाद्यफलत्वादनित्यं तथा कर्मसमृद्यादिफलकत्वादुपासनान्यनङ्‌गत्वेनानित्यानीति संशयार्थ। पूर्वपक्षे उपासनानां प्रयोगनित्यत्वं, सिद्धान्ते त्वनित्यत्वमिति फलभेद। अनित्यभोजनाश्रयप्राणाग्निहोत्रस्यानित्यत्ववन्नित्यकर्माङ्‌गोपास्तीनां नित्यत्वमिति प्रत्युदाहरणदृष्टान्तेन पूर्वपक्षमाह- किं तावदिति। उपासनानि कर्माङ्‌गानि, उफलत्वे सति कर्माङ्‌गाश्रितत्वात्पर्णमयीत्वादिवत्‌। तथा चाङ्‌गतया प्रयोगविधिना नित्येन प्रयुज्यन्त इति प्राप्ते सिद्धान्तसूत्रं व्याचष्टे- यानीत्यादिना। उद्रीथादय कर्मणां

<br />
<b>Fatal error</b>:  Maximum execution time of 30 seconds exceeded in <b>/home/pramir/public_html/innovatrix.co.in/unicode/Encoder/utf-functions.php5</b> on line <b>124</b><br />
