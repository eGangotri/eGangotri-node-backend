1.1.1
हरिः ओम् - ओमित्येतदक्षरमुद्गीथमुपासीत ;
ओमिति ह्युद्गायति । तस्योपव्याख्यानम् ।। 1 ।।
सुबोधिनी
गोपालानन्दस्वामिविरचिता
मङ्गलाचरणम्
"	ओं नमः सर्वभूतानामादिमध्यान्तभूमये ।"
"	अव्यक्तव्यक्तरूपाय विष्णवे परमात्मने ।। 1 ।।"
"	दृश्यते योऽन्तरादित्ये पुरुषोऽयं हिरण्मयः ।"
"	पुण्डरीकं यथाऽस्याक्षि नमस्तस्मै विपाप्मने ।। 2 ।।"
"	इयमुपनिषदष्टाध्यायी । यद्यपि इहादिमो भागः कर्माङ्गभूतोद्गीथादिकम- वलम्बते, अथापि"
तदुपासनपरतयाविद्यात्वाविशेषात् तस्याप्युपनिषदि गणना । विद्यारूपत्वेऽपि कर्माङ्गविषयत्वात्
पूर्वकाण्डेन सहैव तस्य परिगणना समुचिता, नोत्तरेण ब्रह्मकाण्डेनेति चेत् ; किमनौचित्यमुत्तरकाण्डेन
परिगणनायाम् । विद्यात्वाविशेषादौचित्यमिति तूक्तमेव । किं वा कर्माङ्गविषयतामात्रमस्य
पूर्वकाण्डेन सह परिगणनायां विनिगमकम् , न ह्युद्गीथस्येवोद्गीथोपासनस्य कर्मण्यङ्गता,
यदङ्गनिरूपणभागस्याङ्गिनिरूपणभागेन सह प्रकरणैक्यं स्यात् । श्रूयते ह्यस्य कर्मणः पृथक्
फलम् - यदेव विद्यया करोति श्रद्धयोपनिषदा तदेव वीर्यवत्तरं भवति (छां.उ. 1-1-10) इति
। श्रूयते च कर्मस्वरूपनिष्पत्ते उद्गीथाद्युपासननिरपेक्षता - तेनोभौ कुरुतो यश्चैतदेवं
वेद यश्च न वेद (छां.उ. 1-1-10) इति
। अथाप्यानुरूप्यमस्य कर्मप्रकरण एव, फलतः कर्मभिरेव सारूप्यादिति चेत् । किं तेन ।
विषयतः फलतो विभेदेऽप्यस्य ब्रह्मविद्यातः विद्येति स्वरूपे सारूप्यमस्तीति ब्रह्मविद्याप्रकरणे
समावेशः समुचित इत्युक्तमेव । किं वा न सन्ति
उपनिषदन्तरेऽर्वाचीनफलकान्युपासनानि । कर्माङ्गविषयाण्यपि तानि ब्रह्मदृष्टि- रूपाण्यपि
विधीयन्त इति चौचित्यमिह । प्रायो विषयः परस्य ब्रह्मणोऽभिधानमिति च । ओमित्येतदक्षरमुद्गीथमुपासीतेति
हि श्रूयते । प्रणवो हि परस्य ब्रह्मणोऽभिधा । ननु स्यादेवं 1अस्यार्थस्तु2 नेह लक्ष्यते
कश्चित् । मैवम् । पदमाधाप्यते ह्यनेन- विद्यायाम् । सहजतया सुकरेण बाह्येन्द्रियवृत्तिरूपेण
कर्मणाऽभ्युदयं विन्दन् न प्रवर्तेत मनोवृत्तिविशेषरूपतया  दुष्करायां विद्यायाम् ।
ब्रह्मविद्यायां तु सुतराम् । अधि- कमभ्युदयमुद्गीथविद्यायां चेत् विजानीयात्, कर्मनिष्ठोपि
सान्निध्यात्प्रयतेत तत्र । अधि- गतविद्यारुचिस्ततोऽपि प्रकृष्टायां विद्यायामिति पर्वक्रमेण
समारोहणं हि सुकरम् । अपरं चैतत् -कर्मसमृद्ध्यर्थस्यास्य अनभिसंहितफलकर्मद्वारा भवत्युपयोगो
ब्रह्मविद्यायामिति ।
"	अक्षरमुपासीत, किं तदक्षरं ओमित्येतत् । एतेन अक्षरशब्दस्य अवयवार्थमाश्रित्य परमात्मपरताश्रयणं"
व्युदस्तम् । इत्येतदिति निर्देशो हि शब्दस्वरूपपरतां ज्ञापयति । यद्यपि इति परतामात्रेण
तत्सिद्धिः ; अथापि ओमित्यात्मानं युञ्जीत  (महा.ना. 63) इत्यादाविव अक्षरं ओमित्युपासीतेत्यन्वयः
प्रसजेदिति तद्व्यावृत्तये एतदिति । समभिव्याहारविशेषस्वाभाव्यादयमेतच्छब्दः श्रुतौ
सन्निहितमेव उपस्थापयेत् , नतु यथाकथञ्चित् बुद्धौ । उपास्यं विशिनष्टि - उद्गीथमिति
। कथं प्रणवस्य उद्गीथत्वम् ? तत्र निमित्तं श्रुतिरेवाह - ओमिति ह्युद्गयतीति । उद्गाता
ओमित्यारभ्य हि उद्गायति । उद्गीथावयवत्वादुद्गीय इत्युक्तमिति यावत् । तस्योपव्याख्यानम्
- उपास्यतया विहितस्य प्रणवस्य उपव्याख्यानम् - सन्निहितविवेचनम् , अपेक्षितविवेचनं
क्रियत इति यावत् । उपासने प्रस्तुते कथमुपासनं कस्मै फलायेति गुणविशेषफलविशेषाकाङ्क्षा हि भवेदेव ।। 1 ।।
1.1.2
एषां भूतानां पृथिवी रसः, पृथिव्या आपो रसः, अपामोषधयो रसः,
ओषधीनां पुरुषो रसः । पुरुषस्य वाक््रसः, वाच ऋक््रसः, ऋचः
साम रसः, साम्न उद्गीथो रसः ।। 2 ।।
"	सु. -  तत्रादौ उद्गीथे रसतमत्वं गुणं विधातुं रसानुत्तरोत्तरं गरीयसोनिर्दिशति - एषामिति"
। एषां - दृश्यमानानां भूतानां - तरुगुल्मपशुपक्षिप्रभृतीनां स्थावरजङ्गमानां पृथिवी
रसः - सा ह्येषां प्रकृतिः प्रतिष्ठानिलयनं च । पृथिव्या आपो रसः, आपो हि पृथिव्यास्तथा
। अपामोषधयो हि रसः, ता हि तत्परिणतिविशेषः । ओषधीनां पुरुषो रसः - पुरुषः - शिरःपाण्यादिलक्षणपिण्डविशेषः,
स ह्योषधीनां परिणतिविशेषः । पुरुषस्य वाग्रसः, विना वायं पुरुषो हि शुष्यत्यविन्ड़्जीविकाम्
, तदुच्यते पुरुषस्य वाग्रस इति । वाचः ऋग्रसः - विद्यमानापि वाक् विहीना ऋचा नीरसेति
न मान्यते लोकैरत उच्यते  वाचः ऋग्रस इति । ऋचः साम रसः, रस्यते हि साम्ना गीतिप्रधानेन
ऋक्   ।  साम्नः उद्गीथः, योऽयं प्रस्तुत ओमित्युद्गीथः स प्रणवः साम्नोऽपि रसः,
सामापि विना प्रणवेन न फलाय कल्पते, अफलं हि नीरसम् ।। 2 ।।
1.1.3
स एष रसानाँ रसतमः परमः परार्ध्योऽष्टमो यदुद्गीथः ।। 3 ।।
"	सु. - सः - प्रथममन्त्रे उपास्यतया प्रस्तुतः एषः - अव्यवहितमन्त्रे साम्नः रसतया प्रोक्तः,"
अष्टमोऽयम् ; इदं शब्देन रसः परामृश्यते । पृथिव्यादिरसापेक्षया अष्टमरसत्वेन रूपितः,
उद्गीथः - प्रणवलक्षणः, रसानां रसतमः -  पृथिव्यादीनां रसानां - मध्ये अतिशयितो रसः
। यदितो नान्यो रसतमः - तत्परमश्चायम् । रसतमत्वेनोपास्य इत्त्यत्र तात्पर्यम् । परार्ध्यः
- यस्मादयं रसतमनत्वेनोपास्यः, अतएव परस्य ब्रह्मणः अर्धं स्थानमर्हतीति परार्ध्य उच्यते । इत्थं च
परार्ध्य इति महिमानुवर्णनम् ।। 3 ।।
1.1.4
कतमा कतमर्क् कतमत्कतमत् साम, ।
कतमः कतम उद्गीथ इति विमृष्टं भवति ।। 4 ।।
"	सु. - अथ पुणान्तरविधानाय ऋगादीन् विमृशति - कतमेति । कतमा कतमा इत्यादरार्थे वीप्सा"
। प्रस्तुता ऋक् का, ऋग्जातीया हि बह्क्यः, एवं प्रस्तुतं साम उद्गीथश्च कः इत्यन्यतमावधारणार्था
जिज्ञासा इह विवक्षिता, डतमच् स्वारस्यात् । विमृष्टं भवति -  विमृष्टं विमर्शः, भावे
कतः, प्रस्तुतस्यवविशेषप्रतिपत्तये जिज्ञासा विमर्शः ।। 4 ।।
1.1.5
वागेवर्क प्राणः साम, ओमित्येतदक्षरमुद्गीथः ।
तद्वा एतन्मिथुनम् , यद्वाक् च प्राणश्च, ऋक् च साम च ।। 5 ।।
"	सु. - एवं विमर्शे कामाप्तिरूपं विशेषं श्रावयन्नाह - वागेवेति । यद्यपि ऋग्जातीया"
बह्यः, परं तासु या काऽपि ऋक् वागेव ऋचां वाक्साध्यत्वात् साध्ये साधनाध्यासः । प्राणः
साम इत्यत्राप्येवमेव । ओमित्येतदक्षरमुद्गीथः ।
उक्तादनधिकमपीदं गुणान्तरप्रापकेऽस्मिन्वाक्यान्तरेऽपेक्षितमेव । तद्वा एतन्मिथुनं
यद्वाक्च प्राणश्च ऋक्च साम च । वाग्रूपा ऋक् प्राणरूपः साम इत्येतदुभयमेकं मिथुनमित्यर्थः
। वाक्प्राणस्चेत्येकं मिथुनं ऋक्साम चेत्यपरं मिथुनमिति न भ्रमितव्यम् , वागेव ऋक्
प्राणः सामेति साध्यस्य साधनात्मता ह्यध्यस्ता ।। 5 ।।
1.1.6
तदेतन्मिथुनमोमित्येतस्मिन्नक्षरे सँसृज्यते, यदा वै मिथुनौ
समागच्छतः, आपयतो वै तावन्योन्यस्य कामम् ।। 6 ।।
"	सु. - ननु किमायातं मिथुनभावनायां तदुच्यते । तदेतन्मिथुनं - वाक्प्राणरूपं ऋक्सामात्मकं"
मिथुनं संसृज्यते । क्वसंसृज्यते ? विभक्ते एव ऋक्सामनी वाक्प्राणौ वा ?  तदुच्यते -
ओमित्यस्मिन्नक्षरे इति ।
प्रणवस्य वाक्साध्यतया प्राणसाध्यतया च तस्मिन्नंशे वाक् प्राणाख्यमिथुनस्य संसर्गो भवतीति भावः ।
"	परे तु ऋगारूढसामभक्तिरूपत्वेनोद्गीथस्य उद्गीथावयवे प्रणवे"
ऋक्सामात्मकमिथुनस्य संसार्गोऽस्तीति
तदभिन्नतया भाव्यमानस्य वाक्प्राणात्मक- मिथुनस्यापि तत्र संसर्गो बोध्य इत्याहुः ।
"	स्यादस्य मिथुनस्य क्वचित्संसृष्टिः, किं तेन प्रकृते इत्यत्राह - यदा वै मिथुनौ समागच्छतः,"
आपयतो वै तावन्योन्यस्य कामम् । लोके स्त्रीपुंसौ ग्राम्यधर्माय मिथः सङ्गच्छतस्तदाऽन्योन्यस्य
कामं प्रापयतः, प्रसिद्धमेतत् । अनेन दृष्टान्तनिरूपणेन दार्ष्टान्तिके कामप्रापकत्वं
ज्ञापितं भवति । अयं भावः - लोके मिथुनं मिथः संसृष्टम् अन्योन्यस्य काममिव वाक्प्राणात्मकं
मिथुनमोमित्यक्षरे संसृष्टं सत् ये वाग्रूपाया ऋचः कामा ये च प्राणरूपस्य साम्नः कामाः
तान् सर्वान्कामान्सम्पादयतीति । एतेन ऋक् सम्बद्धकर्मनिष्पाद्यसकलफलसाधनत्वं
सामसम्बद्धकर्मनिष्पाद्यसकलसाधनत्वं
च प्रणवेऽस्तीति कामाप्तिसाधनत्वरूपगुण- विशेषान्तरमनेन निरूपितं भवति ।। 6 ।।
1.1.7
आपयिता  ह  वै  कामानां  भवति य एतदेवं विद्वानक्षरमुद्गीथमुपास्ते ।। 7 ।।
"	सु. - उक्तगुणविशिष्टतयोद्गीथोपासनस्य फलमाह - आपयितेति । यो विद्वानेतदक्षरमुद्गीथं"
एवं कामाप्तिगुणवत्तयोपास्ते स यजमानस्य कामानां प्रापयिता ह्येव भवति । वैशब्दोऽवधारणे
। हेतिप्रसिद्धौ । प्रसिद्धिश्च तं यथा यथोपासते तदेव भवतीति (शत.ब्रा. 10-6-2-20)
श्रुतिसिद्धा ।। 7 ।।
1.1.8
तद्वा एतदनुज्ञाक्षरं यद्धि किञ्चानुजानात्योमित्येव तदा हैषो एव
समृद्धिर्यदनुज्ञा समर्द्धयिता ह वै कामानां भवति य एतदेवं
विद्वानक्षरमुद्गीथमुपास्ते ।। 8 ।।
"	सु. - अथैतस्मिन्गुणान्तरं तद्विशिष्टतयोपासनस्य फलविशेषं चाह - तद्वा एतदिति । तदेतत्"
- यदुपास्यतया प्रस्तुतमोमित्येतत्, अनुज्ञाक्षरम् । कथमेतत् ? धनमन्यद्वा यत्किञ्च
परेण प्रार्थितः स्वामी तदनुजानन् ओमित्येव ह्याह तदा । तदनुज्ञापरत्वादनुज्ञाक्षरत्वमस्य
सुप्रसिद्धमिति भावः । अनुज्ञाक्षरत्वेन सिद्धं गुणमाह - एषो एव समृद्धिरिति । एषा उ
इति पदच्छेदः । उ शब्दः प्रसिद्धौ । अनुज्ञेति यत् एषैव समृद्धिः । न ह्यसमुद्धः पुरुषो
वसनमशनमन्यद्वा परेण प्रार्थितोऽनुजानाति । साध्ये साधनारोपः । यो विद्वान् एतदक्षरमुद्गीथं
एवं समृद्धिगुणविशिष्टतया उपास्ते  स यजमानस्य कामानां समर्धयिता  समृद्धिसम्पादको भवति ।
यद्यपि तत्तद्गुणविधानावसरे तत्तद्गुणविशिष्टतयोपासनस्य फलं पृथक्पृथक् श्रूयते,
नैतावतोपासनभेदविवक्षा, उपासीतेत्यादावेकत्रैवविधिश्रवणात्, वाक्यभेदकल्पनाया अन्याय्यत्वात् ।
अनेकगुणविशिष्टैकोपासनेन एकेनाप्युपास्यतावच्छेदकगुण- वैविध्यानुगुणफलवैविध्यस्य सम्भवात् ।। 8 ।।
1.1.9
तेनेयं त्रयी विद्या वर्तते, ओमित्याश्रावयति ओमिति शँसति
ओमित्युद्गायति एतस्यैवाक्षरस्यापचित्यै महिम्ना रसेन ।। 9 ।।
"	सु. - अथ स्तूयते प्रणवः प्ररोचनाय तदुपासने । इयं त्रयी विद्या -  ऋग्यजुःसामरूपा,"
तेन -  प्रस्तुतेन प्रणवेन, वर्तते -  स्थितिमाप्नोति ; तदुपलक्षितैव सती तत्र तत्राध्ययनमुखेन
वर्तत इति यावत् । स्मर्यते च -
"	ब्रह्मणः प्रणवं कुर्यादादावन्ते च सर्वदा ।"
"	स्रवत्यानों कृतं पूर्वं पुरस्ताच्च विशीर्यति ।। (मनु.स्मृ. 2-74)"
इति । वैदिकं कर्माप्यनेनैव वर्तत इत्याह ओमित्याश्रावयति ओमिति शंसति ओमित्युद्गायति
।  यदा श्रवणादिसोमयागे तदोङ्कारपूर्वकमेव प्रवर्तते । परे तु - त्रयीविद्येत्यनेन वैदिकं
कर्म लक्ष्यते, प्रणवेनैव वैदिकं कर्म वर्तत इत्यर्थः ; तदिदमुपपाद्यते ओमित्याश्रवयतीत्यादिनेत्याहुः
। आश्रवणादीनाम् ओङ्कार- पूर्वकत्वनियमे निमित्तमाह - एतस्यैवाक्षरस्यापचित्यै महिम्ना
रसेनेति ।  प्रणवस्य ह्ययं महिमा त्रय्या रस इति । स्मर्यते च तथा -
"	अकारं चाप्युकारं च मकारं च प्रजापतिः ।"
"	वेदत्रयान्निरबृहत् भूर्भूवःस्वरितीति च ।। (म.स्मृ. 2-76)"
इति तेन महिम्ना हेतुना एतस्यैवाक्षरस्य आपचित्यै - पूजार्थं ओमित्याश्रावयति ओमिति
शंसति ओमित्युद्गायति ।। 9 ।।
1.1.10
तेनोभौ कुरुतो यश्चैतदेवं वेद, यश्च न वेद ; नाना
तु विद्या चाविद्या च ; यदेव विद्यया करोति श्रद्धयोपनिषदा,
तदेव वीर्यवत्तरं भवति ।।
इति खल्वेतस्यैवाक्षरस्योपव्याख्यानं भवति ।। 10 ।।
।। इति प्रथमाध्याये प्रथमः खण्डः ।।
"	सु. - ननु ईदृशमहिमशालिनोऽस्याक्षरस्योपासनं कर्तव्यम् इत्यनेन प्राप्तम् । उपासनं"
च विदुष एव घटेत, अन्यत्रचाविदुषामपि आर्त्विज्यं कर्मनिष्पत्तिश्च श्रूयते । यद्येवं
किमनेन कर्माङ्गभूतोद्गीथोपासनेन इत्याशङ्क्य परिहरति - तेनेति । यद्यपि यश्च एतद् -
अक्षरम् एवं वेद यश्च न वेद तौ उभौ, तेन -  ओमित्युद्गीथेन कुरुतः -  कर्म । तथापि
न आनर्थक्यमेकस्यापि । कुतः ? उच्यते । नाना तु विद्या चाविद्या च । तु  शब्दः
शङ्काव्यावृत्तौ । विद्याऽविद्या च नाना -  मिथो विभिन्नफलके । नहि विद्याविशिष्टेन
सिद्ध्यन्नर्थो विद्याविहीनेन कदाऽपि लभ्येत । कर्माङ्गभूतोद्गीथस्वरूपे ऐक्यं ह्यप्रयोजकं
फलैक्ये । कथमेतत् ? उच्यते । विद्यया -  विज्ञानेन उक्तगुणविशेषविज्ञानेन, श्रद्धया
- आस्तिक्यबुद्ध्या, उपनिषदा -  उपासनेन चोपलक्षितः सन् यदेव करोति तदेव कर्म वीर्यवत्तरं
भवति । न तु केवलमुद्गीथस्य कर्माह्गत्वविज्ञानमात्रतः क्रियमाणं कर्म । तत्तु वीर्यवत्
। सिद्धमेतेन अङ्गगतातिशयेन फलस्यातिशयवत्त्वम् । अतिशयश्च प्रबलतरकर्मान्तराप्रतिबद्धफलत्वरूपः,
तदिदमन्यत्र सुस्पष्टम्  तदेवमाशङ्कां परिहृत्य उपसंहरति प्रकृतम् - इति खल्वेतस्यैवाक्षरस्योपव्याख्यानं भवति ।।
।। इति प्रथमखण्डभाष्यम् ।।
1.2.1
देवासुरा ह वै यत्र संयेतिरे उभये प्राजापत्याः । तद्ध देवा
उद्गीथमाजहुः, अनेनैनान् अभिभविष्यामः इति ।। 1 ।।
"	सु. - अथ अस्यैव उद्गीथस्योपासनान्तराणि विधीयन्ते । तत्र अध्यात्मं मुख्यप्राणदृष्ट्या"
उपासनं शत्रुपराजयफलकमादौ विधास्यन् आख्यायिकामुखेन ये घ्राणादयोऽवराः प्राणा 1आत्मनि1
तद्दृष्ट्युल्लङ्घने निमित्तं च व्यञ्जयन् विधित्सितस्योपासनस्य उलाधायकतां ग्राहयति
- देवासुरा इत्यादिना । आख्यायिका हि सुखप्रतिपत्तये भवति । देवाश्चासुराश्च प्रजापतेरपत्यतया
प्रसिद्धाः पुरा यत्र - यस्मिन्समये यस्मिन्नर्थे वा संयेतिरे -
अयुद्ध्यन्त । तत् - तदा तस्मिन्नर्थे वा देवा उद्गीथमाजहुः - प्रणवलक्षणमुद्गीथं स्वीकृतवन्तः
। किमवधार्यः ? अनेनैव -  उद्गीथेन उपासितेन एतान् -  असुरान् अभिभविष्याम इति ।
"	1परे तु1 - शास्त्रोद््भासिता इन्द्रियवृत्तयो देवाः, तद्विपरीतास्तम आत्मिका इन्द्रियवृत्तय"
असुराः, ते मिथः संयेतिरे, सोऽयं सङ्ग्रामः सर्वप्राणिषु प्रतिदेहमनादिकालप्रवृत्त
इति व्याचक्षते । इयदत्र वक्तव्यम् । सङ््ग्रामस्त्वयं वास्तवः । घ्राणादिदृष्ट्या उद्गीथोपासनम्
अनुपदमनुवर्ण्यमानमिन्द्रियवृत्तिविशेष- रूपदेवेषु न तथा, न हि तत्र तत्सम्भवः । ननु
किं सम्भवासम्भवचर्यया, आख्यायिका हीयम् । मुख्यप्राणदृष्ट्योद्गीथस्योपास्यत्वज्ञापन
एव ह्यस्यास्तात्पर्यम् । तत्र न काचिदनुपपत्तिः । सत्यम् । तर्हि देवासुराणां प्रसिद्धानां
परित्यागे न किञ्चित् बीजम्, सङ्ग्रामोऽपि तेषां प्रथितः । नन्वस्ति बीजम्, ज्ञाप्यते
ह्यनेन धर्माधर्मविवेकः । तामसीभिरिन्द्रियवृत्तिभिः अधर्मः सात्विकीभिस्तु धर्म इति
। किं तेनाप्रकृतेन ज्ञापितेन । श्रुतेरियमाख्यायिकेत्यर्थविशेषज्ञापनमेव मण्डनमिति
चेत् । ध्वनितोऽपि तल्लाभात् रूढ्यर्थत्यागे न किञ्चित् निमित्तम् । किञ्च-असुराः पाप्मना
अविध्यन्नित्यत्र श्रूयमाणमंशतो अनुप्रविश्यासुरैः क्रियमाणं घ्राणादिदूषणं सत्त्वाभिभवद्वारैवेति
धर्माधर्मविवेकविज्ञानमनपायमस्मिन्पक्षेऽपि । किञ्च - ह वै  इति प्रसिद्धार्थको निर्देशः
संयेतिरे इति भूतकालनिर्देशश्च अस्मिन्पक्षे स्वरसः ।।
"	वस्तुतः किमहाक्षेपैः, नहि नस्तत्त्वविप्लवः ।"
"	आख्यायिकाया गाम्भीर्यमन्यस्मादपि गृह्यते ।। 1 ।।"
1.2.2
ते ह नासिक्यं प्राणमुद्गीथमुपासाञ्चक्रिरे ; तँ हासुराः
पाप्मना विविधुः ; तस्मात् ते नोभयं जिघ्रति सुरभि च
दुर्गन्धि च ; पाप्मना ह्येष विद्धः ।। 2 ।।
"	सु. - ते ह - देवाः तं - आहृतं उद्गीथं नासिक्यं - प्राणं घ्राणं उपासाञ्चक्रिरे -"
घ्राणोऽयमित्युपासितवन्तः ।
तदा तद्विदित्वा असुरा - तमुद्गीथं पाप्मना स्वांशेन अविध्यन् - असुराः अनुप्रविश्य
पाप्मना अदूषयन् । कस्तस्य तेन  दोषः ? उच्यते - तस्मादिति ।  यस्मादेष  पाप्मना विद्धः,
तस्मात् तेन घ्राणेन पुरुषः सुरभिमसुरभिं च गृह्णाति । न केवलं सुरभिं किन्त्वसुरभिं
च गृह्णाति, पाप्मना तमःप्राचुर्यरूपेण आसुरांशेन विद्धत्वादिति यावत् । एवमुत्तरत्रापि ।। 2 ।।
1.2.3
अथ ह वाचमुद्गीथमुपासाञ्चक्रिरे, ताँ हासुराः पाप्मना विविधुः ;
तस्मात् तयोभयं वदति सत्यञ्चानृतञ्च ; पाप्मना ह्येषा विद्धा ।। 3 ।।
"	सु. - अथ -  देवाः घ्राणस्य दूषिततां ज्ञात्वा सपदि तं त्यक्त्वा वाचमुद्गीथमुपासाञ्चक्रिरे"
। वागियमदुष्टोत्कृष्टा चेति तद्भावनाम् उद्गीथे अकुर्वन् । उत्कृष्टदृष्टिर्हि उपासनं
न त्वपकृष्टदृष्टिः । अवशिष्टम् , अवशिष्टम् ।। 2-6 ।।
1.2.4
अथ ह चक्षुरुद्गीथमुपासाञ्चक्रिरे, तद्धासुराः पाप्मना विविधुः ।
तस्मात् तेनोभयं पश्यति दर्शनीयञ्चादर्शनीयञ्च ; पाप्मना ह्येतद् विद्धम् ।। 4 ।।
1.2.5
अथ ह श्रोत्रमुद्गीथमुपासाञ्चक्रिरे ; तद्धासुराः पाप्मना विविधुः ।
तस्मात्  तेनोभयँ   शृणोति  श्रवणीयञ्चाश्रवणीयञ्च ;
पाप्मना ह्येतद् विद्धम् ।। 5 ।।
1.2.6
अथ ह मन उद्गीथमुपासाञ्चक्रिरे ; तद्धासुराः पाप्मना
विविधुः ; तस्मात् तेनोभयँ  सङ्कल्पयते
सङ्क्ल्पनीयञ्चासङ्कल्पनीयञ्च ;  पाप्मना ह्येतद् विद्धम् ।। 6 ।।
1.2.7
अथ ह, य एवायं मुख्यः प्राणः, तमुद्गीथमुपासाञ्चक्रिरे ;
तँ हासुरा ऋत्वा विदध्वँसुः, यथाऽश्मानमाखणमृत्वा विध्वँसेत, एवम् ।। 7 ।।
"	सु. - अथ ह - वागादीन्दूषितानवधार्यान्ततो य एवायं मुख्यः प्राणस्तमुद्गीथमुपासाञ्चक्रिरे"
। तं दूषयितुमसुरा ऋत्वा - प्राप्य स्वयं विदध्वंसुः -  अकिञ्चित्करस्ववृत्तयः स्वयं
व्यनश्यन् । तत्र दृष्टान्तः - यथेति । आखन्यते अनेन इत्याखनं कुद्दालकादि यत्किञ्चित्
। छान्दसं णत्वं सामान्ये नपुंसकम् । यथा अस्यमानं प्राप्य विध्वंसेत । अजानता स्थलविवेकमुत्क्षिप्य
प्रक्षिप्तं कुद्दालकादि शिलावलं प्राप्य स्वयं यथाऽवशीर्येत तथेति भावः । एवं मुख्यामुख्ययोः
प्राणयोः शुद्ध्यशुद्धिनिरूपणेन  विशुद्धमुख्यप्राणदृष्टिरेव  उद्गीथे  विधेयेति सहेतुकमुक्तं भवति ।। 7 ।।
1.2.8
यथाऽश्मानमाखणमृत्वा विध्वँसते, एवं हैव स विध्वँसते,
य एवंविदि पापं कामयते, यश्चैनमभिदासति ; स एषोऽश्माखणः ।। 8 ।।
"	सु. - अथास्योपासनस्य फलमाह - एवमिति । यथा अश्मानं प्राप्य आखणं विनश्यति, एवमेव स"
विनश्यति । य एवंविदि -  उद्गीथं मुख्यप्राणतया भावयितरि उपासकविशेषे । पापं कामयते
- अनिष्टमनुचितं यत्किञ्चिदाकाङ्क्षते । यश्चैनम् -  उपासकम् अभिदासति - हिनस्ति, भर्त्सनताडनादिभिः
पीडयति । तस्मात् स एषोऽश्माखणः । सः - उपासकः अश्मा अश्मवत् अविभेद्यः । एष त्वनिष्टकृत्
आखणः, आखणवत् विशीर्यमाणमुख इति यावत् ।। 8 ।।
1.2.9
नैवैतेन सुरभि न दुर्गन्धि विजानाति ; अपहतपाप्मा ह्येषः ;
तेन यदश्नाति यत्पिबति तेनेतरान् प्राणानवति ;
एतमु एवान्ततोऽवित्त्वोत्क्रामति ; व्याददात्येवान्तत इति ।। 9 ।।
"	सु. - इतरेभ्योऽस्य मुख्यप्राणस्य श्रैष्ठ्यं सनिमित्तमनुवर्णयति - नैवैतेनेति ।"
यस्मादेष मुख्यः प्राण आसुखृत्तिभिरनुपहतः तस्मात् नैवैतेन मुख्येन प्राणेन घ्राणेनेव
सुरभिमसुरभिं वा लोकः विजानाति । नैवैतेन सत्यमनृतं च वदतीत्याद्युपलक्षणम् । तेन ह्येष
अपहतपाप्मा -  विशुद्धः । अयमपरो विशेषो मुख्यप्राणस्य, यदयमनुदिनं अश्नाति यत्पिबति
तेनाशितेन पीतेन अवरान् प्राणान् घ्राणादीन् अवति -  रक्षति । तदस्य न घ्राणादेरिव स्वोदरभरणे प्रवृत्तिः ;
किन्तु परार्थैवेति । अन्ततः - अन्तसमये स्वस्यान्नपानादिप्रदानेन रक्षकमेतमेव मुख्यप्राणम्
अवित्त्वा - अलब्ध्वा अशिशिषापिपासाव्याकुलोऽयमुत्क्रामति शरीरात् घ्राणादिरितरः प्राणः
। अत एव व्याकुलतया अन्ततः -  मरणसमये व्याददाति -  व्यात्तास्यो भवति । आस्यव्यादानं
हि अशिशिषापिपासाकार्यम् ।। 9 ।।
1.2.10
तँ हाङ्गिरा उद्गीथमुपासाञ्चक्रे, ;
एतमु एवाङ्गिरसं मन्यन्ते, अङ्गानां यद्रसः
।। 10 ।।
"	सु. - अथ मुख्यप्राणे उपास्यप्रकारे गुणान्तरविधानाय अग्रिमो ग्रन्थः प्रवर्तते । तत्र"
आङ्गिरसत्वं नाम गुणविशेषो विधीयते प्रथमेन । तं ह उद्गीथमङ्गिरा ऋषिः उक्तेन प्रकारेण
प्राणदृष्ट्योपासाञ्चक्रे, तमिममेव आङ््गिरस उद्गीथेऽध्यस्य- उपास्यमानं प्राणं आङ््गिरस
इत्याचक्षते । कथमुपास्यस्यायं निर्देशः इत्यत्राह अङ्गानामिति । यदयं मुख्यः प्राणोऽङ्गानां
रसः, धारकत्वात् । अङ्गरसे अस्मिन् आङ्गिरस इति निर्देश ईषद्विकृतोऽप्युपासकनामतोऽभिन्न
एव । देवानां परोक्षप्रियत्वाद्वा तथा निर्देशः ।। 10 ।।
1.2.11
तेन तँ ह बृहस्पतिरुद्गीथमुपासाञ्चक्रे ; एतमु एव
बृहस्पतिं मन्यन्ते, वाग्घि बृहती, तस्या एष पतिः ।। 11 ।।
1.2.12
तेन तं हायास्य उद्गीथमुपासाञ्चक्रे ;
एतमु एवायास्यं मन्यन्ते, आस्याद्यदयते ।। 12 ।।
1.2.13
तेन तँ ह बको दाल्भ्यो विदाञ्चकार ।
स ह नैमिषीयाणामुद्गाता बभूव ; स ह स्मैभ्यः कामानागायति ।। 13 ।।
"	सु. - दल्भ्यस्यापत्यं नाम्ना बकः तेन - अयास्यत्वादिगुणविशिष्ट- प्राणात्मना तं -"
उद्गीथं विदाञ्चकार - उपासितवान् । स ह नैमिषीयाणामुद्गाता बभूव । सः - ह्युद्गीथे पूर्वोक्तसकलगुणविशिष्टप्राणभावनाबलेन
एभ्यः - नैमिषीयेभ्यः यजमानेभ्यः, कामान् -  शत्रुपराजयादीन् आगायति - गानेन सम्पादितवानित्यर्थः ।। 13 ।।
1.2.14
आगाता ह वै कामानां भवति, य एतदेवं
विद्वानक्षरमुद्गीथमुपास्त इत्यध्यात्मम् ।। 14 ।।
।। इति द्वितीयः खण्डः ।।
"	सु. - अथ फलेन उपसंह्रियते । य एवं विद्वान् अन्योऽप्येतदक्षरमुद्गीथ- मेवमुपास्ते"
स यजमानस्य शत्रुपराजयप्रभृतीनां कामानाम् आगाता - गानेन सम्पादको भवति । इत्यध्यात्मम्
- शरीरे । शरीरस्थप्राणात्मना उद्गीथस्य उपासनमुक्तमिति शेषः ।। 14 ।।
।। इति द्वितीयखण्डभाष्यम् ।।
1.3.1
अथाधिदैवतम् - य एवासौ तपति तमुद्गीथमुपासीत ।
उद्यन्वा एष प्रजाभ्य उद्गायति ; उद्यँस्तमोभयमपहन्ति ;
अपहन्ता ह वै भयस्य तमसो भवति, य एवं वेद ।। 1 ।।
"	सु. - उक्तमध्यात्ममुद्गीथोपासनम्, अथाधिदैवतमुपदिश्यते । अथ - अध्यात्ममुद्गीथोपासनोपदेशानन्तरम्,"
अधिदैवतम् - देवतासु, उपासनमुपदिश्यते इति शेषः । य एवासौ तपति ; प्रसिद्ध आदित्यः,
तमुपासीतोद्गीथम् । उद्गीथं तद्दृष्ट्या उपासीत इति यावत् ।
"	ननु आदित्यात्मताभावनमुद्गीथे कस्मिन्नंशे साम्यात् ? उच्यते - उद्यन्वा एष प्रजाभ्य"
उद्गायति । उद्गीथ इव अयमादित्योपि उद्यन्नेव प्रजानामर्थे उद्गायति । यद्यपि उद्गीथः
उद्गातृमुखेन उद्गच्छन् उद्गायति नाम प्रजाभ्यः । यजमानस्यार्थे ह्युद्गानम् । आदित्यस्तु
नोद्गायति तथापि अयमुद्गच्छन् प्रजाभ्य एवान्नं पुष्णाति पृथिव्याम् । न ह्यनुदितेऽस्मिन्
सस्यसम्पत्तिः । तदयमपि प्रजाभ्य उद्गायतीव । वस्तुत उद्गायति उद्गातैव । उद्गीथस्तूद्गीयते,
तदुद्गीथे उद्गायतीति निर्देश औपचारिक एव । धातुतो विवक्षितं तु प्रवृत्तिमात्रं तदिदम्
आदित्येऽपि समानम् । अथ फलमुच्यते - उद्यन्निति । उद्यन् एष तमसो -  अन्धकारात् भयमपहन्ति
यस्मात् तस्मादेवमादित्यात्मना उद्गीथं यो वेद -  उपासीत, स तमसः - अन्धकारात् भयस्य
अपहन्ता भवति ।। 1 ।।
1.3.2
समान उ एवायञ्चासौ च, उष्णोऽयमुष्णोऽसौ स्वर इतीममाचक्षते,
स्वर इति प्रत्यास्वर इत्यमुम् ; तस्माद्वा एतमिमममुञ्चोद्गीथमुपासीत ।। 2 ।।
"	सु. - यद्विहितमनुपदमध्यात्मम् , यच्चाधुना विधीयते अधिदैवतम्, तदुभयं न स्वतन्त्रमुद्गीथोपासनं"
किन्तु प्राणादित्योभयदृष्टियुक्तमेकमुपासनम् इत्येतत् सोपपत्तिकमाह - समान इति । एतम्
- उद्गीथं इमं - अनुपदोक्त प्राणात्मकम् , अमुं - अधुना निरूप्यमाणादित्यात्मकं चोपासीत
। प्राणादित्योभयरूपतयोद्गीथ उपास्य इति यावत् । कथमेकस्मिन्नुपासने विरुद्धशीलयोः उपासनरूपता
इत्याशङ्कामुभयोरविरुद्धत्वज्ञापनेन परिहरति - समान उ एवायमित्यादिना । अयं चासौ च -
प्राणः आदित्यश्च समान एव । तथाहि - उष्णोऽयं प्राणः, उष्णोऽसौ - आदित्यः, प्रसिद्धमेतत्
। स्वर इति इमं प्राणमाचक्षते । इह शरीरे चक्षुरादयः प्राणायत्तप्रकाशाः प्राणस्तु न
तदायत्तः, अतः प्राणः स्वयं राजत इति स्वरः । स्वर इति प्रत्यास्वर इत्यमुमाचक्षते -
देवतासु असौ आदित्यः तेजोमयः स्वयं राजत इति स्वरः । प्रतिदिशमासमन्तात् स्वयं राजत
इति प्रत्यास्वरः । यद्वा - उदात्तानुदात्तादिभेदहेतुत्वात् अकारादिवर्णमयशब्दहेतुत्वाद्वा
प्राणः स्वरः । स्वृधातोः शब्दार्थकात् अप्प्रत्यये स्वर इति रूपम् । प्राणवृत्तिविशेषेणैव
हि उदात्तादिभेदा वर्णभेदाश्च भवन्ति । तथा देवतासु असौ आदित्यः स्वरः, उदिते ह्यादित्ये
परितः शब्दाः प्रसर्पन्ति प्रतिदिशम् , अस्तमिते च तस्मिन्  सर्व एव प्राणिनः नीरवाः
स्वनिलयनमधिशेरते, तदमुं स्वर इत्याचक्षते । यद्वा स्वरति गच्छति इति स्वरः, गच्छति
हि प्राणः, तमिमं स्वर इत्याचक्षते । तथा - असावादित्यः स्वरति, न केवलं स्वरति किन्तु
प्रत्यास्वरति च - प्रत्यागच्छति च । तदमुं स्वर इति प्रत्यास्वर इत्याचक्षते । धातूना-
मनेकार्थतया स्वृधातोः गमनार्थकादचि स्वर इति रूपम् ।
"	परे तु - इमममुं वोद्गीथमुपासीत इति पाठमाश्रित्य प्राणादित्ययोः समत्वात् प्राणं वा"
आदित्यं वा उपासीतेति विकल्पेन व्याचक्षते । यद्यपि पाठे न शङ्कावसरः, श्रौतो ह्ययं
परिगृहीतः, श्रुतिस्तु यथाश्रवणं
मान्यैव । अथापि एवं हैव स विध्वंसते य एवंविदि पापं
कामयते अपहन्ता ह वै भयस्य तमसो भवति य एवं वेद इति श्रुयमाणं फलभेदं कथं ते सङ्गमयन्त्येतावद्विचार्यम्
। विकल्पे हि फलैक्यमपेक्ष्यते । स्यादप्येवम् । कर्माङ्गभूतोपासनसामान्यात् कर्मणो
वीर्यवत्तरत्वरूपं फलं त्वेकम् । तत्र तत्र श्रूयमाणः फलभेदस्त्वधिक इति । इत्यध्यात्ममित्यन्तेन
प्राणात्मना एकमुपासनं अथाधिदैवतमित्यनेन आदित्यात्मना उपासनमपरं निरूप्य प्राणादित्योभयात्मनोपासनमिदं
तृतीयं निरूपयति - समान उ एवायमित्यादिना इति कश्चित् ।। 2 ।।
1.3.3
अथ खलु व्यानमेवोद्गीथमुपासीत ; यद्वै प्राणिति स प्राणः,
यदपानिति सोऽपानः, अथ यः प्राणापानयोः सन्धिः स व्यानः ।
यो व्यानः सा वाक् ; तस्मादप्राणन् अनपानन् वाचमभिव्याहरति ।। 3 ।।
"	सु. - प्रकारान्तरेण अध्यात्ममुपासनमुच्यते - अथेति । व्यानमेवोद्गीथ- मुपासीत -  उद्गीथं"
व्यानात्मना उपासीत इत्यर्थः । कोऽसौ व्यानः ? उच्यते - यद्वै प्राणिति स प्राणः, यदपानिति
सोऽपानः अथ यः प्राणापानयोः सन्धिः स व्यानः । प्राणितीति यत् - प्राणनव्यापारं मुखनासिकाभ्यां
वायोर्निःसरणलक्षणं करोतीति यत् स वै प्राणः - स एव प्राणः । मुखनासिकाभ्यां वायोरन्तरा-
कर्षणलक्षणमपानव्यापारं करोतीति यत् स एवापानः । यद्यपि निःसारणमाकर्षणं च प्रयत्नविशेषः
पुरुषधर्मः, न वायोर्धर्मः, न वायोर्धर्मः, तथाऽपि तत्प्रयोज्यो वायोर्वृत्तिविशेषस्तेन
लक्ष्यत इति न क्षतिः । उक्तलक्षणयोः प्राणापानाख्ययोः शरीरान्तस्थवायुवृत्तिविशेषयोर्यः
सन्धिः - तयोरन्तराले भवस्ताभ्यां विरहितो वृत्तिविशेषो वायोः स व्यानः ।
"	ननु को विशेषस्तस्मिन् यत्प्राणमपानं च अतीत्यैतदात्मना उपासनं विधीयते इत्याशङ्कां"
परिहरन् यानि वाग्व्याहरणादीनि वीर्यवन्ति कर्माणि तान्यनेनैव वृत्तिविशेषेण भवन्तीत्याह
- यो व्यानः सा वागित्यादिना तानि करोति इत्यन्तेन । यो व्यानः सा वाक् - कतिपयपदसमुदायरूपा
हि वाक् व्यान एव । कस्मात् ? यस्मादप्राणन्नपानन् वाचमभिव्याहरति तस्मात् , यदा हि
पञ्चपदानि व्याहरेत्पुरुषः तदा हि निरुध्य प्राणापानौ
तयोरन्तरालरूपं व्यानमवलम्ब्य व्याहरति, तस्मात् तद्बलनिर्वर्त्यत्वेन व्यान एव वाक्
। एतेन वाचो व्याहरणरूप- वीर्यवत्कर्माधायकत्वरूपो विशेषो व्याने कीर्तितः ।। 3 ।।
1.3.3
या वाक् सर्क् ; तस्मादप्राणन् अनपानन् ऋचमभिव्याहरति ; यर्क् तत्
साम ; तस्मादप्राणन् अनपानन् साम गायति ; यत् साम स उद्गीथः,
तस्मादप्राणन्  अनपानन् उद्गायति ।। 4 ।।
"	सु. - अथ वाग्विशेषाभिव्याहरणरूपवीर्यवत्कर्माधायकत्वरूपा विशेषाः कीर्त्यन्ते - वागित्यादिना"
। या वाक् सा ऋक् - वाग्विशेषो हि ऋक् । व्यानत्वेन निरूपिताया वाचोविशेषो ऋगित्युक्त्या
ऋचो व्यानत्वं प्रतिज्ञातं भवति । तस्या- स्तथात्वमुपपाद्यते - तस्मादिति ।  यस्मात्
अप्राणन्ननपानन्नृचमभिव्याहरति  तस्मादृचो व्यानरूपवाग्विशेषत्वम् उपपद्यते इति भावः
। एवमेव उद्गायतीत्यन्तं नेयम् ।। 4 ।।
1.3.5
अतो यान्यन्यानि वीर्यवन्ति कर्मवणि, यथा -
अग्नेर्मन्थनमाजेः सरणम्, दृढस्य धनुष आयमनम् -
अप्राणन् अनपानँस्तानि करोत्येतस्य हेतोर्व्यानमेवोद्गीथमुपासीत ।। 5 ।।
"	सु. - अतो - वागाद्यभिव्याहरणादिरूपात् कर्मणः यान्यन्यानि कर्माणि वीर्यवन्ति अग्नेर्मन्थनं,"
आजेः - मर्यादायाः सरणं - धावनम् दृढधनुषः समाकर्षणं इत्यादीनि,
तान्यप्राणन् अनपानन्नेव करोति । निगमयति - एतस्येति । एतस्य - वीर्यवत्कर्माधायकत्वरूपविशेषस्य
हेतोः, वीर्यवत्कर्माधायकत्वादिति यावत्, उद्गीथं व्यानमेवोपासीत -  व्यानदृष्ट्योपासीत ।। 5 ।।
1.3.6
अथ खलूद्गीथाक्षराण्युपासीत, उद्गीथ इति ।
प्राण एव उत् ; प्राणेन ह्युत्तिष्ठति ; वाग्गीः, वाचो ह
गिर इत्याचक्षते । अन्नं थम् ; अन्ने हीदँ सर्वं स्थितम् ।। 6 ।।
"	सु. - उद्गीथ इत्यस्मिन्पदे यान्यक्षराणि तेषामुपासनं विधीयते - अथेत्यादिना । यद्यपि"
उद्गीथोपासननिरूपणसन्दर्भे अक्षरोपासननिरूपणमनुचितम् । अथाप्युद्गीथस्यैव
नामाक्षराणीति नाम्न्युपासिते अर्थ उपासित एव भवतीति नानौचित्यम् । उत् गी थ इतीमानि
उद्गीथस्य नाम्नोऽक्षराण्युपासीत । तत्र प्राण एवोत् - प्रथमं श्रूयमाणं उदित्यक्षरं
प्राणात्मनोपासीत इत्यर्थः । तत्र निमित्तमाह - प्राणेन ह्युत्तिष्ठतीति ।  सर्वमेव
प्राणिजातं प्राणबलेन ह्युत्तिष्ठति, असति तु तस्मिन्नधः पतति नाम, तत् प्राण एवोत्थितिः,
उत्थितिरेव च उत्, तथा च प्राण एवोत् । अयमाशयः - उत्थितेः प्राणसाध्यत्वेन तस्याश्च
उदित्युपसर्ग- विशेषितघातुविशेषगम्यत्वात् साध्यसाधनयोर्बोध्यबोधकयोश्च अभेधाद्यवसायेन
तत्र तद्दृष्टिविधानमिति । वाग्गीः - अयं गीशब्दो गी इत्यस्याक्षरस्य निर्देशः । यद्
द्वितीयमक्षरं गीति तत् वाक्, वाक्त्वेन तदुपासनं कार्यमिति यावत् । तत्र निमित्तमाह
- वाचो ह गिर इत्याचक्षते । वाच इति द्वितीयान्तम् । वाच्यवाचकयोरभेदभावना युक्तेति
भावः । यद्यपि गीरितिरेफान्तशब्दो वाचि, इह नाम्नि तु न तदन्तम्, अथापि ईषत् विकृतम्
अनन्यत् । अन्नं थम् - यत्तृतीयमक्षरं थमिति तदेतदन्नम् । अन्नत्वेन उपासीत इति यावत्
। तत्र निमित्तमाह - अन्ने हीदं सर्वं स्थितमिति । यस्मादिदं दृश्यमानं सर्वं प्राणिजातम्
अन्ने स्थितं तस्मात् स्थानमन्नं स्थितिरेव वान्नम् ; तदभिधायिपदं च थकारेणावयवेनावयवी
। तदेवमन्नेन सम्बन्धात् थकारे अन्नदृष्टिः कार्या इति भावः ।। 6 ।।
1.3.7
द्यौरेव उत् , अन्तरिक्षं गीः, पृथिवी थम्, आदित्य एव उत् ;
वायुर्गीः, अग्रिः थम् ; सामवेद एव उत् , यजुर्वेदः गीः, ऋग्वेदः थम् ;
दुग्धेऽस्मै वाग् दोहम् ; यो वाचो दोहः, अन्नवान् अन्नादो भवति,
यएतान्येवं विद्वान् उद्गीथाक्षराणि उपास्ते उद् गी थ इति ।। 7 ।।
"	सु. - अध्यात्ममुपासनमुक्तम् । प्राणो वागन्नमित्ययं हि समुदायः शरीरे सम्बध्यते ।"
अथ अधिलोकमधिदैवमधिवेदं चाह । द्यौरेवोत् - योऽसौ द्यौर्नाम लोकः स एवोत् , स ह्युत्क्रम्य
वर्तते सुखेन इतरान्मानुषादीन् , उच्चैः स्थितेर्वा । अन्तरिक्षं गीः - शब्दो ह्यन्तरिक्षस्यैव
धर्मः, गिरणाद्वा लोकानाम् । द्युपृथिव्योर्मद्यस्थितेर्वा । उक्तं द्यौरेव उदिति वक्ष्यति
च पृथिवी थमिति । पृथिवी थं, पृथिव्यां हीदं सर्वं स्थितम् आदित्य एव उत् - स ह्युदेति,
ऊर्ध्वमेवैति सर्वदा, न केवलमुदेति उद्गामयति च खमण्डलं प्रविष्टान् । वायुर्गीः - वायुरेव
गीः, तेनैव हि सा ; गिरो हि वर्णरूपाः, वर्णाश्च वायुनैव निमित्तेन, दण्डाभिहतात् भेर्यादेरिव
शरीरान्तःस्थवायुविशेषाभिहतात् कण्ठताल्वादेर्हि तेषामाविर्भावः । अग्न्यादीनां गिरणाद्वा
वायुर्गीः । अग्निस्थं - अग्निर्हि प्रजानामवस्थानम् , स्मर्यते हि -
"	अग्नौ प्रास्ताहुतिः सम्यगादित्यमुपतिष्ठते ।"
"	आदित्याज्जायते वृष्टिर्वृष्टेरन्नं ततः प्रजाः ।। (म.स्मृ. 3-76)"
इति । सामवेद एवोत् - वेदेषु सामह्युत्कर्षेण गण्यते । वेदानां सामवेदोऽस्मि (भ.गी.
*10-22) इति सामवेदो वै स्वर्गलोक इति स्वर्गलोकत्वेन श्रवणाद्वा । यजुर्वेदो गीः, मध्यतः
परिकलनात्साम्यात् । स्वाहास्वधादिना दत्तस्य हविषो गिरणाद्वा । अथ फलमुच्यते - दुग्ध
इत्यादिना । य एतानि नामाक्षराणि एवमुक्तेन प्रकारेण विद्वान् - जानन् उपास्ते, अस्मै
वाक् - ऋगादिरूपा दोहं दुग्धे - फलं जनयति । किं तत् ? यो वाचो दोहः स्यात् स्वयमन्नवानन्नादन-
शक्तश्च भवति । इति शब्दः प्रक्रान्तोपासनप्रकारपरिसमाप्तौ भवति ।। 7 ।।
1.3.8
अथ खल्वाशीः समृद्धिरुपसरणानीत्युपासीत -
येन साम्ना स्तोष्यन् स्यात्, तत् सामोपधावेत् ।। 8 ।।
"	सु. - अथ प्रासङ्गिकम् उद्गीथोपासनं हि प्रकृतम् । आदास्यते चानुपदं प्रकृत एव पदं"
ओमित्येतदक्षरमुद्गीथमुपासीत इति । इदं तु मध्ये सामादीनामुपासनं सर्वकाम्योपासनशेषभूतं
विधीयते । फलं च यदस्मै सकामः समृद्धयेत इति सामान्यतः श्रूयते । अथ खलु - उद्गीथनामाक्षरोपासनानन्तरं
मध्ये किञ्चिदिदमुच्यते । कुतः ? आशीः समृद्धिरुपसरणानि । उपसरणानि - उपासनानि, आशिषः
कामस्य समृद्धिः सम्पादकानि इति हेतोः । उपासीत - सामान्यतो विधिरयं वक्ष्यमाणाभिसन्ध्या
। तत्रैकैकं क्रमशो विदधाति - येन - साम्ना स्तोष्यन्स्यात् - अयमुद्गता तत्साम उपधावेत्
-  उपासीत इति यावत् ।
"	तत्साम यस्यामृचि सम्बद्धं तामृचमुपधावेत् ।"
"	यदार्षेयं यदृषिकं तत्साम तमृषिम्पुधावेत् ।।"
"	तेन साम्ना यां देवतामभिष्टोष्यन्स्यात् तां देवतामुपधावेत् ।"
"	येन छन्दसा गायत्र्या स्तोष्यन्स्यात् तच्छन्द उपधावेत् ।।"
"	येन स्तोमेन स्तोष्यमाणः स्यात् तं स्तोममुपधावेत् । स्तोमः ऋक्संख्याविशेषः । शानचा"
स्तोमफलं न परस्येति व्यज्यते । यां दिशमभिव्याप्य स्तोष्यन्स्यात् तां दिशमुपधावेत्
। अन्ततः सामाद्युपासनानन्तरम् ,
आत्मानमुपसरेत् चिन्तयेत् उपसृत्यैवमात्मानं च सामादिभिः स हायमुद्गाता काममभिलषितं
ध्यायन् -  चिन्तयन् स्तुवीताप्रमन्तः - स्वरादिष्ववहितः । अस्मै एवं स्तुवते यत्कामः
स्तुवीत सः कामः समृध्द्येत - सम्पद्येत, कदा ? अभ्याशः -  अचिरेण । वीप्सा आदरे, अध्यायसमाप्तौ वा ।। 8 ।।
1.3.9
यस्यामृचि, तामृचम् ; यदार्षेयम् , तमृषिम् ;
यां देवतामभिष्टोष्यन् स्यात् , तां देवतामुपधावेत् ।। 9 ।।
1.3.10
येनच्छन्दसा स्तोष्यन् स्यात् , तच्छन्द उपधावेत् ;
येन स्तोमेन स्तोष्यमाणः स्यात्, तँ स्तोममुपधावेत् ।। 10 ।।
1.3.11
यां दिशमभिष्टोष्यन् स्यात् , तां दिशमुपधावेत् ।। 11 ।।
1.3.12
आत्मानमन्तत उपसृत्य स्तुवीत कामं ध्यायन् अप्रमत्तः ।
अभ्याशो ह यदस्मै स कामःसमृध्द्येत, यत्कामः स्तुवीतेति
यत्कामः स्तुवीतेति ।। 12 ।।
।। इति तृतीयः खण्डः ।।
1.4.1
ओमित्यतदक्षरमुद्गीथमुपासीत ; ओमिति ह्रयुद्गयति ।
तस्योप- व्याख्यानम् ।। 1 ।।
"	सु. - गतः प्रासङ्गिको विचारः इतः प्रकृत एव प्रवर्तत इति ज्ञापयन्नाह । व्याख्यातमेतत् ।। 1 ।।"
1.4.2
देवा वै मृत्योर्बिभ्यतस्त्रयीं विद्यां प्राविशन्् ; ते छन्दोभिरच्छादयन् ;
यदेभिरच्छादयन् , तत् छन्दसां छन्दस्त्वम् ।। 2 ।।
"	सु. - प्रणवोपासनस्य फलविशेष आख्यायिकामुखेन निरूप्यते । देवाः मृत्योर्बिभ्यतः - मरणतो"
भीताः त्रयीं विद्यां प्राविशन् । त्रय्येव विद्या । तत्र प्रवेशस्तद्विहितकर्मद्वारा
। वैदिकं कर्मारेभिरे इति यावत् । प्रविश्य तत्र ते छन्दोभिर्मन्त्रैः स्वात्मानम् अच्छादयन्
- आवृतवन्तः । छन्दोभिस्तिरोहितानस्मान् मृत्युर्न पश्येदिति । अमरणमाकाङ्क्षमाणाः कर्मसु
प्रवृत्ता मन्त्रजपादिपरा अभूवन्निति यावत् । मन्त्रेषु  छन्दःशब्दप्रवृत्तौ  निमित्तमाह
- छन्दसां छन्दस्त्वमिति । छन्दसां -  मन्त्राणां छन्दस्त्वं - छन्दशब्दप्रवृत्तौ निमित्तम्
। तत्, यदाच्छादकतया परिग्रहणम् ।। 2 ।।
1.4.3
तानु तत्र मृत्युः, यथा मत्स्यमुदके परिपश्येत् , एवं पर्यपश्यदृचि साम्नि यजुषि ।
ते नु विदि1त्वोर्ध्वा ऋचः साम्नो यजुषः स्वरमेव प्राविशन् ।। 3 ।।
"	सु. - यथा क्वचिदुदकाशये उपर्युपर्येव सञ्चरन्तं मत्स्यं, धीवरः"
तद्ग्रहणप्रतीक्षः परिपश्येत् । तथा ऋचि ; यजुषि साम्नि च प्रविष्टान् तान्मृत्युरुपायैर्गृहीतुमेव
परितोऽपश्यत् । कर्मफलस्य क्षयित्वात् । न कर्ममात्रेण मृत्युतरणमित्युक्तं भवति ।
ते तद्विदित्वा ऋचः, साम्नः यजुषः ऊर्ध्वाः ऋगादिभ्यः उपरिभूत्वा, वैदिकं कर्ममात्रमतिलङ्घ्येति
यावत् , स्वरमेव प्राविशन् - प्रणवं प्राविशन् । व्युत्थाय केवलात् मृत्युग्रस्तात्
कर्मणः स्वरशब्दवाच्यं प्रणवमुपासितुं प्रवृत्ता इति यावत् ।। 3 ।।
1.4.4
यदा वा ऋचमाप्नोत्योमित्येवातिस्वरत्येर्वं सामैवं यजुरेष उ स्वरो
यदेतदक्षरमेतदमृतमभयं तत्प्रविश्य देवा अमृता अभया अभवन् ।। 4 ।।
"	सु. - प्रणवे स्वरशब्दप्रवृत्तौ निमित्तमाह - यदा वेति । यदा कश्चित्पुरुषः ऋचमाप्नोति"
अध्ययनद्वारा, अधीत इति यावत् । तदा आदौ ओमित्येव अतिस्वरति -
अतिशयेन स्वरति, शब्दं करोति । एवं साम, एवं यजुः । साम यदाऽऽप्नोति तदापि ओमित्येव
अतिस्वरति, यदा यजुराप्नोति तदाप्योमित्येवातिस्वरतीत्यर्थः । तस्माद्यदेतदक्षरमोमिति
एष उ स्वरः । उकारोऽवधारणा । एतदक्षरममृतम् - मरणनिवर्तकम् , अत एवाभयम् ।
तदक्षरमुपासनद्वारा प्रविश्य देवा अमृता अभया अभवन् ।।
1.4.5
स य एतदेवं विद्वानक्षरं प्रणौति, एतदेवाक्षरँ स्वरममृतमभयं
प्रविशति तत्प्रविश्य, यदमृता देवाः, तदमृतो भवति ।। 5 ।।
।। इति चतुर्थः खण्डः ।।
"	सु. - य एतदक्षरमेवममृतमभयमिति विद्वान् जानन्सन् प्रणौति -  स्तौति ; उपास्त इति यावत्"
। स पुरुषः अमृतमभयं स्वरं प्रविशति - उपायतया आश्रयतीति यावत् । यथा देवा अमृता अभूवन् तथाऽयममृतो
भवति ।।
।। इति चतुर्थखण्डभाष्यम् ।।
1.5.1
अथ खलु य उद्गीथः स प्रणवो यः प्रणवः स उद्गीथ इति ।
असौ वा आदित्य उद्गीथ एष प्रणवः । ओमिति ह्येष स्वरन्नेति ।। 1 ।।
"	सु. - उद्गीथावयवस्य प्रणवस्याध्यात्मं प्राणदृष्ट्या अधिदैवम् आदित्यदृष्ट्या च उपासनमुक्तं"
प्राक् । अधुना तस्य प्रणवसामान्येन ऐक्यमाकलय्य अध्यात्मं केवलप्राणदृष्ट्या अधिदैवं
च केवलादित्यदृष्ट्या उपासने फलन्यूनतां ज्ञापयन् गुणविशेषविशिष्टतद्दृष्ट्या तत्र तदुपासनमधिकफलकं
विदधाति - अथ खल्वित्यादिना । अथेति -
उपासनान्तरोपदेशारम्भे । य उद्गीथः छान्दोग्यः उद्गीथावयवत्वात् उद्गीथशब्दवाच्यो योऽयं
छन्दोगानां प्रणवः स एव बह्वृचानां1 प्रणवः, यः प्रणवो बह्वृचानां स एव छन्दोगानामुद्गीथः
। अनेनोद्गात्रा प्रयुज्यमानस्य उद्गीथावयवस्य प्रणवस्य होत्रा प्रयुज्यमानेन शाखान्तरीयप्रणवेन
ऐक्यदृष्टिरुपदिष्टा भवति । इतिशब्द ऐक्यदृष्टिप्रकारपरः । एवमैक्यदृष्टिमुपदिश्य तस्मिन्नुद्गीथे
अधिदैवम् आदित्यदृष्टिं सनिमित्तमनुवदति - असौ वा आदित्यः -  असावुद्गीथः आदित्यः ।
कुतः ? उद्गीथ एष प्रणवः - एष उद्गीथः प्रणवो हि । किं ततः ? ओमिति ह्येष स्वरन्नेति
-  ओमित्यानुपूर्व्यैव कण्ठतो निर्गच्छन्नेति सर्वेषां
ग्रहणपथे । एवमेवैष आदित्य ओमित्यानुपूर्वीकमनुज्ञाक्षरं अन्धकाराद्यपनयनेन स्वरन् -
उच्चारयन् उदेति । तस्मादेष आदित्यः प्रणव एव ततश्चायमुद्गीथ इति । एष उद्गीथः प्रणवः
असावादित्य इति वा योजना । प्रणवादनन्य एष उद्गीथः असावादित्य इत्यर्थः । कर्मसु सन्निहितत्वादेष
इत्युद्गीथविशेषणम् । देशविप्रकर्षात् असौ इत्यादित्ये । अस्यां योजनायां आदित्यदृष्टेरुद्गीथे
प्रणवैक्यभावनपूर्वकत्वनियमस्य स्फुटप्रतिपत्तिर्विशेषः ।।
1.5.2
एतमु एवाहमभ्यगासिषम् ; तस्मान्मम त्वमेकोऽसि इति ह कौषीतकिः पुत्रमुवाच -
रर्श्मीस्त्वं पर्यावर्तयात् , बहवो वै ते भविष्यन्ति ; इत्यधिदैवतम् ।। 2 ।।
"	सु. - एतमु एवाहमभ्यगासिषम् - एतमादित्यमेवाहं गीतवान् । एवकारः वक्ष्यमाणरश्मिबाहुल्यरूपगुणविशेषयोगव्यवच्छेदः"
। यद्यप्यादित्यस्य न गानकर्मताप्रसङ्गः, अथाप्युद्गीयमाने उद्गीथे आदित्याभेदभावनया
तथा निर्देशः । केवलादित्यदृष्ट्या उद्गीथं ध्यातवानस्मि, न तु रश्मिबाहुल्यगुणविशेष-
विशिष्टादित्यदृष्ट्येति भावः । तस्मान्मम त्वमेक एवासि पुत्रः । त्वमेवं मा कुरु ।
किन्तु रश्मीन् पर्यावर्तयात् । रश्मयो ह्यस्य बहवः, तान् पर्यावर्तय । बहुरश्मिविशिष्टादित्यभावनां
कुरु इति यावत् । पर्यावर्तयादिति छान्दसः प्रयोगः । बहवो वै तव भविष्यन्ति पुत्रा इति
ह कौषीतकिः पुत्रमात्मन उवाच । इत्यधिदैवतमुपासनमुक्तम् ।।
1.5.3
अथाध्यात्मम् - य एवायं मुख्यः प्राणः, तमुद्गीथमुपासीत ;
ओमिति ह्येष स्वरन्नेति ।। 3 ।।
"	सु. - अथाध्यात्ममिति । उपदिश्यत इति शेषः । उद्गीथमुपासीत किमिति ? य एवायं मुख्यः"
प्राणस्तं तत्वेन उपासीत इत्यर्थः । कुतः ? एषः -
प्राणो हि ओमिति स्वरन्नेति, वागादीनामिन्द्रियाणां स्वस्वव्यापारे अनुज्ञां प्रयच्छन्निवायमुदेति
। प्रणवस्वरूपस्य उद्गीथस्येव प्राणस्यापि अनुज्ञा- प्रापकत्वसाम्यात् तस्मिन् तद्दृष्टिरुचितेति भावः ।।
1.5.4
एतमु एवाहमभ्यगासिषम् ; तस्मान्मम त्वमेकोऽसि इति ह कौषीतकिः
पुत्रमुवाच - प्राणाँस्त्वं भूमानमभिगायतात् , बहवो मे भविष्यन्तीति ।। 4 ।।
"	सु. - एतं - प्राणमेव अहमभ्यगासिषम् । एवकारो वागादिव्यवच्छेदपरः । वागादयो हि मुख्यप्राणस्यैव"
महिमानः । यस्मादवधूय तान्महिम्नः केवल- प्राणदृष्ट्योद्गीथोपासनं कृतवानत एव मम त्वमेक
एवासि पुत्रः । त्वमेवं मा कुरु । किन्तु भूमानं - मुख्यप्राणस्यैव बाहुल्यरूपान् ;
धर्मधर्मिणोरभेदोपचारः, प्राणान् वागादीन् । मुख्यः प्राणो हि स्ववृत्तिविशेषेण वागादिषु
सन्निधाय व्यापारयति तत् वागादयः तस्यैव रूपान्तराणीव । अभिगायतात् -  वागादिविशिष्टमुख्यप्राणदृष्ट्या
उद्गीथोपासनं कुर्विति यावत् । बहवो वै मे पुत्राः भविष्यन्तीति अभिसन्धाय अभिगायतादिति
पूर्वेणान्वयः । इति कौषीतकिः पुत्रमुवाच ।।
1.5.5
अथ खलु - य उद्गीथः स प्रणवः, यः प्रणवः स उद्गीथ इति
होतृषदनाद्धैवापि दुरुद्गीथमनुसमाहरतीति अनुसमाहरतीति ।। 5 ।।
।। इति पञ्चमः खण्डः ।।
"	सु. - उद्गीथप्रणवयोरैक्यानुसन्धानस्य फलविशेष उच्यते - अथेति ।  उद्गाता स्वस्य दुरुद्गीथं"
-  दुष्टमुद्गीथं, प्रमादत उद्गाते प्रसक्तदोषमिति यावत् , अनुसमाहरति - समादधाति ।
अदुष्टं करोतीति यावत् । कस्माद्धेतोः ? होतृषदनात् -  होतुः सदनात् - स्थानात् । अदुष्टादित्यर्थः
सिद्धम् । स्थानं च अत्र होतुः कर्मैव । प्रसक्तोप्युद्गानदोषः होतुः प्रणवप्रयोगरूपात्
कर्मणः सम्यतङ्निष्पन्नात् समाधीयत इति भावः । कथमन्यस्य कर्मणा
अन्यस्य कर्मणि दोषपरिहारः ? य उद्गीथः स प्रणवो यः प्रणवः स उद्गीथ इत्यैक्यविभावनाद्धेतोः इति भावः ।।
।। इति पञ्चमखण्डभाष्यम् ।।
1.6.1
इयमेवर्क् , अग्निस्साम, तदेतदेतस्यामृच्यध्यूर्ढं साम ; तस्मादृच्यध्यूर्ढं
साम गीयते ; इयमेव सा ; अग्निरमः, तत् साम ।। 1 ।।
"	सु. - अथ मुखान्तरेण अधिदैवमध्यात्मं चोपासनं प्रस्तूयते । ऋगियमेव -  पृथिव्येव ।"
सामाग्निरेव । ऋचं पृथिवीत्वेन सामाग्नित्वेन भावयेदिति यावत् । कस्मादेतत्  ? पृथिव्यामग्निरिव
एतस्यां ऋचि अध्यूढं हि तदेतत् साम अध्यूढम् - उपरिस्थितम् , उपरिस्थितेः साम्यादेवं भावनमिति भावः ।
"	ननु पृथिव्यामग्निरध्यूढ इति तु सुप्रसिद्धम् , न तथा ऋचि साम इत्याशङ्कां प्रसिध्यापरिहरति"
- तस्मादृच्यध्यूढं साम गीयत इति । अधुनापि साम ऋच्यध्यूढं हि गीयते । योऽयं सामेति वाचकः शब्दस्तदवयवो
यः सेत्यंशः सा पृथिवी । योऽयममेत्यपरोऽशंः सोऽग्निः ।।
1.6.2
अन्तरिक्षमेवर्क्, वायुस्साम ; तदेतदेतस्यामृच्यध्यूढँ साम ;
तस्मादृच्यध्यूढँ साम गीयते ; अन्तरिक्षमेव सा, वायुरमः, तत् साम ।। 2 ।।
"	सु. - एवमन्तरिक्षे वायुरिवदिवि सूर्य इव ऋच्यध्यूढं साम इत्यन्तरिक्षमेव"
ऋग्वायुः साम द्यौरेव ऋगादित्यः सामेति दृष्टिविशेषो विधीयते । सामशब्दावयवेऽप्ययमेव
दृष्टिविशेषो विधीयते - अन्तरिक्षमेव सेति । नक्षत्राण्येवेति - यद्यपि पृथिव्यादौ अग्न्यादेरिव
न नक्षत्राणामुपरि चन्द्रमसः स्थितिः अथापि आधिपत्येनोपरिस्थितिरित्यौपचारिकम् अद्यूढभावमाश्रित्य
नक्षत्रचन्द्रमसो ऋक्सामदृष्टिविधानम् । अन्यत्पूर्ववत् ।।
1.6.3
द्यौरेवर्क् , आदित्यस्साम ; तदेतदेतस्यामृच्यध्यूढँ साम ;
तस्मादृच्यध्यूढँ साम गीयते, द्यौरेव सा, आदित्योऽमः, तत् सामा ।। 3 ।।
"	सु. - एवमन्तरिक्षे वायुरिवदिवि सूर्य इव ऋच्यध्यूढं साम इत्यन्तरिक्षमेव"
ऋग्वायुः साम द्यौरेव ऋगादित्यः सामेति दृष्टिविशेषो विधीयते । सामशब्दावयवेऽप्ययमेव
दृष्टिविशेषो विधीयते - अन्तरिक्षमेव सेति । नक्षत्राण्येवेति - यद्यपि पृथिव्यादौ अग्न्यादेरिव
न नक्षत्राणामुपरि चन्द्रमसः स्थितिः अथापि आधिपत्येनोपरिस्थितिरित्यौपचारिकम् अद्यूढभावमाश्रित्य
नक्षत्रचन्द्रमसो ऋक्सामदृष्टिविधानम् । अन्यत्पूर्ववत् ।।
1.6.4
नक्षत्राण्येवर्क् चन्द्रमास्साम, तदेतदेतस्यामृच्यध्यूढँ साम तस्मादृच्यध्यूढँ
गीयते, नक्षत्राण्येव सा, चन्द्रमा अमः, तत् सामा ।। 4 ।।
"	सु. - एवमन्तरिक्षे वायुरिवदिवि सूर्य इव ऋच्यध्यूढं साम इत्यन्तरिक्षमेव"
ऋग्वायुः साम द्यौरेव ऋगादित्यः सामेति दृष्टिविशेषो विधीयते । सामशब्दावयवेऽप्ययमेव
दृष्टिविशेषो विधीयते - अन्तरिक्षमेव सेति । नक्षत्राण्येवेति - यद्यपि पृथिव्यादौ अग्न्यादेरिव
न नक्षत्राणामुपरि चन्द्रमसः स्थितिः अथापि आधिपत्येनोपरिस्थितिरित्यौपचारिकम् अद्यूढभावमाश्रित्य
नक्षत्रचन्द्रमसो ऋक्सामदृष्टिविधानम् । अन्यत्पूर्ववत् ।।
1.6.5
अथ यदेतदादित्यस्य शुक्लं भाः सैवर्क्, अथ यन्नीलं परः -
कृष्णम् तत् साम ; तदेतदेतस्यामृच्यध्यूढँ साम ; तस्मादृच्यध्यूढँ
साम गीयते ; अथ यदेवैतदादित्यस्य शुक्लं भाः सैव सा ;
अथ यन्नीलं परः कृष्णम् तदमः, तत् साम ।। 5 ।।
"	सु. - यदेतत्सर्वैः सपदि गृह्यते शुक्लमादित्यस्य सैव भाः - दीप्तिः ऋक् । अथ समाहितदृष्टिभिः"
यत्परः कृष्णं - अत्यन्तनीलं तत्साम । परः कृष्णमिति लिङ्गव्यत्ययश्छान्दसः, पर इति सान्तं वा ।।
1.6.6
अथ य एषोऽन्तरादित्ये हिरण्मयः पुरुषो दृश्यते हिरण्यश्मश्रुः
हिरण्यकेशः आप्रणखात् सर्व एव सुवर्णः ।। 6 ।।
"	सु. - अथेत्यादि सामेत्यन्तं पूर्ववत्सामशब्दावयवयोः दृष्टिविशेष- विधायकम् । एवमधिदैवमुपासनानि"
अङ्गभूतान्यभिधाय प्रधानोपासनमाह - अथ य एष इति । य एषोऽन्तरादित्ये - आदित्यमण्डलमध्ये
हिरण्मयः -  कमनीय उज्ज्वलो वा पुरुषो दृश्यते योगिभिः । हिरण्यश्मश्रुः हिरण्यकेशः
- श्मश्रवः केशाश्च रमणीय यस्य । आप्रणखात्सर्व एव सुवर्णः - आनखाग्रं सर्वतो देदीप्यमानः ।।
1.6.7
तस्य यथा कप्यासं पुण्डरीकाक्षमेवमक्षिणी ; तस्योदिति नाम ; स एष
सर्वेभ्यः पाप्मभ्य उदितः; उदेति ह वै सर्वेभ्यः पाप्मभ्यो, य एवं वेद ।। 7 ।।
"	सु. - कप्यासं पुण्डरीकं यथा एवं तस्याक्षिणी, पुण्डरीकस्य शोभातिशयसम्पादकं कप्यासमिति"
विशेषणम् । कं जलं पिबतीति कपिः सूर्यः तेन अस्यते क्षिप्यते विकास्यते इति कप्यासं,
तथा - कं जलं पिबतीति कपिः - नालं तत्रास्ते इति कप्यासं, सनालमिति यावत् ; नालतो विभक्ते
पुण्डरीके लेशतो ग्लानेः प्रसक्तिरस्ति सा व्यावर्त्यतेऽनेन । अपि च असधातुरपिपूर्वकः,
वृष्टिवा- गुरिरल्लोपमवाप्योरुपसर्गयोः इति वचनादकारलोपः । के जलेऽप्यास्ते इति कप्यासं
सलिले वर्तमानम् । सलिलादुद्धृते लेशतो म्लानिसम्भावनया सलिल- स्थमिति विशेषणम् । तदिदं
सर्वमभिप्रेत्य भगवद्रामानुजाचार्यैर्वेदार्थसङ्ग्रहे गम्भीराम्भः- समुद्भूतसुमृष्टनालरविकरविकसितपुण्डरीकदलामलायतेक्षण
इत्यभिहितम् । तस्योदिति नाम, कुतः ? उच्यते - स एष सर्वेभ्यः पाप्मभ्यः उदितो हि -
उद्गतो हि, पापैरस्पृष्ट इति यावत् । यः पुरुषमेनं एवं - उक्तेन प्रकारेण, रूपनामगुणविशेषेणेत्येतत् ;
वेद, उदेति ह वै सर्वेभ्यः पाप्मभ्यः - स वेत्ता पाप्मतो मुक्तो भवतीति यावत् ।।
1.6.8
तस्यर्क् च साम च गेष्णौ तस्मादुद्गीथस्तस्मात्त्वेवोद्गातैतस्य हि गाता
स एष ये चामुष्मात्पराञ्चो लोकास्तेषां चेष्टे देवकामानां चेत्यधिदैवतम् ।। 8 ।।
"	सु. - तस्य - उक्तरूपनामगुणविशेषविशिष्टस्य पुरुषविशेषस्य ऋक् च साम च गेष्णौ -  पृथिव्यादितया"
द्रष्टव्यत्वेनोक्ता ऋक् अग्न्यादितया द्रष्टव्यत्वेनोक्तं साम च गेष्णौ - गायकौ ; एतद्गुणगानाय
प्रवृत्तौ इति यावत् । यस्मादुन्नामकस्यास्य गानरूपं साम, अत एव
उद्गीथ इति सामभक्त्यवयवे प्रयोगः । तस्मात्त्वेव उद्गाताऽप्यस्यैव उन्नामकस्य गाता
उद्गाता इति व्यवह्रियते । स एष उन्नामा ये चामुष्मात् - आदित्यात् परात्र्चो लोकाः
- ऊर्ध्ववर्तिनो लोकाः तेषां चेष्टे - ईशिता भवति । न केवलं तेषामीष्टे अपि तु देवकामानां
च -  देवानां ये कामा भोग्यभोगोपकरणादयस्तेषां सर्वेषामपीत्यर्थः । इत्यधिदैवतम् -
देवतासूपासनमुक्तम् ।।
।। इति षष्ठखण्डभाष्यम् ।।
1.7.1
अथाध्यात्मम् - वागेवर्क् , प्राणस्साम ; तदेतदेतस्यामृच्यध्यूढँ साम ;
तस्मादृच्यध्यूढँ साम गीयते ; वागेव सा, प्राणोऽमः, तत् साम ।। 1 ।।
"	सु. - अथाध्यात्मं - शरीरे ; उपासनमुच्यते इति शेषः । वागेव ऋक् प्राणः साम - ऋचि वाग्दृष्टिः"
साम्नि प्राणदृष्टिः कार्या, साध्यसाधनभावान्निमित्तात् ,
उपरि स्थितेरेव वा सामान्यात् , वाच उपरि प्राणस्य नासिकायां वृत्तिविशेष- दर्शनात्
। अन्यत्पूर्ववत् ।। 1 ।। आत्मा -  छायात्मा अन्यत् स्पष्टम् ।।
1.7.2
चक्षुरेवर्क् , आत्मा साम तदेतदेतस्यामृच्यध्यूढँ साम ;
तस्मादृच्यध्यूढँ साम गीयते ; चक्षुरेव सा, आत्माऽमः, तत् साम ।। 2 ।।
"	सु. - अथाध्यात्मं - शरीरे ; उपासनमुच्यते इति शेषः । वागेव ऋक् प्राणः साम - ऋचि वाग्दृष्टिः"
साम्नि प्राणदृष्टिः कार्या, साध्यसाधनभावान्निमित्तात् ,
उपरि स्थितेरेव वा सामान्यात् , वाच उपरि प्राणस्य नासिकायां वृत्तिविशेष- दर्शनात्
। अन्यत्पूर्ववत् ।। 1 ।। आत्मा -  छायात्मा अन्यत् स्पष्टम् ।।
1.7.3
श्रोत्रमेवर्क्, मनस्साम ; तदेतदेतस्यामृच्यध्यूढँ साम ;
तस्मादृच्यध्यूढँ साम गीयते ; श्रोत्रमेव सा ; मनोऽमः तत् साम ।। 3 ।।
"	सु. - अथाध्यात्मं - शरीरे ; उपासनमुच्यते इति शेषः । वागेव ऋक् प्राणः साम - ऋचि वाग्दृष्टिः"
साम्नि प्राणदृष्टिः कार्या, साध्यसाधनभावान्निमित्तात् ,
उपरि स्थितेरेव वा सामान्यात् , वाच उपरि प्राणस्य नासिकायां वृत्तिविशेष- दर्शनात्
। अन्यत्पूर्ववत् ।। 1 ।। आत्मा -  छायात्मा अन्यत् स्पष्टम् ।।
1.7.4
अथ यदेतदक्ष्णः शुक्लं भाः सैवर्क्, अथ यन्नीलं परः कृष्णम्
तत् साम, तदेतदेतस्यामृच्यध्यूढँ साम ; तस्मादृच्यध्यूढँ साम गीयते ;
अथ यदेवैतदक्ष्णः शुक्लं भाः सैव सा -
अथ यन्नीलं परः कृष्णम् तदमः ; तत् साम ।। 4 ।।
"	सु. - अथाध्यात्मं - शरीरे ; उपासनमुच्यते इति शेषः । वागेव ऋक् प्राणः साम - ऋचि वाग्दृष्टिः"
साम्नि प्राणदृष्टिः कार्या, साध्यसाधनभावान्निमित्तात् ,
उपरि स्थितेरेव वा सामान्यात् , वाच उपरि प्राणस्य नासिकायां वृत्तिविशेष- दर्शनात्
। अन्यत्पूर्ववत् ।। 1 ।। आत्मा -  छायात्मा अन्यत् स्पष्टम् ।।
1.7.5
अथ य एषोऽन्तरक्षिणि पुरुषो दृश्यते, सैवर्क् ;
तत् साम, तदुक्थम् ; तद्यजुः तद्ब्रह्म । तस्यैतस्य तदेव रूपम् ,
यदमुष्य रूपम् यावमुष्य गेष्णौ तौ गेष्णो, यन्नाम तन्नाम ।। 5 ।।
"	सु. - एवमध्यात्मं ऋक्साम्नोर्वाक्प्राणदृष्टिं विधायाध्यात्मं तयोः प्रधानदृष्टिर्विधीयते"
- अथेति । य एषोऽन्तरक्षिणि पुरुषो योगिभिः दृश्यते सैव ऋक्, सामानाधिकरण्यमिह कार्यकारणभावनिबन्धनम्
। विधेयप्राधान्यात् सैवेति स्त्रीलिङ्गनिर्देशः । नात्र अतस्मिंस्तद्दृष्टिर्विधीयते,
किन्तु तन्निश्वसितमृगादिकमिति तद्विभूतिज्ञापने तात्पर्यम् । ऋक् - पादबद्धाक्षरात्मिका
प्रसिद्धा, तत्साम तदुक्थम् - उक्थशब्दसाहचर्यात्सामशब्दः शस्त्रपरः, प्रगीत- मन्त्रसाध्यं
स्तोत्रं शस्त्रं, अप्रगीतमन्त्रसाध्यं स्तोत्रं उक्थमिति भिदा । तद्यजुः - स्वाहास्वधावषडादि
सर्वं वाङ्मयम् । किं बहुना तद्ब्रह्म - समग्रो वेदः स एव । अथ रूपादिकमतिदिश्यते -
तस्यैतस्योयादिना । स्थानभेदात्पुरुषभेदाशङ्का प्रसजेत् ; तद्व्यावृत्तयेऽयमतिदेशः
। एतेन स्थानभेदात् उपासनभेदशङ्का परास्ता । एकस्यैव परमात्मनो रूपतो नामतश्च एकस्य
स्थानद्वयसम्बन्धवत्तया उपासनस्य
विवक्षितत्वात् ।।
1.7.6
स एष ये चैतस्मादर्वाञ्चो लोकास्तेषां चेष्टे मनुष्यकामानां चेति
तद्य इमे वीणायां गायन्त्येतं ते गायन्ति तस्मात्ते धनसनयः ।। 6 ।।
"	सु. - स एषः - अक्ष्याश्रयः पुरुषः परमात्मा, एतस्मात् -  स्वावासस्थानात् येऽर्वाञ्चो"
लोकाः - पृथिव्यादयो लोकाः ये च मनुष्यकामाः तेषामीष्टे । तत् -  तस्मात् ईश्वरत्वात्
य इमे लोके वीणायां गायन्ति सर्व एव ते एतमेव गायन्ति । अयमाशयः - येऽप्यन्यदेवता भक्ता
यजन्ते श्रद्धयाऽन्विताः । तेऽपि तं परमात्मानं यजन्त्यविधिपूर्वकम् । एवमेवेह यं
कञ्चिद्वायन्तां वीणया जनाः । गीयते त्वयमेवैकः सर्वेषाम् ईश्वरो ह्यसौ ।। तस्मात्ते
धनसनयः - यस्मादीश्वरो गीतस्तस्मादेव ते धनस्य सनिः लाभः येषां तथाविधा भवन्ति ।
ईश्वरादन्यः कः प्रसन्नः समृद्धं धनं प्रापयितुं समर्थः । ईश्वरत्वमन्यत्र ह्येतदुपजीव्यम् ।।
1.7.7
अथ य एतदेवं विद्वान् सामगायत्युभौ स गायति । सोऽमुनैव
स एष ये चामुष्मात्पराञ्चो लोकास्ताँश्चाप्नोति देवकामाँश्च ।। 7 ।।
"	सु. - य एवं विद्वान् - अधिदैवमध्यात्मं चोक्तेन प्रकारेण जानन् एतत्सामोद्गीथरूपं"
गायति ; स आदित्यचाक्षुषौ पुरुषौ उभावपि गायति । यदयं वेत्ति उन्नाम्नश्चक्षुरादित्यान्तःस्थस्य
परमात्मनो गानरूपत्वादेव ह्यस्योद्गीथत्व- मिति, अत एवायं गानकर्मीभूतेन अमुना -  आदित्यान्तर्वर्तिनैव
परमात्मना ये चामुष्मात् - आदित्यात् पराञ्चः - ऊर्ध्वा लोकाः तानाप्नोति देवानां कामांश्च ।।
1.7.8
अथानेनैव ये चैतस्मादर्वाञ्चो लोकास्ताँश्चाप्नोति
मनुष्यकामाँश्च तस्मादुहैवंविदुद्गाता ब्रूयात् ।। 8 ।।
"	सु. - अथानेनैव - चक्षुरन्तर्वर्तिना परमात्मना एतस्मात् - चक्षुषः अर्वाञ्चः - अधस्तना"
लोका मानुषाः तानाप्नोति मनुष्यकामांश्च । तस्मात् - ईदृशशक्तियुक्तत्वात् एवंविदुद्गाता
यजमानं प्रति ब्रूयात् ।।
1.7.9
कं ते काममागायानीति एष ह्येव कामागानस्येष्टे,
य एतदेवं विद्वान् साम गायति, साम गायति ।। 9 ।।
।। इति सप्तमः खण्डः ।।
"	सु. - किमिति ब्रूयात् ? उच्यते, कं ते गानमागायानीति - हे यजमान ! ते कं काममभिलषितमधिकृत्याद्याहमागायानीति"
। कुतोऽस्यैतत्सामर्थ्यं ? उच्यते, य एवमुक्तेन प्रकारेण विद्वानेतत्साम गायति सहि
यजमानकामस्य सम्पादने ईष्टे - समर्थो भवति । साम गायति सामगायतीति द्विरुक्तिरुपासनसमाप्तौ ।।
।। इति सप्तमखण्डभाष्यम् ।।
1.8.1
उद्गीथाक्षरस्य परोवरीयस्त्वोपासनम् त्रयो होद्गीथे
कुशला बभूवुः शिलकः शालावत्यः, चैकितायनो दाल्भ्यः,
प्रवाहणो जैबलिरिति, ते होचुः - उद्गीथे वै कुशलाः स्मः,
हन्तोद्गीथे कथां वदाम इति ।। 1 ।।
"	सु. - प्रकारान्तरेण उद्गीथोपासनं वक्तुमुपक्रमते । आख्यायिका"
सुखप्रतिपत्तये । पुरा जातु उद्गीथे कुशलास्त्रयो बभूवुः । एकत्रसङ्गता बभूवुरिति शेषपूरणेन
वाऽन्वयः । के ते त्रयः ? शालावत्यः शिलकः -  शालावत्सुतो नाम्ना शिलकः, चैकितायनो
दाल्भ्यः - दल्भ्यस्य गोत्रापत्यं चिकितायनस्यापत्यम् ; प्रवाहणो जैवलिः - जीवलस्यापत्यं
नाम्ना प्रवाहणः, इति त्रय इति सम्बन्धः । ते ह सङ्गता ऊचुः । किमिति ?
उद्गीथे हि वयं कुशलाः स्म, उद्गीथे कथां वदाम  इति - अवगतार्थद्रढिम्ने प्रक्षप्रतिपक्षोपन्यासरूपेण
विचारमुद्गीथे कुर्म इति । हन्तेत्युत्साहे । वैशब्दो ह्यर्थः ।।
1.8.2
तथेति ह समुपविविशुः । स ह प्रवाहणो जैवलिरुवाच
भगवन्तावग्रे वदताम् ; ब्राह्मणयोर्वदतोर्वाचँ श्रोष्यामीति ।। 2 ।।
"	सु. - तथेति मिथ उररीकृत्य ते समुपविविशुः । तेषु स ह प्रवाहणो जैवलिरुवाचेतरौ । किमिति"
? भगवन्तौ - पूजार्हौ भवन्तौ अग्रे वदताम् , ब्राह्मणयोः वदतोः वाचं श्रोष्यामीति ।
अयं च प्रवाहणः क्षत्रिय इति गम्यते, भगवन्तौ इति निर्देशात् ।।
1.8.3
स ह शिलकश्शालावत्यश्चैकितायनं दाल्भ्यमुवाच -
हन्त त्वा पृच्छानीति । पृच्छेति होवाच ।। 3 ।।
"	सु. - तयोर्ब्राह्मणयोरेकः स हि शिलकः शालावत्यश्चैकितायनं दाल्भ्यमपरमुवाच - त्वा"
पृच्छानीति । पृच्छामीत्यनुक्त्वा पृच्छानीत्युक्तेरनु- ज्ञाप्रतीक्षा व्यज्यते । अपर उवाच - पृच्छेति ।।
1.8.4
का साम्नो गतिरिति । स्वर इति होवाच ।
स्वरस्य का गतिरिति प्राण इति होवाच ।
प्राणस्य का गतिरिति । अन्नमिति होवाच ।
अन्नस्य का गतिरिति । आप इति होवाच ।। 4 ।।
"	सु. - एवमनुमतः पप्रच्छ शिलकः - का साम्नो गतिरिति । सामशब्दः प्रकृते उद्गीथे वर्तते,"
सामान्यविशेषन्यायात् । तस्य गतिराश्रयः कः, इति शब्दः प्रश्नप्रतिवचनविभागज्ञापकः ।
पृष्टो दाल्भ्यः स्वर इति होवाच । स्वरप्रधानत्वात् उद्गीथस्य स्वर आश्रय इति भावः ।
स्वरस्य का गतिरिति पृष्टः प्राण इति होवाच । प्राणबलनिर्वर्त्यो हि स्वरः । प्राणस्य
का गतिरिति पृष्टः अन्नमिति होवाच । अन्ने हि प्राणः प्रतिष्ठितः । शुष्यति वै प्राण
ऋते अन्नात् । (बृ.उ. 7-12-1) अन्नस्य का गतिरिति पृष्ट आप इति होवाच । अप्प्रभवं ह्यन्नम् ।।
1.8.5
अपां का गतिरिति । असौ लोक इति होवाच ।
अमुष्य लोकस्य का गतिरिति । न स्वर्गं लोकमतिनयेदिति होवाच -
स्वर्गं वयं लोकँ सामाभिसँस्थापयामः ; स्वर्गसँस्तावँ हि सामेति ।। 5 ।।
"	सु. - अपां का - गतिरिति पृष्टोऽसौ लोक इति होवाच । असौ लोकः - द्युलोकः । वृष्टिर्हि"
अमुष्माल्लोकात् । अमुष्य लोकस्य का गतिरिति पृष्टो न स्वर्गं लोकमतिनयेदिति होवाच । साम्नो गतिपरम्परां
पर्यालोचयन् कोऽपि साम स्वर्गं लोकमतिक्रम्य तत उपरितनमाश्रयान्तरं न नयेत् । न कोऽपि
साम्नः स्वर्गात् परमाश्रयान्तरं मन्यत इति भावः । साम स्वस्य गतिपरम्पराविचारकं पुरुषं
स्वर्ग- मतीत्य न नयेत् । तत्रैव गतिरिति विचारविश्रान्तिः भवेदिति भावः । अतो वयं सामाभि
- स्वर्गलोकमेव मुख्याश्रयतया स्थापयामः हि - यस्मात् साम स्वर्ग- सस्तावं स्वर्ग इति
संस्तावः स्तुतिर्यस्य तत् । स्वर्गो वै लोकः साम इति श्रुतेः ।।
1.8.6
तँ ह शिलकश्शालावत्यश्चैकितायनं दाल्भ्यमुवाच -
अप्रतिष्ठितं वै किल ते दाल्भ्य ! साम ; यस्त्वेतर्हि ब्रूयात् ,
मूर्धा ते विपतिष्यतीति, मूर्धा ते विपतेदिति ।। 6 ।।
"	सु. - साम ते अप्रतिष्ठितं किल - तव पक्षे साम प्रतिष्ठारहितं किल भवति, यदस्थिरं स्वर्गं"
प्रतिष्ठां मन्यसे । न ह्यस्थिरं गत्यन्तरसापेक्ष्यं कस्यचित्प्रतिष्ठा भवेत् । तदेवमन्यथावादमपराधं
तावकमसहमानो यद्यभिज्ञो यः
कश्चित् एतर्हि - एतस्मिन्समये मूर्धा ते विपतिष्यतीति ब्रूयात्, मूर्धा ते विपतेत्,
मया तु स्नेहान्न तथोच्यत इति भावः । इति उवाचेति पूर्वेण सम्बन्धः ।।
1.8.7
हन्ताहमेतद् भगवत्तो वेदानीति । विद्धीति होवाच ।
अमुष्य लोकस्य का गतिरिति । अयं लोक इति होवाच ।
अस्य लोकस्य का गतिरिति । न प्रतिष्ठां लोकमतिनयेदिति
होवाच ; प्रतिष्ठां वयं लोकं सामाभिसँस्थापयामः ;
प्रतिष्ठासँस्तावँ हि सामेति ।। 7 ।।
"	सु. - एवमभिहितो दाल्भ्य आत्मन उद्गीथेऽनभिज्ञतां विनिश्चित्य अभिसन्धाय च शिलकस्य"
तदभिज्ञतां विनीत उवाच । किमिति ?
हन्ताहमेतद्भगवत्तो वेदानीति । यत्प्रतिष्ठं साम स्यात् तदेतत् भगवत्तो वेदानीति । विज्ञापितः
शिलक उवाच - विद्धि मत्त इति । अनुमतो दाल्भ्यः पप्रच्छ - अमुष्य लोकस्य का गतिरिति
। पृष्ट उवाच - अयं लोक इति । यागदानहोमादिभिरयं हि भूलोकः पुष्णाति द्युलोकम् । अस्य
लोकस्य का गतिरिति पृष्टो दाल्भ्येन शिलक उवाच - न प्रतिष्ठां लोकमतिनयेदिति । प्रतिष्ठां
लोकं - सर्वभूतानां प्रतिष्ठात्वेन प्रत्यक्षतोऽवगतमिमं भूलोकमतिक्रम्य न
कश्चिदभिज्ञः सामविश्रान्तिस्थानं नयेत् । विवृतप्रायमितरम् । प्रतिष्ठासंस्तावं हि
सामेति । प्रतिष्ठेति अयं लोक इति संस्तावः स्तुतिर्यस्य तत् प्रतिष्ठासंस्तावम् । इयं
वै रथन्तरम् (तां.ब्रा. 18-6-11) इति श्रुतेः । इयं - पृथिवीत्यर्थः ।।
1.8.8
तँ ह प्रवाहणो जैवलिरुवाच अन्तवद्वै किल ते शालावत्य !
साम ; यस्त्वेतर्हि ब्रूयात्, मूर्धा ते विपतिष्यतीति, मूर्धा ते विपतेदिति ।।
हन्ताहमेतद्भगवतो वेदानीति । विद्धीति होवाच ।।
।। इति अष्टमः खण्डः ।।
"	सु. - अथ तमेवमुक्तवन्तं शिलकं तृतीयः प्रवाहणो जैवलिरुवाच । अन्तवद्वै किल ते शालावत्य"
साम, यत्प्रतिष्ठेति निगदितोऽयं लोकोऽन्त- वान्प्रतिष्ठान्तरमपेक्षत एव । अन्यद्व्यक्तम्
। भगवत्तो वेदानीति निर्देशात् क्षत्रियोऽपि ब्राह्मणेन विद्यां ततो जिघृक्षता पूज्य इति व्यज्यते ।।
।। इति अष्टमखण्डभाष्यम् ।।
1.9.1
अस्य लोकस्य का गतिरिति, आकाश इति होवाच, सर्वाणि
ह वा इमानि भूतान्याकाशादेव समुत्पद्यन्ते ; आकाशं
प्रत्यस्तं यन्त्याकाशो ह्येवैभ्यो ज्यायान् आकाशः परायणम् ।। 9 ।।
"	सु. - अनुज्ञातः शिलकः पप्रच्छ - अस्य लोकस्य का गतिरिति । पृष्टः प्रवाहण उवाच - आकाश"
इति । आसमन्तात् काशते इत्यवयवार्थाश्रयणेन आकाश इह परमात्मा, रूढ्यर्थे हि वक्ष्यमाणं
सर्वभूतोत्पादकत्वादि बाधकम् ।
आकाशस्यास्य साम्नो गतिविश्रान्तिभूमित्वे लिङ्गमाह - सर्वाणि ह वा इमानि भूतानि आकाशादेव
समुत्पद्यन्ते, आकाशं प्रत्यस्तं यन्ति इति । भूतानि - चराचराणि । हवेति निर्देशात्प्रसिद्धिर्द्योतयते
। सा च सदेव सोम्येदमग्र आसीत् (छां.उ. 6-2-1) इत्यादिवाक्यतः परमात्मनि गम्यमाना ।
आकाशो ह्येवैभ्यः -  भूतेभ्यः सर्वेभ्यः ज्यायान् - महान् । यस्मादयमेव सर्वभूतानां
प्रभवाप्ययस्थानं व्यापकश्च तस्मादयमेव सर्वस्य परायणम् - परागतिः, यद्यस्मादन्यत्कारणं
व्यापकं वा स्यात्तदा परायणत्वमस्मिन् नघटेत, तत्तु नेत्यस्य परायणत्वं युक्तमिति भावः ।।
1.9.2
स एष परोवरीयानुद्गीथः, स एषोऽनन्तः ।
परोवरीयो हास्य भवति ;  परोवरीयसो  ह लोकाञ्जयति ;
य एतदेवं विद्वान् परोवरीयाँसमुद्गीथ- मुपास्ते ।। 2 ।।
"	सु. - स एषः - उद्गीथः परोवरीयान् - योऽसावाकाशः सर्वभूतानाम् उद्भवाप्ययस्थानभूतः"
सर्वतो महान् स एष उद्गीथः, तत्वेन उद्गीथो विभाव्यते, अत एवायं
परोवरीयान् । परश्चासौ, वरीयांश्च वरीयसामपि वरः, पराश्चासौ वरीयांश्चेति वा । आकाशस्यायं
गुणस्तत्वेन भाव्यमाने उद्गीथे सम्पाद्यते । स एषोऽनन्तश्च - तस्य आनन्त्यात् तत्वेन
दृश्यमाने एतस्मिन् आनन्त्यमारोप्यते ।
"	यद्वा - परेण कृते साम्नोगतिनिरूपणे स्थिरगत्यलाभात् - यदन्तवत्वं दोष उद्भावितः -"
अन्तवत्किल ते सामेति, सोऽयं दोषोऽस्मिन्पक्षे नेत्याह - स एषोऽनन्त  इति । य एतत्साम
एवमुक्तप्रकारेण विद्वान् - जानन् परोवरीयांसं - परोवरीयस्त्वगुणविशिष्टमुद्गीथमुपास्ते,
अस्य इह लोके परोवरीयः -  वरीयसां वरीयः जीवनं भवति, स परत्र परोवरीयसो लोकानपि जयति ।।
1.9.3
तँहैतमतिधन्वा शौनक उदरशाण्डिल्यायोक्त्वोवाच,
यावन्त एनं प्रजायामुद्गीथं  वेदिष्यन्ते,  परोवरीयो
हैभ्यस्तावदस्मिन् लोके जीवनं भविष्यति ।। 3 ।।
"	सु. - शुनकसुतः नाम्ना अतिधंन्वा तमेतमुद््गीथमुदरशाण्डिल्याय शिष्याय उपदिश्य इदमप्युवाच"
। ते प्रजायां सन्ततौ एनमउद््गीथं यावत् वेदिष्यन्तेज्ञास्यन्ति, एभ्यः सर्वेभ्यः अस्मिँल्लोके
परोवरीयः - अत्युत्तमं जीवनं भविष्यति, तथा अमुष्मिन्नपि लोके । इत्युवाचेति पूर्वेण
सम्बन्धः । एवं फले संवादप्रमाणमुपन्यस्य स्वयं फलनिरूपणेन निगमयति - स य एतमेवं विद्वानुपास्ते
इति । स्फुटोऽर्थः । प्रकान्तोपासनप्रकारपरिसमाप्तिद्योतनाय वीप्सा ।।
1.9.4
तथाऽमुष्मिन् लोके लोक इति । स य एतमेवं विद्वान् उपास्ते,
परोवरीय एव हास्यास्मिन् लोके जीवनं भवति,
तथाऽमुष्मिन् लोके लोक इति, लोके लोक इति ।। 4 ।।
।। इति नवमः खण्डः ।।
"	सु. - शुकसुतो नाम्नाऽतिधन्वा तमेतमुद्गीथमुदरशाण्डिल्याय शिष्यायोपदिश्येदमप्युवाच"
। ते प्रजायां सन्ततौ एनमुद्गीथं यावत् वेदिष्यन्ते - ज्ञास्यन्ति, एभ्यः सर्वेभ्यः
अस्मिँल्लोके परोवरीयः - अत्युत्तमं जीवनं भविष्यति, तथाऽमुष्मिन्नपि लोके । इत्युवाचेति
पूर्वेण सम्बन्धः । एवं फले संवादप्रमाणमुपन्यस्य स्वयं फलनिरूपणेन
निगमयति - स य एतमेवं चिद्वानुपास्ते इति । स्फुटोऽर्थः । प्रक्रान्तोपासनप्रकारपरिसमाप्तिद्योतनाय वीप्सा ।।
।। इति नवमखण्डभाष्यम् ।।
1.10.1
प्रस्तावोद्गीथप्रतिहारभक्तित्रयोपासनम्
मटचीहतेषु कुरुष्वाटक्या1 सह जायया उषस्तिर्ह चाक्रायण
इभ्यग्रामे कुद्राणक इति सुबोधिनीसम्मतः पाठः प्रद्राणक उवास ।। 1 ।।
"	सु. - प्रसङ्गात्प्रस्तावाद्युपासनं वक्तुमुपक्रमते । आख्यायिका सुखप्रतिपत्तये । पटची"
- अश्मवृष्टिः, तया हतेषु -  विनष्टसस्येषु इति यावत् । पुरुषु - कुरुसंज्ञकेषु देशेषु,
आटक्या जायया सह - आटकी - अनुपजा- तपयोधरादिस्त्रीव््यञ्जना, उषस्तिर्नामतः, चाक्रायणः
चक्रस्यापत्यम् , इभ्याः - हास्तिपकाः तेषां ग्रामे कुद्राणकः -
कुत्सितां दशामापन्न उवास ।। 1 ।।
1.10.2
स हेभ्यं कुल्माषात् खादन्तं बिभिक्षे । तँ होवाच -
नेतोऽन्ये विद्यन्ते, यच्च ये मे इमे उपनिहिता1 इति ।। 2 ।।
"	सु. - सः - अनशनपीडितोऽन्नार्थमटन् इभ्यमेकं कुल्माषान् - कुत्सितान् माषान् खादन्तं"
बिभिक्षे । तमुषस्तिमिभ्य उवाच । इतो मया भक्ष्यमाणादन्ये न विद्यन्ते, यत् - यस्मात्
येमे स्युः, ते चये अस्मिन् राशौ
उपनिहिता इमे एव, उच्छिष्टमेतत् , हन्त किं कुर्याम् इति भावः ।। 2 ।।
1.10.3
एतेषां मे देहीति होवाच तानस्मै प्रददौ हन्तानुपानमित्युच्छिष्टं
वै मे पीतँ स्यादिति होवाच ।। 3 ।।
"	सु. - एतेषामिति निर्धारणे षष्ठी । किञ्चिदिति शेषः । यानि सन्त्येतेषामेव मध्ये किञ्चित्"
मे -  मह्यं देहि । कर्मणः सम्बन्धसामान्येन विवक्षा वा । एतानेव देहीत्यर्थः । इति
होवाच 1प्राणसंश्यमापन्नः । एवमुक्त इभ्यः तानेव कुल्माषान् अस्मै प्रददौ । प्रदाय कुल्माषान्
सानुतापमाह - हन्तानुपानमिति । हन्त इत्यनुकम्पायाम् । अस्त्विति शेषः । एवमुक्त उषस्तिरुवाच
- यदीदं पास्यामि मया उच्छिष्टमेव पीतं स्यादिति ।। 3 ।।
1.10.4
न स्विदेतेऽप्युच्छिष्टा इति । न वा अजीविष्यमिमानखादन्
इति होवाच, कामो म उदपानमिति ।। 4 ।।
"	सु. - अजानानो धर्ममर्यादामिभ्य आह - एतेऽपि न किमुच्छिष्टाः, ये त्वया कुल्माषा गृहीता"
इति । एवं पृष्ट उषस्तिरुवाच - इमान् अखादन्नेव अजीविष्यम् । प्राणसंशयमापन्नेन प्राणधारणाय
इदं गृहीतम् । उदपानं तु कामो मे स्यात् । केवलं कामायैव उदकपानं नतु प्राणरक्षणाय ।
यदनेन पीतेन उच्छिष्टदोषः प्रसजेदित्यर्थः । एतेन विदुषः सर्वान्नानुमतिः प्राणात्ययप्रसङ्ग
इति ज्ञाप्यते ।। 4 ।।
1.10.5
स ह खादित्वाऽतिशेषान् जायाया आजहार ।
सावऽग्र एव सुभिक्षा बभूव ; तान् प्रतिगृह्य निदधौ ।। 5 ।।
"	सु. -  सः - तान् कुल्माषान् किञ्चित् जग्ध्वा अवशिष्टान् जायायै आजहार, क्षुत्क्षामेति"
कारुण्यात् । सा तु कुल्माषानयनतः प्रागेव सुभिक्षा बभूव । प्राणधारणोचितमन्नं भिक्षया
लब्धवती इत्येतत् । अथापि तानादरेण प्रतिगृह्य अन्तर्निदधौ । न हि प्राक्षिपत् । पत्यौ
भक्त्या अनशनक्लेशेन वा ।। 5 ।।
1.10.6
स ह प्रातः संजिहान उवाच, यद्बतान्नस्य लभेमहि, लभेमहि
धनमात्राँ; राजाऽसौ यक्ष्यते, स मा सर्वैरार्त्विज्यैर्वृणीतेति ।। 6 ।।
"	सु. - स प्रातः संजिहानः - शयनतलं परित्यजन् ; शयनात् उत्तिष्ठन्नेवेदं वक्ष्यमाणमुवाच"
- अन्नस्य लभेमहि, मात्राम् इत्यध्याहारः । धनमात्रामित्यतो विभज्य वा
सम्बन्धः । अन्नस्य मात्रां - लेशम् । यत् -  यदि लभेमहि, लभेमहि धनमात्रां -  धनस्य
लेशम् । केनोपायेन ? राजासौ नातिदूरे यक्ष्यते, स मां सन्निहितं सर्वैरार्त्विज्यैः
-  ऋत्विक्कर्मभिः । वृणीत । वरणे हेतुरार्त्विज्यम् । यजमानस्य हि एतत्प्रयोजनम् ।
हन्तेति खेदे ।। 6 ।।
1.10.7
तं जायोवाच, हन्त पते इम एव कुल्माषा इति ।
तान् खादित्वाऽमुं यज्ञं विततमेयाय ।। 7 ।।
"	सु. - तमेवमुक्तवन्तं जायोवाच - हन्त पते ! इम एव कुल्माषाः सन्निहिता एव कुल्माषा"
भवदाहृता इति । हन्तेति हर्षे । हर्षश्च धनलाभप्रसङ्गनिबन्धनः । स तान्खादित्वा विततं
-  विस्तीर्णं यज्ञं एयाय ।। 7 ।।
1.10.8
तत्रोद्गातृनास्तावे स्तोष्यमाणानुपोपविवेश ।
स ह प्रस्तोतारमुवाच ।। 8 ।।
"	सु. - तत्र - यज्ञे आस्तावे स्तोष्यमाणान् -  यत्र स्थित्वा स्तोत्रमुद्गातृप्रभृतिभिः"
क्रियते तत्स्थानमास्तावः, तस्मिन्स्थित्वा स्तोतुं प्रवृत्तान् ,
द्गातन् - उद्गाने कर्तृभूतान् उद्गातृप्रतिहर्तृप्रस्तोतृन् , उप - समीपे, उपविवेश
- उपविष्टवान् । उपविश्य स प्रस्तोतारमिदमुवाच ।। 8 ।।
1.10.9
प्रस्तोतर्या देवता प्रस्तावमन्वायत्ता ताञ्चेदविद्वान्
प्रस्तोष्यसि, मूर्धा ते विपतिष्यतीति ।। 9 ।।
"	सु. - स्वस्वकर्मसु व्यापृतानभिमुखीकर्तुं प्रस्ततरित्यादि सम्बोधनम् । हे प्रस्तोतर्यादेवता"
प्रस्तावमन्वायत्ता -  प्रस्तावभक्तिम् अभिसम्बद्धा, तां -  देवताम् अजानंश्चेज्जानतो
मम प्रस्तोष्यसि मूर्धा ते विपतिष्यति । एतेन - अविदुषः सत्यपि आर्त्विज्ये अधिकारे
विदुषः सन्निधौ तदनुज्ञां विना नाधिकार इति व्यज्यते । ते त्रयोऽपि स्वस्वकर्मभ्यः
समारता - उपरताः तूष्णीमासाञ्चक्रिरे - निर्व्यापारा अभूवन् । निर्व्यापारता च शुश्रूषोर्लक्षणम्
। एतेन देवताविशेषं ततो ज्ञातुकामा अभूवन्निति व्यज्यते ।। 9-11 ।।
1.10.10
एवमेवोद्गातारमुवाच, उद्गातर्या देवतोद्गीथमन्वायत्ता
तां चेदविद्वानुद्गासि, मूर्धा ते विपतिष्यतीति ।। 10 ।।
।। इति दशमः खण्डः ।।
"	सु. - स्वस्वकर्मसु व्यापृतानभिमुखीकर्तुं प्रस्ततरित्यादि सम्बोधनम् । हे प्रस्तोतर्यादेवता"
प्रस्तावमन्वायत्ता -  प्रस्तावभक्तिम् अभिसम्बद्धा, तां -  देवताम् अजानंश्चेज्जानतो
मम प्रस्तोष्यसि मूर्धा ते विपतिष्यति । एतेन - अविदुषः सत्यपि आर्त्विज्ये अधिकारे
विदुषः सन्निधौ तदनुज्ञां विना नाधिकार इति व्यज्यते । ते त्रयोऽपि स्वस्वकर्मभ्यः
समारता - उपरताः तूष्णीमासाञ्चक्रिरे - निर्व्यापारा अभूवन् । निर्व्यापारता च शुश्रूषोर्लक्षणम्
। एतेन देवताविशेषं ततो ज्ञातुकामा अभूवन्निति व्यज्यते ।। 9-11 ।।
1.10.11
एवमेव प्रतिहर्तारमुवाच, प्रतिहर्तर्या देवता प्रतिहारमन्वायत्ता
ताञ्चेद- विद्वान् प्रतिहरिष्यसि, मूर्द्धा ते विपतिष्यतीति ।
ते ह समारतास्तूष्णीमा- साञ्चक्रिरे ।। 11 ।।
"	सु. - स्वस्वकर्मसु व्यापृतानभिमुखीकर्तुं प्रस्ततरित्यादि सम्बोधनम् । हे प्रस्तोतर्यादेवता"
प्रस्तावमन्वायत्ता -  प्रस्तावभक्तिम् अभिसम्बद्धा, तां -  देवताम् अजानंश्चेज्जानतो
मम प्रस्तोष्यसि मूर्धा ते विपतिष्यति । एतेन - अविदुषः सत्यपि आर्त्विज्ये अधिकारे
विदुषः सन्निधौ तदनुज्ञां विना नाधिकार इति व्यज्यते । ते त्रयोऽपि स्वस्वकर्मभ्यः समारता -
उपरताः तूष्णीमासाञ्चक्रिरे - निर्व्यापारा अभूवन् । निर्व्यापारता च शुश्रूषोर्लक्षणम्
। एतेन देवताविशेषं ततो ज्ञातुकामा अभूवन्निति व्यज्यते ।। 9-11 ।।
1.11.1
प्रस्तावप्रतिहारयोः उपासना
अथ हैनं यजमान उवाच, भगवन्तं वा अहं विविदिषाणीति ।
उषस्तिरस्मि चाक्रायण इति होवाच ।। 1 ।।
"	सु. - अथ निर्व्यापारेषु तेषु यजमान उपसृत्य भगवन्तमहं विविदिषाणि -  वेत्तुमिच्छामीत्युवाच"
। उषस्तिरस्मि चाक्रायण इति नाम्ना अभिजन्मना च विरूपणात् स्वप्रसिद्धिर्व्यज्यते ।। 1 ।।
1.11.2
स होवाच, भगवन्तं वा अहमेभिः सर्वैरार्त्विज्यैः
पर्यैषिषम् ; भगवतो वा अहम1विद्या1ऽन्यानवृषि ।। 2 ।।
"	सु. - स होवाच - पूज्यतमं भवन्तमेभिः सर्वैरार्त्विज्यैः निमित्तभूतैः, आर्त्विज्यार्थमिति"
यावत् , पर्यैषिषम् - अन्विष्टवान् । भगवतः अवित्त्वा - भगवन्तमलब्ध्वा अन्यानिमान्
अवृषि - वृतवानहम् ।। 2 ।।
1.11.3
भगवाँस्त्वेव मे सर्वैरार्त्विज्यैः इति । तथेति ;
अथ तर्हि एत एव समतिसृष्टाः स्तुवताम् ;
यावत्त्वेभ्यो धनं दद्याः तावन्मम दद्या इति ।
तथेति यजमान उवाच ।। 3 ।।
"	सु. - तत् भगवानेव सर्वैरार्त्विज्यैः - सर्वार्त्विज्यार्थं मेऽस्तु, इत्युवाचेति"
पूर्वेण सम्बन्धः । तथेत्युवाच राजा । अथैते एव मया समतिसृष्टाः - समनुज्ञाताः स्तुवताम्
, यावत्वेभ्यो घनं दद्याः तावन्ममैकस्य देहीति क्षुत्क्षामो विद्यासम्पन्नः उषस्तिरुवाच
। तथेति यजमान उवाच ।। 3 ।।
1.11.4
अथ हैनं प्रस्तोतोपससाद प्रस्तोतर्या देवता प्रस्तावमन्वायत्ता,
ताञ्चेदविद्वान् प्रस्तोष्यसि मूधर्ा ते विपतिष्यतीति मा
भगवानवोचत् ; कतमा सा देवतेति ।। 4 ।।
"	सु. - उषस्तियजमानयोः संवादान्तरम् उषस्तिं प्रस्तोता जिज्ञासुरुपससाद - विनयेन उपस्थितवान्"
। उपगम्य च इदमपृच्छत् । भगवान् मां प्रति प्रस्तोतर्या देवतेत्यादि यद्वछनम् अवोचत्
, सा तत्प्रश्नवचनाभिप्रेता देवता का ? इति । प्रस्तोतरित्यादि विपतिष्यतीत्यन्तमुषस्तिवचनानुवादः ।। 4 ।।
1.11.5
प्राण इति होवाच सर्वाणि ह वा इमानि भूतानि
प्राणमेवाभिसंविशन्ति प्राणमभ्युज्जिहते सैषा देवता
प्रस्तावमन्वायत्ता तां चेदविद्वान् प्रास्तोष्यो मूर्धा ते
व्यपतिष्यत्तथोक्तस्य मयेति ।। 5 ।।
"	सु. - एवं पृष्ट उषस्ति प्रत्युवाच - प्राण इति । प्राणस्चायंसर्व- प्राणनगुणयोगात्परः"
सर्वस्यान्तरात्मा, अस्मिन्नेव च मुख्यस्तद्योगः, श्रूयते ह्यन्यत्र स उ प्राणस्य प्राण
(केन.उ. 1-2) इति । श्रूयते च को ह्येवान्यात्कः प्राण्याद्यदेष आकाश आनन्दो न स्यात्
(तै.आन. 7-1) इति । न केवलं प्राणनहेतुः सर्वाणीमानि लीयमानानि प्राणमभिसंविशन्ति, तथा
प्राणमभ्युज्जिहते - प्राणादौ आविर्भवन्तीत्येतत् । एतेन ब्रह्मलक्षणतः प्रस्तावदेवता
निरूपिता भवति । लक्ष्यते हि सृष्टिस्थितिलयैर्ब्रह्म यतो वा इमानि भूतानि जायन्ते,
येन जातानि जीवन्ति, यत्प्रयन्त्यभिसंविशन्ति (तै.भृ. 1-2) इति । सैषा देवता प्रस्तावमन्वायत्ता
- अनुसम्बद्धा, तस्मिन् तद्देवतोपासनं कार्यमिति यावत् । एवं देवतामुपदिश्य प्रस्तोतारम्
अबिनन्दति, त्वमसि विनीतः - विनयेन चात्मा रक्षितः ; तामिमां देवतां चेदविद्वान् - अवगणय्य
मां प्रास्तोष्यः - प्रस्तावमकरिष्यः, प्राक् मया तथोक्तस्य ते मूर्धा व्यपतिष्यत् मूर्धपतनमनिष्टमात्रोपसम्पातलक्षणम् ।। 5 ।।
1.11.6
अथ हेनमुद्गातोपससाद उद्गातर्या देवतोद्गीथमन्वायत्तां
तां चेदविद्वानुद्गास्यसि मूर्धा ते विपतिष्यतीति मा
भगवानवोचत् ; कतमा सा देवतेति ।। 6 ।।
"	सु. - अथ हैनम् - उपस्तिम् , उद्गीथदेवताजिज्ञासया उपससाद -  विनयेन उद्गाता उपतस्थे,"
उपगत्येदमपृच्छत् - भवान् मां प्रति उद्गातर्या देवतेत्यादि यद्वचनमवोचत् सा देवता का
? इति । उद्गातरित्यादि विपतिष्यतीत्यन्तमुषस्तिवचनानुवादः ।। 6 ।।
1.11.7
आदित्य इति होवाच, सर्वाणि ह वा इमानि भूतान्यादित्यमुच्चैः
सन्तं गायन्ति । सैषा देवतोद्गीथमन्वायत्ता । तां चेदविद्वानुदगास्यो
मूर्धा ते व्यपतिष्यत्तथोक्तस्य मयेति ।। 7 ।।
"	सु. - एवं पृष्ट उषस्तिः प्रत्युवाच - आदित्य इति । आदित्यश्चायं प्रसिद्धः । सर्वाणीमानि"
भूतानिं मानुषलोके उच्चैः सन्तं -  उपरिवर्तमान- मेनमादित्यं गायन्ति - स्तुवन्त्यालोकतो
लब्ध नयनाः । योऽयमुच्चैःस्थितो गीयमानः आदित्यः सैषा देवता
उद्गीथमन्वायत्ता -  उद्गीथमनुसम्बद्धा, तस्मिंस्तद्देवतादृष्टिःकार्येति यावत् । उद्गीयते
उद्गीथः, आदित्यश्च उच्चैःस्थितो गीयते, तदेवं सामान्यात् तस्मिंस्तद्दृष्टिरिति भावः
। एवं देवतामुपदिश्य उद्गातारमभिनन्दति - तां चेदित्यादिना । व्यक्तमन्यत् ।। 7 ।।
1.11.8
अथ हैनं प्रतिहर्तोपससाद प्रतिहर्तर्या देवता प्रतिहारमन्वायत्ता
तां चेदविद्वान् प्रतिहरिष्यसि मूर्धा ते विपतिष्यतीति मा
भगवानवोचत् कतमा सा देवतेति ।। 8 ।।
"	सु. - व्यक्तम् ।। 8 ।।"
1.11.9
अन्नमिति होवाच, सर्वाणि ह वा इमानि भूतान्यन्नमेव
प्रतिहरमाणानि जीवन्ति । सैषा देवता प्रतिहारमन्वायत्ता ।
तां चेदविद्वान् प्रत्यहरिष्योमूर्धा ते व्यपतिष्यत्तथोक्तस्य मयेति ।
तथोक्तस्य मयेति ।। 9 ।।
"	सु. -  एवं पृष्ट उषस्तिः प्रत्युवाच - अन्नमिति ।  तत्र निमित्तमाह - सर्वाणि ह वा"
इमानिभूतानि - प्राणिमात्राणि अन्नमेव प्रतिहरमाणानि -  प्रत्याहरन्ति एतदाहरणेन जीवन्ति
। तदेवं बुभुक्षितैः सर्वैः प्राणिभिः प्रतिह्रियत इति प्रतिहारोऽयम् । सैषा देवता
-  अन्नरूपा प्रतिहारमन्वायत्ता -  अनुसम्बद्धा । तस्मिन् अन्नदेवतादृष्टिः कार्या इति
यावत् । निमित्तं च ज्ञापितम् । ननु कथमन्नं देवता ? अभिमानिव्यपदेशात् । अन्यत्स्पष्टम्
। अवयवार्थतः पर्यवसानवृत्त्या वा प्राणशब्दस्येवादित्यान्नशब्दयोरपि परमात्मपरता किं
न स्यात् , स्यात् प्रसिद्धार्थत्यागे यदि निमित्तम् , प्राणशब्दस्य तु प्रसिद्धेऽर्थे
वाक्यशेषो बाधकः, तेन हि ब्रह्मणो लिङ्गमाख्यायते, निरूपितं तु प्राक् ।। 9 ।।
।। इति एकादशखण्डभाष्यम् ।।
द्वादशः खण्डः
1.12.1
श्वदृष्टोद्गीथस्तुत्यर्थं दाल्भ्यस्य आख्यायिका
अथातः शौव उद्गीथः । तद्ध बको दाल्भ्यो
ग्लावो वा मैत्रेयः स्वाध्यायमुद्वव्राज ।। 1 ।।
"	सु. - उद्गीथोपासनप्रकरणेऽस्मिन् प्रस्तावप्रतिहारोपासनयोः प्रसङ्गात् प्राप्तिः,"
प्रकरणं तु उद्गीथस्यैवेत्युद्गीथस्य उपासनान्तरं प्रस्तूयते । तत्र ब्रह्मविदामपि अनशनक्लेशः
प्रागाख्यायिकामुखेन सूचितः, स येन निरस्यते, तथाविधमुपासनं प्रस्तूयते - अथेति । अतः
वक्ष्यमाणवचनसन्दर्भेण, शौव उद्गीथः, प्रस्तूयते इति शेषः, शौवः - शुना दृष्टः, कथं
शुना दृष्टः ? श्रावयिष्यति श्रुतिः सुखप्रतिपत्तये आख्यायिका प्रस्तूयते - तद्धेति
।  बको ग्लावश्च नामतः, वाशब्दश्चार्थे, नामद्वययोगात् द्व्यामुष्यायणः । दल्भ्यस्यापत्यं
मित्रायाश्चापत्यं स दाल्भ्यो मैत्रेयः । स्वाध्यायं - कर्तुं विविक्तदेशमभिलषन् उद्वव्राज
- ग्रामान्निर्जगाम बहिः,
उद्वव्राजेत्येकवचनात् दाल्भ्यो बकोऽन्यो मैत्रेय ग्लावस्त्वन्य इति भ्रमो व्युदस्यते ।।
1.12.2
तस्मै श्वा श्वेतः प्रादुर्बभूव । तमन्ये श्वान उपसमेत्युोचुःअन्नं
नो भगवानागायतु ; शनायाम वौ इति ।। 2 ।।
"	सु. - तस्मै - स्वाध्यायप्रवणाय । प्रादुर्बभूव -  तमनुग्रहीतुं प्रादुर्बभूवेत्यर्थः"
। क्रियार्थोपपदस्य च कर्मणि स्थानिनः (पा.सू. 2-3-14) इति चतुर्थी । कः प्रादुर्बभूव
? श्वा श्वेतः । तस्य स्वाध्यायेन सन्तुष्टा देवता तमनुग्रहीतुं शुनो रूपेण प्रादुर्बभूव
इति यावत् । तमन्ये श्वान उपसमेत्य - उपसङ्गत्य, ऊचुः । किमिति ? भगवान् नः - अस्मभ्यं
अन्नम् आगायतु -  आगानेन अन्नं सम्पादयतु, वयं अशनायाम वै -  बुभुक्षिताः स्मः । इमा अपि देवता एव ।।
1.12.3
तान् होवाच, इहैव मा प्रातरुपसमीयातेति तद्ध बको
दाल्भ्यो ग्लावो वा मैत्रेयः प्रतिपालयाञ्चकार ।। 3 ।।
"	सु. - तान् -  बुभुक्षितान् अन्नम् आकाङ्क्षमाणान् श्वेतः श्वा उवाच ।"
हैव मां प्रातः उपसमीयात -  उपसङ्गच्छत । छान्दसप्रयोगः । प्रातरुपसमीयातेति प्रातःकालप्रतीक्षाविधानं
यस्यागानेनान्नं सम्पाद्यं तस्य सवितुः देवस्याभिमुख्यसमुचितं कालमपेक्ष्य, प्रातःकाले
ह्यादित्यस्य शुखोपसेव्यता । उदयसमकालं स्तुतिर्हि प्रीणनाय । तमिमं शुनां संवादम् उपश्रुत्य
बकः, तत् - प्रातः पुनस्तत्र तेषां सङ्गमनम् , प्रतिपालयाञ्चकार - प्रतीक्षितवान् ।
अनेन प्रतीक्षणेनास्यापि बुभुक्षोपशमनोपायाधिगमे त्वरा सूच्यते । अध्ययनपरायणता चानेनैव
निमित्तेनेति विज्ञायते, यदि इदमनाकाङ्क्षितम् , अध्ययनप्रीताभिः देवताभिः श्ववेषमाश्रिताभिरन्नलाभोपायः
किमर्थं प्रस्तूयेत ।। 3 ।।
1.12.4
ते ह यथैवेदं बहिष्पवमानेन स्तोष्यमाणाः सँरब्धाः
सर्पन्तीत्येव- माससृपुतेः ह समुपविश्य हिंचक्रुः ।। 4 ।।
"	सु. - ते - हि श्वानः परेद्युस्तत्रैव समेत्य बहिष्पवमानेन स्तोत्रेण स्तोष्यमाणाः"
- स्तोत्रं करिष्यन्त उद्गातारः संरब्धाः -  मिथः संलग्नाः सर्पन्ति - गच्छन्ति, इतीदं
यथा, एवमन्योन्यं संरब्धाः -  अन्यस्य पुच्छम् अन्यो मुखेन गृहीत्वा, आससृपुः -  उपससृपुः,
भ्रमणमकुर्वन्निति यावत् । अथ ते समुपविश्य हिञ्चक्रुः - हिङ्कारमकुर्वन् ।। 4 ।।
1.12.5
ओ3मदा3मों  पिबा3मों3देवो वरुणः प्रजापतिः सविता3ऽन्न-
मिहा2हरदन्नपते2ऽन्नमिहाहरा 2 हरो 3 मिति ।। 5 ।।
।। इति द्वादशः खण्डः ।।
"	सु. ओंकारावृत्तिर्गानाय, अदाम -  भक्षयेम आतृप्ति, पिबाम चाप्रशान्ति, देवः - द्योतनस्वभावः,"
वरुणः -  वर्षणात् , सविता हि वृष्टौ निदानम् , व्रियमाणत्वाद्वा वरुणः, प्रजानां पतिः
- पालयति हि प्रजा रश्मिभि सविता, एवम्भूतः सविता स हि सर्वस्यान्नस्य प्रसविता, काङ्क्षितस्य
वा सर्वस्य, तदिह सवितृशब्दः गुणयोगात् प्रवर्तते, अन्नमिह अस्मभ्यम् आहरत् - आहरतु
। हे अन्नपते - अन्नस्यास्य सर्वस्य स्वामिन् । अन्नमस्मभ्यमिह स्थितस्थाने आहर - उपहर
; आदरात् द्विरुक्तिः । इहेति निर्देशात्
अन्नार्जननिमित्तदेशाटनक्लेशो माभूदिति व्यज्यते । इति शब्दः प्रक्रान्तोपासनसमाप्तिद्योतकः
। कथमस्य उद्गीथोपासने सम्बन्धः, सविता हि प्रार्थ्यते, स्यात्सवितुरुपासनमेतत् , उद्गीथकरणकत्वात्प्रार्थनाया
इदमुद्गीथोपासनमिष्यते । ओमित्यादिर्हिङ्कारो हि प्रार्थनायां करणमिहोच्यते । अन्नपते
इत्यादिमन्त्रकरणकप्रार्थनाकर्मीभूतादित्याध्यास- विशिष्ट उद्गीथ उपदिश्यत इति वा तथात्वम् ।।
।। इति द्वादशखण्डभाष्यम् ।।
1.13.1
अयं वाव लोको हाउकारो वायुर्हाकारश्चन्द्रमा
अथकार आत्मेह- कारोऽग्निरीकारः ।। 1 ।।
"	सु. - अनन्तरखण्डे स्तोभाक्षरविषयाणि उपासनानि उपदिश्यन्ते । अर्थ विधुराणि"
गीतिसिद्धिमात्रफलकानि कानिचिदक्षराणि साम्नि विनियुज्यमानानि स्तोभाक्षराणि परिभाष्यन्ते
। एषां च सामावयवत्वाविशेषादेतदुपासनस्य सामावयवोपासनप्रकरणे अस्मिन्नस्ति प्रसङ्गः
। हा उकारः -  रथन्तरे साम्नि हा उ इत्युच्चार्यमाणः स्तोभाक्षरविशेषः, सोऽयं अयं वाव
लोकः -  पृथिव्येव, पृथिवीदृष्टिः तस्मिन्कार्येति यावत् । हा इकारः  - वामदेव्ये सामनि प्रसिद्धः,
ाईति स्तोभाक्षरविशेषःवायुरेव, वायुदृष्टिस्तस्मिन् कार्येति यावत् । अथकारः -  अथेति
प्रसिद्धः स्तोभः चन्द्रमाः ।
इहेति प्रसिद्धस्तोभः आत्मा । ई इति प्रसिद्धस्तोभोऽग्निः ।।
1.13.2
आदित्य ऊकारोनिहव एकारो विश्वेदेवा औहोइकारः
प्रजापतिर्हिङ्कारः प्राणः स्वरोऽन्नं या वाग्विराट् ।। 2 ।।
"	सु. - ऊकारस्तोभ आदित्यः । एकारस्तोभो निवहः । औहोइकारस्तोभो विश्वेदेवाः हिङ्कारस्तोभः"
प्रजापतिः । स्वर इति स्तोभः प्राणः । या इति स्तोभः अन्नं,
प्रसिद्धमन्नं देवताविशेषो वा । वागिति स्तोभो विराट् ।।
1.13.3
अनिरुक्तस्त्रयोदशस्तोभः सञ्चरो हुङ्कारः ।। 3 ।।
"	सु. - उक्ता द्वादशस्तोभाः, तेभ्यो यं त्रयोदशस्तोभो हुङ्कारः, सोऽयमनिरुक्तः सञ्चरः"
। इदमित्थमिति निरुच्यत इति निरुक्तः कार्यवर्गः, ततोऽन्योऽनिरुक्तः कारणम् । कारणमेव
तत्र तत्र कार्यात्मना सम्यक् स्फुटं चरतीति सञ्चर उच्यते । हुङ्कारे कार्यात्मना सञ्चरतः
कारणस्य दृष्टिः कार्या इति यावत् ।।
1.13.4
दुग्धेऽस्मै वाग्दोहं यो वाचो दोहः ; अन्नवानन्नादो भवति,
य एतामेर्वं साम्नामुपनिषदं वेदोपनिषदं वेद इति ।। 4 ।।
।। इति त्रयोदशः खण्डः ।।
।। इति प्रथमः प्रपाठकः ।।
"	सु. -  स्तोभाक्षरोपासनस्य फलमुच्यते । साम्नां -  सामावयवभूतानां स्तोभाक्षराणाम्"
, एतामुपनिषदं उक्तमुपासनमेवंप्रकारेण यो वेद । अस्मै - स्तोभाक्षरोपासकाय वाक् दोहं
दुग्धे, योवाचो दोहः स्यात् । वाग्मिनः फलमस्य
वेदिति यावत् । अन््नवानन्नादश्च भवति । उपनिषदं वेद इत्यभ्यासः प्रक्रान्तविद्यासमाप्त्यर्थः ।।
।। इति त्रयोदशःखण्ड भाष्यम् ।।
।। प्रथमप्रपाठकभाष्यम् ।।
2.1.1
ओम् , समस्तस्य खलु साम्न उपासनम् , साधु ।
यत् खलु साधु, तत् सामेत्याचक्षते । यदसाधु, तदसामेति ।। 1 ।।
"	सु. - निरूपितमनेन प्रथमेन प्रपाठकेन साम्नोऽवयवानाम् उपासनम् । ओमित्येतदक्षरमुद्गीथः"
साम्नो ह्यवयवः । तथा स्तोभाक्षराणि च । अथ समुदितस्य
साम्न उपासनभेदाः चिन्त्यन्ते द्वितीयेन । प्रसङ्गो वा सङ्गतिः, स्मार्यते ह्यवयवी अवयवेन,
प्राप्तनिरूपणावसरश्च । समस्तस्य माम्नः सामेत्येतन्मात्रस्य साप्त- भक्तिकस्य पाञ्चभक्तिकस्य साम्न उपासनं साधु ।
"	ननु निन्दा आक्षिप्यते उपासनमसाध्विति । नैतत् । न ह्यत्र स्तूयते समस्तस्य साम्न उपासनं"
साध्विति, येनाक्षिप्येतापि निन्दा, किन्तु समस्तं साम साध्वित्युपासीतेति विधीयते ।
अत्रैव चास्य तात्पर्यम् । ननु किं तथोपासने निमित्तम् ? इदम् , यत्खलु साधु भवति-लोकतत्सामेत्याचक्षते
जनाः, यदसाधु तदसामेति । तथा च शब्दैक्यात्1 तथोपासनं युक्तमिति यावत् ।। 1 ।।
2.1.2
तदुताप्याहुः, साम्नैनमुपागादिति, साधुनैनमुपागादित्येव तदाहुः ।
असाम्नैनमुपागादिति, असाधुनैनमुपागादित्येव तदाहुः ।। 2 ।।
"	सु. -  उक्तं निमित्तयोगमनेकधा द्रढयति । उतेति विकल्पे समुच्चये वा तत् - तस्मिन्नर्थे"
साध्वसाधुविवेचन इति यावत् । एवमप्याहुः - साम्नोपायेनैनमसावुपागादित्यर्थे साधुनैनमुपागादित्यप्याहुः
। साम्नोऽन्येन विपरीतेन उपायेन असौ एनमुपागादित्यर्थे असाधुना एनमुपागादित्यप्याहुः ।। 2 ।।
2.1.3
अथोताप्याहुः, साम नो बतेति, यत्साधु भवति ।
साधु बतेत्येव तदाहुः असाम नो बतेति, यदसाधु
भवति असाधु बतेत्येव तदाहुः ।। 3 ।।
"	सु. - किञ्चैवमप्याहुः, यत् यदा साधु -  शोभनं भवति, तत् -  तदा बत नः साम - सम्पन्नमित्याहुः"
। बत नः साधु सम्पन्नमित्यपि चाहुः पर्यायेण । यदसाधु - अशोभनं भवति तदा असाम नो बत
सम्पन्नमित्याहुः असाधु नोबतेति च । एवं साम्नि साधुशब्दान्वयात् साम्नः साधुत्वेनोपासनं
कार्यमिति भावः ।। 3 ।।
2.1.4
स य एतदेवं विद्वान् साधु सामेत्युपास्ते, अभ्याशो ह
यदेनँ साधवो धर्माः आगच्छेयुः, उप च नमेयुः ।। 4 ।।
।। इति प्रथमः ख्ण्डः ।।
"	सु. -  उपासनफलमुच्यते - स इति । स यः कश्चिदेवं विद्वान् साम - साधु इत्युपास्ते एनमुपासकं"
साधवो धर्माः आगच्छेयुः । अथ च उपनमेयुः - भोगोपधायकाश्च भवेयुरिति यावत् ।। 4 ।।
।। इति प्रथमखण्डभाष्यम् ।।
2.2.1
पञ्चविधसाम्नि लोकादिदृष्टिप्रकाराः लोकेषु पञ्चविधँ
सामोपासीत । पृथिवी हिङ्कारः । अग्निः
प्रस्तावोऽन्तरिक्षमुद्गीथ आदित्यः प्रतिहारो, द्यौर्निधनमित्यूर्ध्वेषु ।। 1 ।।
"	सु. - पाञ्चभक्तिकस्य साप्तभक्तिकस्य च साममात्रस्य साधुदृष्ट्या उपासनं विहितम्"
। अथ तत्र पाञ्चभक्तिकस्य साम्न उपासनं विधीयते -  लोकेषु इत्यादिना । हिङ्कारः प्रस्ताव
उद्गीथः प्रतिहारो निधनमिति पाञ्चविध्यमापन्नं सामोपासीत लोकेषु, लोकदृष्ट्या उपासीत
इत्यर्थः । दोषान् गुणेषु भावयति इत्यादाविव इह सप्तमी विषये । तत्र लोकविषयकोपासनायां
हिङ्कारादीन् विषयीकुर्यात् , न ततोऽतिरिक्तत्वेन । तत्प्राप्तं लोकत्वेन उपासीतेति
। कुत्र कस्य लोकस्य दृष्टिः ? उच्यते विशिष्य, हिङ्कारः पृथिवी ; प्रस्तावोऽग्नि,
उद्गीथोऽन्तरिक्षम् , प्रतिहार आदित्यः, निधनं द्यौ । तं तं तत्तल्लोकत्वेन उपासीतेति
यावत् । इत्यूर्ध्वेषु -  एवं क्रमेण उत्तरोत्तरमुपरितनलोकेषु बोध्यम् । पृथिव्या ऊर्ध्वमग्निस्ततोऽन्तरिक्षं
तत आदित्यस्ततो द्यौरित्युत्तरोत्तरमूर्ध्वता ।। 2 ।।
2.2.2
अथावृत्तेषु - द्यौर्हिङ्कार, आदित्यः प्रस्तावः,
अन्तरिक्षमुद्गीथः, अग्निः प्रतिहारः, पृथिवी निधनम् ।। 2 ।।
"	सु. -  अथावाङ्मुखक्रमेण तत्र तद्दृष्टिर्विधीयते - अथेति । अथ -  ऊर्ध्वक्रमेण उपासनविधानानन्तरम्"
। आवृत्तेषु -  प्रत्यावृत्तिक्रमविशिष्टेषु तेष्वेव तद्दृष्टिः कार्या, कथं ? विविच्योच्यते
- हिङ्कारो द्यौः, प्रस्ताव आदित्यःद्गीथोऽन्तरिक्षम् ; प्रतिहारोऽग्निः, निधनं पृथिवीति ।।
2.2.3
कल्पन्त हास्मै लोका ऊर्ध्वाश्चा वृत्ताश्च,य
एतदेवंविद्वाँल्लोकेषु पञ्चविधँ सामोपास्ते ।। 3 ।।
।। इति द्वितीयखण्डः ।।
"	सु. - इदं लोकदृष्ट्या समस्तस्य साम्न उपासनं फलेन उपसंह्रियते - कल्पन्त इति । यो"
विद्वानेतत्पञ्चविधं सामैवंप्रकारेण आरोहावरोहक्रमेण लोकेषु उपस्ते, अस्मै -  उपासकाय
इमे लोकाः ऊर्ध्वाश्चावृत्ताश्च - आरोहावरोहक्रमविशिष्टाः, कल्पन्ते -  फलाय प्रभवन्तीति यावत् ।।
।। इति द्वितीयखण्डभाष्यम् ।।
2.3.1
वृष्टौ पञ्चविधँ सामोपासीत - पुरो वातो हिङ्कारो मेघो
जायते स प्रस्तावो वर्षति स उद्गीथो विद्योतते स्तनयति
स प्रतिहारः उद्गृह्णाति तन्निधनम् ।। 1 ।।
"	सु. - लोकदृष्टिविधानानन्तरं वृष्टिदृष्टिर्विधीयते - वृष्टौ इति । वृष्टौ पञ्चविधं"
सामोपासीत, अत्र वृष्टिशब्देन वर्षः सपरिकरो गृह्यते, वृष्ट्यारम्भत आसमाप्ति वर्षानुबद्धमखिलं
वृष्टिरिति व्यपदिश्यत इति यावत् । हिङ्कारः पुरोवातः, स हि वृष्टेरारम्भदशायां प्रवर्तते
। यो मेघो जायते - तदानीमाविर्भवति, प्रस्तावः सः । यद्वर्षति उद्गीथः सः । यद्विद्योतते
यच्च स्तनयति - गर्जति प्रतिहारः सः । यदुद्गृह्णाति जलस्योद्ग्रहणं करोतीति यत् , वृष्टेर्विरतिरिति
यावत्, तन्निधनम् । क्रमात् तत्र तत्र तत्तद्दृष्टिः कार्या इति भावः ।। 1 ।।
2.3.2
वर्षति  हास्मै, वर्षयति ह, य एतदेवं विद्वान्
वृष्टौ पञ्चविधँ सामोपास्तै ।। 2 ।।
"	सु. - यो विद्वान् एतत्पञ्चविधं साम एवं क्रमेण वृष्टौ उपास्ते, अस्मै वर्षति पर्जन्यः"
अयं च सत्यवग्रहे वृष्टिं कारयति लोकाय ।। 2 ।।
।। इति तृतीयखण्डभाष्यम् ।।
2.4.1
अप्सु पञ्चविधसामोपासनम् सर्वास्वप्सु पञ्चविधँ
सामोपासीत - मेघो यत्संप्लवते स हिङ्कारोद्वर्षति
स प्रस्तावो याः प्राच्यः स्यन्दन्ते स उद्गीथो
याः प्रतीच्यः स प्रतिहारः समुद्रो निधनम् ।। 1 ।।
"	सु. - अथाप्सु उपासनं विधीयते । सर्वास्वप्सु पञ्चविधं सामोपासीत् पूर्ववत् । मेघो"
यत्संप्लवते -  वियति संपल्वत इति यत् - सङ्गत्यमिथः प्लवत इति यत् स हिङ्कारः, हिङ्कारे
मेघदृष्टिः कार्या इति यावत् । घनीभूतानामपां समुदायो मेघ इति अप्दृष्टिरनुपहतैव । यद्वर्षति
स प्रस्तावः, परितः प्रसृते वर्षे प्रस्तावदृष्टिरिति यावत् ; या नादेया आपः प्राच्यः
स्यन्दन्ते स उद्गीथः, यास्तु प्रतीच्यः स प्रतिहारः, सर्वासामपां निधिः समुद्रः निधनम् ।। 1 ।।
2.4.2
न हाप्सु प्रैति । अप्सुमान् भवति, य एतदेवं
विद्वान् सर्वास्वप्सु पञ्चविधँ सामोपास्ते ।। 2 ।।
"	सु. - यो विद्वान् एतत्पञ्चविधं साम एवंक्रमेण सर्वासु अप्सु उपास्ते, स उपासकः अप्सु"
न प्रैति -  कदापि न म्रियते । अप्सुमान् भवति - अद्भिः समृद्धश्च भवति, अपामलाभतः क्लेशः
नास्त्येव इति भावः ।। 1 ।।
।। इति चतुर्थखण्डभाष्यम् ।।
पञ्चमः खण्डः
2.5.1
ऋतुषु पञ्चविधँ सामोपासीत वसन्तो हिङ्कारो, ग्रीष्मः
प्रस्तावो, वर्षा उद्गीथः, शरत् प्रतिहारो, हेमन्तो निधनम् ।। 1 ।।
"	सु. - अथ ऋतुषु उपासनमुच्यते । हिङ्कारादिषु वसन्तादि दृष्टिः क्रमात्कार्या इति यावत् ।। 1 ।।"
2.5.2
कल्पन्ते हास्मा ऋतव ऋतुमान् भवति य एतदेवं
विद्वान् ऋतुषु पञ्चविधँ सामोपास्ते ।। 2 ।।
"	सु. - यः विद्वान् एतत्पञ्चविधं साम् एवम् - उक्तप्रकारेण ऋतुषु उपास्ते तस्मै उपासकाय"
ऋतवः कल्पन्ते -  प्रभवन्ति, उपासकं प्रीणयितुं फलेन प्रभवन्ति । ऋतुमांश्च भवति । सर्वदा
सर्वर्तु भोगसम्पन्नश्च भवति ।। 2 ।।
।। इति पञ्चमखण्डभाष्यम् ।।
2.6.1
पशुषु पञ्चविधँ सामोपासीत1 - अजा हिङ्कारः, अवयः
प्रस्तावो, गाव उद्गीथः, अश्वाः प्रतिहारः, पुरुषो निधनम् ।। 1 ।।
"	सु. -  अथ पशुषु उपासनमुच्यते । पञ्चविधं साम पशुषु उपासीत ; यथा हिङ्कारोऽजा इति,"
प्रस्तावोऽवय इति, उद्गीथो गाव इति, प्रतिहारः अश्वा इति, निधनं पुरुष इति ।
"	ननु पशोरन्यः पुरुषः, कथं पशुषु उपासने अस्य गणनम् । सत्यं - पशोरन्यः, अथापि अजादय"
इमे पशवः पुरुषाश्रया इति तदनुबन्धितया तदुपासने संवेशः पुरुषस्य । वृष्टाविव पुरोवातस्य
पशुपरायणस्यास्य पशुत्वं तैः सह समानमिति वा ।। 1 ।।
2.6.2
तस्य फलम् भवन्ति हास्य पशवः पशुमान् भवति,
य एतदेवं विद्वान् पशुषु पञ्चविधँ सामोपास्ते ।। 2 ।।
"	सु. - अस्य पशवो भवन्ति यथेष्टम् । पशुमांश्चायं भवति - पशूनां फलेन च सर्वदा सम्पन्नो भवति ।। 2 ।।"
।। इति षष्ठखण्डभाष्यम् ।।
2.7.1
प्राणेषु पञ्चविधं परोवरीयः सामोपासीत प्राणो1 हिङ्कारो,
वाक्प्रस्तावः चक्षरुद्गीथः श्रोत्रं प्रतिहारो, मनो निधनं,
परोवरीयांसि वा एतानि ।। 1 ।।
"	सु. - प्राणेषु पञ्चविधं सामोपासीत, अत्र प्राणशब्दः इन्द्रियपरः, प्राणाधीनवृत्तिकत्वात्"
। प्राणनाम्नेन्द्रियाणां व्यपदेशो भाक्तः । हिङ्कारादिपञ्चविधं साम वक्ष्यमाणक्रमेण
प्राणात्मना उपासीत इत्यर्थः । न केवलं तथा, परोवरीय इति परोवरीयस्त्वगुणवत्तया च, सा
च न स्वातन्त्र्येण, किन्तु - अध्यस्यमानप्राणद्वारा । परोवरीयांसि वा एतानि इति प्राणेषु
परोवरीयस्त्वमुपपादयति । परोवरीयस्त्वं च परः परोवरीयानिति । निर्दिष्टक्रमेण घ्राणाद्वाक्,
वाचश्चक्षुः, चक्षुषः श्रोत्रम्, श्रोत्रान्मनः, परं परं वरीयः, तदेषु सूपपत्तिकं परोवरीयस्त्वम्
। तथाच परोवरीयस्त्वगुणविशिष्टप्राणात्मना सामोपासीत इति भावः । प्राणो हिङ्कारः - प्राणोऽत्र
घ्राणः, वागिन्द्रियैः सह पाठात् । वक्ष्यमाणपरोवरीयस्त्वानुगुण्याच्च । न हि मुख्यप्राणतो
वागादीनां वरीयस्त्वप्रसङ्गः । अपरे तु - परस्त्वं वरीयस्त्वं चेति गुणद्वयं परोवरीयःशब्देना-
ददानाः प्राणो हिङ्कार इत्यत्र प्राणशब्दस्य मुख्यार्थमेव  मन्यन्ते । परोवरीयांसि वैतानि
- एतानि घ्राणादीनि वरीयांसि नाम, अर्थप्रकाशकत्वात् , उत्तरोत्तरं वरीयांसि च । घ्राणो
हि वर्तमानमेव स्वार्थं प्रकाशयति, वाक् तु - अतीतमनागतमप्यर्थम् । चक्षुस्तु स्वार्थं
ततो विशदमवभासयति । संमुखस्थमेवार्थं चक्षुःप्रकाशयति, श्रोत्रं तु परितः सम्बद्धं स्वार्थमिति परोवरीयस्ता ।। 1 ।।
2.7.2
परोवरीयो हास्य भवति ; परोवरीयसो ह लोकाञ्जयति, य एतदेवं-
विद्वान्प्राणेषु पञ्चविधं परोवरीयः सामोपास्त । इति तु पञ्चविधस्य ।। 2 ।।
"	सु. - यो विद्वानेतत्पञ्चविधं सामैवं प्राणे परोवरीय उपास्ते, अस्य परोवरीयः -"
उत्तरोत्तरमुत्कृष्टं जीवनं भवति । परोवरीयसो ह लोकान् -  उत्तरोत्तरमुत्कृष्टान् लोकान्
जयति । इति तु पञ्चविधस्य - एवं प्रकारेण पञ्चविधस्य उपासनमुक्तम् ।। 2 ।।
।। इति सप्तमखम्डभाष्यम् ।।
2.8.1
वाचि सप्तविधसामोपासनम् अथ सप्तविधस्य - वाचि सप्तविधँ
सामोपासीत - यत्किञ्च वाचो हिमिति स हिङ्कारो, यत्प्रेति
स प्रस्तावो, यदेति स आदिः ।। 1 ।।
"	सु. - अथ - पञ्चविधस्य साम्न उपासनविधानानन्तरम् । सप्तविधस्य साम्न उपासनं विधीयत"
इति शेषः । तत्र प्रथमं वाचि विधीयते । वाचि सप्तविधं सामोपासीत, अत्र वाक्शब्दो वागिन्द्रियसाध्ये
शब्दसामान्ये वर्तते । सप्तम्यर्थः पूर्ववत् । सप्तविधं साम वाक्त्वेन उपासीतेति यावत्
। किं तत्सप्तविधं साम, सप्तसु कुत्र कस्या वाचो दृष्टिः ? उच्यते । यो वाचो हुमिति
सः हिङ्कारः, हिङ्कारे साम्नि हुमिति शब्दसामान्यदृष्टिः कार्याति भावः । यत्प्रेति
स प्रस्तावः, - प्रशब्दसामान्यदृष्टिः प्रस्तावे कार्याति यावत् । एतीति नैकं पदम् ।
यत् आ इति स आदिः । इहादिशब्दः प्रणवे वर्तते, स ह्यादिः सर्वस्य वाङ्मयस्य ! प्रणवे
आकारसामान्यदृष्टिः कार्या इति यावत् ।। 1 ।।
2.8.2
यदुदिति स उद्गीथो, यत्प्रतीति स प्रतिहारो,
यदुपेति स उपद्रवो, यन्नीति तन्निधनम् ।। 2 ।।
"	सु. - यदुदिति शब्दस्य स्वरूपं स उद्गीथः, तद्दृष्टिस्तस्मिन् विधेया इति भावः । यत्प्रतीति"
सःप्रतिहारः, प्रतिहारे प्रतिशब्ददृष्टिः । यदुपेति स उपद्रवः, उपद्रवे उपशब्ददृष्टिः
। यन्नीति तन्निधनं, निधने 'नि' इत्यक्षरदृष्टिः कार्या इति भावः
।। 2 ।।
2.8.3
दुग्धेऽस्मै वाग्दोहं यो वाचो दोहः, अन्नवानन्नादो भवति,
य एतदेवं विद्वान् वाचि सप्तविधँ सामोपास्ते ।। 3 ।।
"	सु. - यो विद्वानेतत्सप्तविधं साम वाच्येवमुपास्ते अस्मै वाक् दोहं दुग्धे कोऽसौ दोहः"
? यो वाचः स्वस्या दोहः स्यात् फलं स्यात् । अन्नवान् -  अन्नेन सम्पन्नः, अन्नादश्च
- अन्नमत्तुं शक्तश्च अरोगश्च भवति ।। 3 ।।
।। इति अष्टमखण्डभाष्यम् ।।
2.9.1
अथ खल्वमुमादित्यँ सप्तविधँ सामोपासीत - सर्वदा समः,
तेन साम, मां प्रति मां प्रतीति सर्वेण समः, तेन साम ।। 1 ।।
"	सु. - अथ विधीयते आदित्ये साम्न उपासनम् । अमुमादित्यं सप्तविधसामोपासीत । अस्ति च"
इदं निमित्तं साम्न आदित्यत्वेन उपासने, यदसौ आदित्यः सर्वदा समो न कदाचिद्वर्धते क्षीयते
वा । समेऽस्मिन् सामत्वं व्याय्यम् । समशब्दार्थाद् अनतिरिक्तार्थे हि सामशब्दार्थः
प्रवर्तेत । इतश्च सामासौ, अन्यान्यदेशीयेन  पुरुषेण सर्वेण ह्यसौ समः, कथं ? व्यवहरन्ति
हि सर्वेऽविशेषेण मां प्रति असावादित्यः समः -  अभिमुखः मां प्रत्यासावादित्यः समोऽभिमुख
इति । तेन चासौ साम ।। 1 ।।
2.9.2
तस्मिन्निमानि सर्वाणि भूतान्यन्वायन्तानीति विद्यात् ।
तस्य यत्पुरोदयात् स हिङ्कारः । तदस्य पशवोऽन्वायत्ताः ।
तस्मात्ते हिङ्कुर्वन्ति ; हिङ्कारभाजिनो ह्येतस्य साम्नः ।। 2 ।।
"	सु. - यः सर्वेषां समस्तस्मिन् आदित्ये सर्वाणि भूतानि - पश्वादीनि अन्वयत्तानि - अनुबद्धानि,"
इति विद्यात् - एवं भावयेत् , आदित्यं भूतोपजीव्यतया भावयेदिति यावत् । अवयवविभागशः
सप्तविधे साम्नि आदित्योपासनं उदयात्पुरा यद्रूपं तद्रूपं हिङ्कारः, तदिदमस्य आदित्यस्य
रूपं पशवो अन्वायत्ताः । उदेष्यत् आदित्यरूपं हिङ्कारे अध्यस्य पशूपजीव्यत्वेन भावयेदिति
यावत् । कथं तस्य पशूपजीव्यता ? यतो हिङ्कारात्मकादित्योपजीविनः, अत एव ते उषसि हिङ्कुर्वन्ति
पशवः । कथमन्यथा हिङ्कारभाजिनो भवेयुः । साम्न एतस्य - सामात्मकस्य एतस्य उदेष्यत आदित्यस्य
हिङ्कारभाजिनो हि ।। 2 ।।
2.9.3
अथ यत् प्रथमोदिते स प्रस्तावः । तदस्य मनुष्या अन्वायत्ताः
तस्मात्ते प्रस्तुतिकामाः प्रशँसाकामाः ; प्रस्तावभाजिनो ह्येतस्य साम्नः ।। 3 ।।
"	सु. - प्रथमोदिते तस्य यद्रूपं स प्रस्तावः । उदयसमकालावच्छिन्नमादित्यस्य रूपं"
प्रस्तावेऽध्यस्य भावयेदिति यावत् । अस्य तद्रूपं मनुष्या अन्वायत्ताः, तस्मादेव ते
प्रस्तुतिकामा भवन्ति - प्रस्तुतिं परैः क्रियमाणां कामयन्ते, प्रस्तोतुं कामयन्ते वा
। प्रशंसाकामाः श्लाघां च परैः क्रियमाणां कामयन्ते च । पूज्यभावसापेक्षत्वतदभावाभ्यां
स्तुतिश्लाघयोर्भेदः । साम्न एतस्य - सामात्मन एतस्य प्रथमोदितस्य प्रस्तावभाजिनो हि
ते । प्रस्तावात्मकादित्योपजीव्यतया प्रस्तुतिकामाः प्रशंसाकामाश्च भवन्तीति भावः ।
प्रस्तावः प्रस्तुतिः ।। 3 ।।
2.9.4
अथ यत्सङ्गववेलायाँ स आदिः । तदस्य वयाँस्यन्वायन्तानि ।
तस्मात् तान्यन्तरिक्षेऽनारम्बणान्यादायात्मानं परिपतन्ति ;
आदिभाजीनि ह्येतस्य साम्नः ।। 4 ।।
"	सु. - प्रातःकालादूर्ध्व प्राक् मध्याह्नात्मुहूर्तत्रयपरिमितः कालः सङ्गव उच्यते,"
सङ्गववेलायां यदादित्यस्य रूपं स आदिः, ओङ्कारः । अस्य - सवितुः तद्रूपं सङ्गवकालिकम्
, वयांसि - पक्षिणः । अन्वायत्तानि - अनुसम्बद्धानि । तानि हि वयांसि अन्तरिक्षे अनाश्रयाण्येव
स्वयमात्मानमादाय परितः पतन्ति - सञ्चरन्ति । एतस्य साम्नः - एतस्य सामात्मकस्य सङ्गवकालिकस्य
आदिभाजीनि - आदिशब्दितप्रणवात्मकस्वरूपभाजीनि । यद्यपि न प्रणवेन वयसां कश्चन सम्बन्धः
तथापि प्रणववाचके आदिशब्दे आकार सम्बन्धः, तथा आदायात्मानं पतताम् एषामादानक्रियावाचके
शब्दे आकारसम्बन्धोऽस्तीत्याकार- साम्यात् तथोपचारः ।।
2.9.5
अथ यत्सम्प्रति मध्यन्दिने स उद्गीथः तदस्य देवा अन्वायत्ताः ।
तस्मात्ते सत्तमाः प्राजापत्यानाम् । उद्गीथभाजिनो ह्येतस्य साम्नः ।। 5 ।।
"	सु. - अथ यन्मध्यन्दिने रूपमादित्यस्य सोऽयमुद्गीथः । उद्गीथे माध्यन्दिनमादित्यं"
रूपमध्यस्य भावयेदिति भावः । तदस्य माध्यन्दिनं रूपं देवा अन्वायत्ताः । तद्धि रूपं
विशेषतो द्योतते, देवाश्चं
द्योतनस्वभावाः, तद्युक्तं नाम देवानां माध्यन्दिनादित्यरूपोपजीव्यत्वम् । यत एते एतस्य
साम्नः - सामात्मकस्य एतस्यादित्यस्य उद्गीथात्मकमाध्यन्दिनरूपभाजिनः, तस्मात्ते प्राजापत्यानां
- काश्यपानां मध्ये सत्तमा भवन्ति । द्योतनातिशयात् माध्यन्दिनमादित्यरूपं हि प्रकृष्टम्
। प्रकृष्टोपजीव्यत्वादेषां सत्तमत्वं युक्तमिति भावः । उत्तमो गीथो ह्युद्गीथः । सत्तम
इत्युत्तमादनन्यार्थं, तद्युक्तमुद्गीथभाजिनां सत्वमत्वमितिवा ।। 5 ।।
2.9.6
अथ यदूर्ध्वं मध्यन्दिनात् प्रागपराह्णात् स प्रतिहारः ।
तदस्य गर्भाअन्वायत्ताः । तस्मात्ते प्रतिहृता नावपद्यन्ते,
प्रतिहारभाजिनो ह्येतस्य साम्नः ।। 6 ।।
"	सु. - अथ मध्यन्दिनादूर्ध्वं अपराह्णात् परिसमाप्यमानात् प्राक् यद्रूपमादित्यस्य स"
प्रतिहारः । प्रतिहारे तद्दृष्टिः कार्या इति यावत् ? अस्यादित्यस्य
दापराह्णं रूपं प्रतिहारात्मकं गर्भा अन्वायत्ताः - उपजीवन्ति, यत् एतस्य - सामात्मकस्य
आदित्यस्य प्रतिहारात्मकरूपभाजिन एते गर्भाः । तस्मादेव ते उदरे प्रतिहृताः सत्यपि पतनद्वारे
नावपद्यन्ते - नाधश्च्यवन्ति ।। 6 ।।
2.9.7
अथ यदूर्ध्वमपराह्णात् प्रागस्तमयात् , स उपद्रवः ।
तदस्यारण्याः अन्वायत्ताः । तस्मात्ते पुरुषं दृष्ट्वा कक्षँ
श्वभ्रमित्युपद्रवन्त्युपद्रवभाजिनो ह्येतस्य साम्नः ।। 7 ।।
"	सु. - अपराह्णात् ऊर्ध्वम् अस्तमयात्प्राक् सायाह्णे यदादित्यस्य रूपं स उपद्रवः ।"
उपद्रवे तदूपदृष्टिः कार्या इति यावत् । अस्य तदूपं आरण्याः - पशवः उपजीवन्ति । यस्मादेतस्य
साम्न आदित्यस्य उपद्रवाख्यसायाह्नरूपोपजीविन आरण्या पशवः तस्मात्ते पुरुषं दृष्ट्वा
भीत्या कक्षं गर्तं वा उपद्रवन्ति - अभिधावन्ति । उपद्रवोपजीविनाम् उपद्रवान्वयो
युक्तः इति भावः ।। 7 ।।
2.9.8
अत यत्प्रथमास्तमिते तन्निधनम् । तदस्य पितरोऽन्वायत्ताः ।
तस्मात्तान्निदधति ; निधनभाजिनो ह्येतस्य साम्नः ।
एवं खल्वमुमादित्यँ सप्तविधँ सामोपास्ते ।। 8 ।।
"	सु. - अथ प्रथमास्तमिते यद्रूपं -  अस्तं गच्छति यद्रूपं सवितुः तन्निधनम् निधने तद्रूपमध्यस्य"
चिन्तयेदिति यावत् । अस्य तद्रूपं पितरोऽन्वायत्ताः - उपजीवन्ति । यस्मात् एतस्य -
साम्न आदित्यस्य निधनाख्यरूपोपजीविनस्ते, तस्मात्तान् - पितृन् निदधति दर्भेषु । सामसप्तविधमेवं
प्रकारेणावयवशो विभक्तम् आदित्यमुपास्ते -  उपासीत इति यावत् ।। 8 ।।
।। इति नवमखण्डभाष्यम् ।।
2.10.1
सप्तविधे साम्नि आत्मसंमितत्वातिमृत्युत्वोपासनम्
अथ खल्वात्मसंमितमतिमृत्यु सप्तविधँ सामोपासीत,
हिङ्कार इति ञ्यक्षरं प्रस्ताव इति ञ्यक्षरं तत् समम् ।। 1 ।।
"	सु. - उक्तं साम्नः सप्तविधोपासनमादित्यात्मना । येन आदित्यस्याप्यतिक्रमणं स्यात्तथाविधमुपासनमिदानीमुपदिश्यते"
- अतेत्यादिना ।  सप्तविधं सामोपासीत, यद्यपीह हिङ्कारः, प्रस्तावः, प्रतिहारः, आदिः,
उद्गीथः, उपद्रवः, निधनमिति यानि नामानि साम्नः भक्तीनां तेषामुपासनमुपदिश्यते । अथापि
तेषां वक्ष्यमाणक्रमेण सामत्वपरिकल्पनया सामोपासीतेति विधेरन्वयः । उपासनप्रकारं ज्ञापयन्
साम विशेषयति - आत्मसम्मितमतिमृत्यु इति । आत्मसम्मितं - आत्मनः मिथः सम्मितं तुल्यतां
गतम् । हिङ्कारादीनां भक्तिनाम्नां सप्तानां एकैकस्मिन् अक्षरत्रयात्मकावयवयोगनिरूपणेन
आत्मसम्मिततां स्फुटीकरिष्यत्यनुपदम् । अतिमृत्यु - मृत्युरादित्यः स हि
अहोरात्रादिकाल- चक्रपरिवर्तनाधानेन सर्वस्यायुरपहरति, तं मृत्युमतितारयतीदं सामेति
अतिमृत्यु । एवं प्रकारं सप्तविधं हिङ्कारादिभक्तिनामलक्षणं सामोपासीत । कथमस्य सामत्वं
कथं चात्मसम्मितत्वं कथं चातिमृत्युता तदुच्यते - हिङ्कार इतीत्यादिना । हिङ्कार इति
यन्नाम तदिदं त्र्यक्षरं, यच्च प्रस्ताव इति तदपि त्र्यक्षरं तदिदं द्वयमन्यूनाधि- काक्षरतया
मिथः सममेव तदनयोरात्मसम्मितत्वं समत्वादेव सामत्वं च ।। 1 ।।
2.10.2
आगिरिति द्व्यक्षरं प्रतिहार इति चतुरक्षरं तत इहैकं तत्समम् ।। 2 ।।
"	सु. - यद्यप्यादिरिति द्व्यक्षरम् , प्रतिहार इति चतुरक्षरम् । अथापि ततः प्रतिहारपदादिहादिशब्दे"
एकमक्षरं बुद्ध्या समानेयम् । तथा च तत्समं मिथो भवति ।। 2 ।।
2.10.3
उद्गीथ इति त्र्यक्षरमुपद्रव इति चतुरक्षरं त्रिभिस्त्रिभिः
समं भवति, अक्षरमतिशिष्यते । त्र्यक्षरं तत्समम् ।। 3 ।।
"	सु. - यद्यप्युद्गीथ इति त्र्यक्षरम् , उपद्रव इति चतुरक्षरम् । अथाप्युपद्रवपदे एकमक्षरं"
दूरीकृत्य गण्यमानं त्रिभिस्त्रिभिः सममेवमिथो भवति, अतिशिष्यते नामैकमक्षरम् , तदेवं
त्र्यक्षरं तत्सममभूत् ।। 3 ।।
2.10.4
निधनमिति त्र्यक्षरं तत्सममेव भवति ।
तानि ह वा एतानि द्वाविँशतिरक्षराणि ।। 4 ।।
"	सु. - निधनमिति त्र्यक्षरं तत्सममेव भवति । अन्यैर्हिङ्कारादिभिः । तान्येतानि हिङ्कारादीनाम्"
अवयवभूतानि अक्षराणि द्वाविंशतिः । ह्वेति प्रतिद्धौ । तदेवमेकाक्षराधिकमेकविशत्यक्षरसमुदायं
त्रिभिस्त्रिभिरक्षरैरात्म- सम्मिततां प्राप्तैः समतया सामतामुपगतैः सप्तभिर्विधाभेदैरुपेतमनेन
प्रकारेण य उपास्ते स उपास्यमाने तस्मिन्नन्तर्गतया एकविंशत्या आदित्यमाप्नोति । कुतः
? आदित्यो ह्यसौ एकविंशः इतो लोकात् , कथम् ? द्वादशमासाः पञ्चर्तवः त्रय इमे लोकाः
असावादित्य एकविंश (ऐ.ब्रा.4-5 तां.ब्रा. 10-1-10) इति
श्रुतेः । यदक्षरमधिकमवशिष्टं तेन द्वाविंशेन य आदित्यात्परो लोकस्तं जयति प्राप्नोतीति
यावत् । किं तत्स्थानम् ? तन्नाकं तद्विशोकम् । कं - सुखम् , अकं - असुखम् , यत्र न
तत् तन्नाकं, दुऋखासम्भिन्नं स्थानमिति यावत् । अत एव तद्विशोकं तद्गतानां न शोकप्रसङ्ग
इति भावः । अतिमृत्युत्वमनेन प्रकारेण ज्ञापितं भवति ।। 4-5 ।।
2.10.5
एकविँशत्यादित्यमाप्नोत्येकविँशो वा इतोऽसावादित्यो
द्वाविँशेन परमादित्याज्जयति तन्नाकं तद्विशोकम् ।। 5 ।।
"	सु. - निधनमिति त्र्यक्षरं तत्सममेव भवति । अन्यैर्हिङ्कारादिभिः । तान्येतानि हिङ्कारादीनाम्"
अवयवभूतानि अक्षराणि द्वाविंशतिः । ह्वेति प्रतिद्धौ । तदेवमेकाक्षराधिकमेकविशत्यक्षरसमुदायं
त्रिभिस्त्रिभिरक्षरैरात्म- सम्मिततां प्राप्तैः समतया सामतामुपगतैः सप्तभिर्विधाभेदैरुपेतमनेन
प्रकारेण य उपास्ते स उपास्यमाने तस्मिन्नन्तर्गतया एकविंशत्या आदित्यमाप्नोति । कुतः
? आदित्यो ह्यसौ एकविंशः इतो लोकात् , कथम् ? द्वादशमासाः पञ्चर्तवः त्रय इमे लोकाः
असावादित्य एकविंश (ऐ.ब्रा.4-5 तां.ब्रा. 10-1-10) इति श्रुतेः । यदक्षरमधिकमवशिष्टं
तेन द्वाविंशेन य आदित्यात्परो लोकस्तं जयति प्राप्नोतीति यावत् । किं तत्स्थानम् ?
तन्नाकं तद्विशोकम् । कं - सुखम् , अकं - असुखम् , यत्र न तत् तन्नाकं, दुऋखासम्भिन्नं
स्थानमिति यावत् । अत एव तद्विशोकं तद्गतानां न शोकप्रसङ्ग इति भावः । अतिमृत्युत्वमनेन
प्रकारेण ज्ञापितं भवति ।। 4-5 ।।
2.10.6
आप्नोतीहादित्यस्य जयम् ; परो हास्यादित्यजयाज्जयो भवति ।
य एतदेवं विद्वान् आत्मसंमितमतिमृत्यु सप्तविधँ सामोपास्ते सामोपास्ते ।। 6 ।।
"	सु. - अवमात्मसम्मितत्वमतिमृत्युत्वं चोपपाद्य फलेन उपसंहरति । य एवमुक्तप्रकारेण विद्वान्"
सप्तविधं साम भक्तिनामाक्षरसमुदायात्मकमात्म- सम्मितत्वेनातिमृत्युत्वेन चोपास्ते स
आदित्यलक्षणस्य मृत्योर्जयमतिक्रमणं प्राप्नोति । आदित्यजयाचास्मात्परो जयः आदित्यादर्वाचीनानां
जयादुत्कृष्टो जयोऽस्य भवति । विमृत्युः विशोको भवतीत्ययमुत्कर्ष इतरेभ्यः । द्विरिक्तिः
प्रक्रान्तपरिसमाप्तौ ।। 6 ।।
।। इति दशमखण्डभाष्यम् ।।
2.11.1
मनो हिङ्कारो, वाक् प्रस्तावः, चक्षुरुद्गीथः श्रोत्रं प्रतिहारः,
प्राणो निधनम् । एतद् गायत्रं प्राणेषु प्रोतम् ।। 1 ।।
"	सु. -  सामान्यतः साम्नः भक्तिभूतानां हिङ्कारादीनामुपासनमुक्तम् । अथ गायत्रादि सामविशेषस्य"
भक्तिभेदानां तेषाम् उपासनमुच्यते । तत्र गायत्रस्य प्रथमम् उपासनप्रकारो निरूप्यते
मन इति । गायत्रं प्राणेषु प्रोतं - सम्बद्धम् । गायत्रं साम प्राणदृष्ट्या भावयेदिति
यावत् । कथम् ? गायत्रस्य साम्नो यो हिङ्कारस्तन्मनः, यः प्रस्तावः सा वाक् , य उद्गीथः
तच्चक्षुः, यः प्रतिहारः तच्छ्रोत्रम् , यन्निधनं स मुख्यः प्राणः, मनःप्रभृतीन् यथाक्रमं
हिङ्कारादिषु अध्यस्य भावयेदिति यावत् । तदेवं गायत्रभक्तिभेदभूतहिङ्कारादीनां प्राणभेदमनःप्रभृत्यात्मकत्वेन
चिन्तनीयतया गायत्रस्य प्राणेषु प्रोतता ।। 1 ।।
2.11.2
तस्य फलम् स य एवमेतद्गायत्रं प्राणेषु प्रोतं वेद,
प्राणी भवति, सर्वमायुरेति, ज्योग्जीवति, महान्प्रजया
पशुभिर्भवति, महान्कीर्त्या । महामनाः स्यात् , तद्व्रतम् ।। 2 ।।
"	सु. - य एवमुक्तेन प्रकारेण गायत्रं साम प्राणेषु प्रोतं - सम्बद्धं वेद - प्राणात्मना"
उपासीत । स प्राणी - अनुपहतमनः प्रभृति - प्राणशक्तिको भवति । यावदायुर्मनुष्यस्य तावत्सर्वमायुः
शतमाप्नोति । ज्योक् - उज्ज्वलो जीवति,
लोकेऽस्मिन् दीप्तिमान्भवति । प्रजया पशुभिः महान् भवति । भवति च महान्कर्त्या । अस्योपासकस्य
इदं तद्व्रतम् । यन्महामनाः स्यादिति, महामनस्त्वमस्य उपासनस्य अङ्गभूतमिति यावत् ।। 2 ।।
।। इति एकादशःखण्डभाष्यम् ।।
2.12.1
अबिमन्थति स हिङ्कारः धूमो जायते स प्रस्तावः,
ज्वलति स उद्गीथः, अङ्गारा भवन्ति स प्रतिहारः,
उपशाम्यति तन्निधनँ सँशाम्यति तन्निधनम् । तद्रथन्तरमग्नौ प्रोतम् ।। 1 ।।
"	सु. - अथ रथन्तरस्य उपासनमाह । अभिमन्थति स हिङ्कारः - योऽयमभिमन्थनाख्यो व्यापारः"
स हिङ्कारः, अग्नेः प्रथमम् अबिमन्थनम् , भक्तिषु च प्रतमो हिङ्कारः अतः तस्मिन् तद्दृष्टिरभिप्रेता
। अभिमन्थनमनु यो धूमो जायते स प्रस्तावः । यत् ज्वलति स उद्गीथः । ये अङ्गारा भवन्ति
स प्रतिहारः । यदुपशाम्यति - किञ्चिच्छाम्यति तदुपशमनं निधनम् । यच्च सम्यक् शाम्यति
तत्संशमनं, तच्च निधनम् । एतद्रथन्तरमग्नौ प्रोतम् - उक्तप्रकारेण अग्नौ सम्बद्धम् ।
हिङ्कारादिषु यथाक्रममभिमन्थनादिदृष्ट्या रथन्तरं सामाग्नित्वेन उपासीतेति भावः ।।
2.12.2
स, य एवमेतद्रथन्तरमग्नौ प्रोतं वेद, ब्रह्मवर्चस्यन्नादोभवति, सर्वमायुरेति,
ज्योग्जीवति, महान्प्रजया पशुभिर्भवति, महान्कीर्त्या ।
न प्रत्यङ्डग्निमाचामेन्न निष्ठीवेत् ; तद्व्रतम् ।। 2 ।।
"	सु. - य एवमुक्तप्रकारेण रथन्तरं सामाग्नौ प्रोतं वेद, ब्रह्मणा वेदेन यद्वर्चः तेजः,"
वृत्ताध्ययनादिजन्यं तेज इति यावत् । तेनासौ युक्तो भवति । अन्नादश्च भवति - जाठराग्निबलसम्पन्नो
भवति । ज्योग्जीवति महान्प्रजया पशुभिर्भवति महान्कीर्त्या सर्वमायुरेति पूर्ववत् ।
अग्निं प्रत्यक् - अग्निमभि नाचामेत् । न निष्ठीवेत् । तदिदमस्य उपासकस्य व्रतम् । एतदुपासनाङ्गमिति यावत् ।।
।। इति द्वादशखण्डभाष्यम् ।।
2.13.1
उपमन्त्रयते स हिङ्कारः, ज्ञपयते स प्रस्तावः, स्त्रिया सह
शेते स उद्गीथः, प्रतिस्त्रीसह शेते स प्रतिहारः, कालं गच्छति
तन्निधनम् , पारं गच्छति तन्निधनम् । एतद्वामदेव्यं मिथुने प्रोतम् ।। 1 ।।
"	सु. - उपमन्त्रयते -  सङ्केतं करोतीति यावत् । तत् हिङ्कारः । ज्ञपयते - अनुवर्तनेन"
तोषयतीति यावत् । स प्रस्तावः । अन्यत्स्पष्टम् । ननु साम्नां भक्तौ ग्राम्यधर्मदृष्टिविधानं
कथम् ? उत्कृष्टदृष्टिर्हि न्याय्या । सत्यम् पश्वादीनामिव कामकण्डूतिचेष्टितरूपतां
विना स्त्रीपुरुषयोरुत्तराधरारणित्वेन भावनया धर्मरूपा या प्रवृत्तिः अकामकलङ्किता सा
इह विवक्षिता इति नात्र कलङ्कावसरः ।।
2.13.2
स य एवमेतद् वामदेव्यं मिथुने प्रोतं वेद, मिथुनीभवति,
मिथुनात् मिथुनात् प्रजायते, सर्वमायुरेति ज्योग्जीवति,
महान् प्रजया पशुभिर्भवति, महान्कीर्त्या ।
न काञ्चन परिहरेत् , तद्व्रतम् ।। 2 ।।
"	सु. - मियुनीभवति -  विधुरो भवति । मिथुनान्मिथुनात्प्रजायते -  अमोघरेता भवति । न"
काञ्चन परिहरेदिति तस्य व्रतम् । श्रुत्या धर्मस्य गतिरित्यभिज्ञाः ।।
2.14.1
आदित्ये बृहत्सामोपासनम् उद्यन्हिङ्कार, उदितः प्रस्तवः
मध्यन्दिन उद्गीथः, अऽपराह्णः प्रतिहारः, अस्तं यन् निधनम् ।
एतद्बृहदादित्ये प्रोतम् ।। 1 ।।
"	सु. -  अथ बृहत्साम्न उपासनमुच्यते । य उद्यन् आदित्यः स हिङ्कारः । य उदितः स प्रस्तावः"
। यो माध्यन्दिनः स उद्गीथः । य अपराह्ण स प्रतिहारः । योऽस्तं यन् अस्तं गच्छन् आदित्यः
स निधनम् । एवं तत्र तत्र आदित्यस्वरूपदृष्ट्या एतद्बृहृत्साम आदित्ये प्रोतम् । आदित्यात्मना उपासीतेति यावत् ।।
2.14.2
स य एवमेतद्बृहदादित्ये प्रोतं वेद तेजस्व्यन्नादो भवति,
सर्वमायुरेति ज्योग्जीवति, महान्प्रजया पशुभिर्भवति,
महान्कीर्त्या, तपन्तं न निन्देत् ; तद्व्रतम् ।। 2 ।।
2.15.1
अभ्राणि सप्लवन्ते स हिङ्कारः मेघो जायते स प्रस्तावः,
वर्षति स उ्दगीथः, विद्योतते स्तनयति स प्रतिहासः,
उद्गृह्णाति तन्निधनम् । एतद्वैरूपं पर्जन्ये प्रोतम् ।। 1 ।।
"	सु. - अथ वैरूपस्य साम्न उपासनमुच्यते । यानि अब्राणि - अद्भिरापूर्णानि वियति सम्प्लवन्ति -"
सञ्चरन्ति, वृष्टेः प्राग्रूपाणि तानि हिङ्कारः । यो मेघो जायते स
प्रस्तावः ।  सेचनान्मेघः । यो वर्षति स उद्गीथः, - वृष्टेः पूर इति सेकाद्विशेषः ।
विद्योतते स्तनयतीति यत्स प्रतिहारः । उद्गृह्णाति वृष्टिधारा इति यत् - वृष्टेः समाप्तिरिति
यावत् , सनिधनम् , य उद्गृह्णाति स वा निधनम् । एवं तत्र तत्र तद्दृष्ट्या एतद्वैरूपं
साम पर्जन्ये प्रोतम् । पर्जन्यात्मना उपासीतेति यावत् ।।
2.15.2
स, य एवमेतजद्वैरूप्यं पर्जन्ये प्रोतं वेद, विरूपाँश्च सुरूपाँश्च
पशूनवरुन्धे, सर्वमायुरेति, ज्योग्जीवति, महान्प्रजया पशुभिर्भवति,
महान्कीर्त्या । वर्षन्तं न निन्देत् ; तद्व्रतम् ।। 2 ।।
"	सु. - सुरूपान् - शोभनरूपान् , विरूपान् - विभिन्नरूपान् , नानाजातीयानीति यावत् ।"
पशूनवरुन्धे । विरूपांश्च सुरूपांश्च अवरुन्धे पशूनिति वा । अवरुन्धे - स्वस्वगृहाङ्गणे
रुणद्धि, पशुमान् यावत् । महान्प्रजया पशुभिः - प्रजापशुसन्ततिभिः महान् भवति । वर्षन्तं
जलमुचं न निन्देत् इत्येतदस्य व्रतम् ।।
2.16.1
वसन्तो हिङ्कारः, ग्रीष्मः प्रस्तावः, वर्षा उद्गीथः,
शरत् प्रतिहारः, हेमन्तो निधनम् । एतद्वैराजमृतुषु प्रोतम् ।। 1 ।।
"	सु. - अथ वैराजस्य साम्न उपासनमुच्यते । वर्षा - वर्षर्तुः । वैराजं - वैराजाख्यं साम"
। उक्तेन प्रकारेण हिङ्कारादिषु वसन्तादि दृष्ट्या ऋतुत्वेन वैराजं सामोपासीतेति यावत् ।।
।। इति षोडशखण्डभाष्यम् ।।
2.16.2
स य एवमेतद्वैराजमृतुषु प्रोतं वेद, विराजति प्रजया पशुभिर्ब्रह्मवर्चसेन,
सर्वमायुरेति, ज्योग्जीवति, महान्प्रजया पशुभिर्भवति, महान् कीर्त्या ।
ऋतून्र्तुं न निन्देत् तद्तम् ।। 2 ।।
"	सु. - अथ वैराजस्य साम्न उपासनमुच्यते । वर्षा - वर्षर्तुः । वैराजं - वैराजाख्यं साम"
। उक्तेन प्रकारेण हिङ्कारादिषु वसन्तादि दृष्ट्या ऋतुत्वेन वैराजं सामोपासीतेति यावत् ।।
।। इति षोडशखण्डभाष्यम् ।।
2.17.1
पृथिवी हिङ्कारः अन्तरिक्षं प्रस्तावः, द्यौरुद्गीथः, दिशः
प्रतिहारः, समुद्रो निधनम् । एताः शक्वर्यो लोकेषु प्रोताः ।। 1 ।।
"	सु. - अथ शक्वर्याख्यस्य साम्न उपासनमुच्यते । एताः शक्वर्यः सामविशेषाः, शक्वर्य इति नित्यं बहुवचनम् ।"
2.17.2
स य एवमेताः शक्वर्यो लोकेषु प्रोता वेद लोकी
भवति सर्वमायुरेति ज्योग्जीवति  महान्प्रजया
पशुभिर्भवति महान्प्रीर्त्या लोकान्न निन्देत् तद्व्रतम् ।। 2 ।।
।। इति सप्तदशः खण्डः ।।
"	सु. -  लोकेषु प्रोताः - लोकत्वेनोपासीतेति यावत् ।।"
।। इति सप्तदशखण्डभाष्यम् ।।
2.18.1
पशुदृष्ट्या रेवतीसामोपासनम्
अजा हिङ्कारः, अवयः प्रस्तावो गाव उद्गीथः, अश्वाः
प्रतिहारः, पुरुषो निधनम् । एतारेवत्यः पशुषु प्रोताः ।। 1 ।।
2.18.2
स, य एवमेता रेवत्यः पशुषु प्रोता वेद, पशुमान् भवति,
सर्वमायुरेति, ज्योग्जीवति, महान्प्रजया पशुभिर्भवति, महान्कीर्त्या ।
पशून् न निन्देत् ; तद्व्रतम् ।। 2 ।।
2.19.1
लोम हिङ्कारः, त्वक्प्रस्तावो, माँसमुद्गीथः, अस्थि प्रतिहारः,
मज्जा निधनम्; तद्यज्ञायज्ञीयमङ्गेषु प्रोतम् ।। 1 ।।
2.19.2
स, य एवमेतद्यज्ञायज्ञीयमङ्गेषु प्रोतं वेद, अङ्गीभवति,
नाङ्गेन विहूर्च्छति, सर्वमायुरेति, ज्योग्जीवति, महान्प्रजया
पशुभिर्भवति, महान्कीर्त्या । संवत्सरं मजज्ञो
नाश्नीयात् ; तद्व्रतं, मजज्ञो नाश्नीयादिति वा ।। 2 ।।
2.20.1
अग्निर्हिङ्कारो, वायुः प्रस्तावः, आदित्य उद्गीथः,
नक्षत्राणि प्रतिहारः, चन्द्रमानिधनम् , एतद्राजनं देवतासु प्रोतम् ।। 1 ।।
"	सु. - अथ राजनाख्यस्य साम्न उपासनमुच्यते - अग्निरिति ।"
2.20.2
स, य एवमेतद्राजनं देवतासु प्रोतं वेद, एतासामेव
देवतानाँ सलोकताँ सलोकताँ सार्ष्टिताँ सायुज्यं गच्छति
सर्वमायुरेति, ज्योग्जीवति, महान्प्रजया पशुभिर्भवति,
महान्कीर्त्या । ब्राह्मणान्न निन्देत् , तद्व्रतम् ।। 2 ।।
"	सु. - उपासनफलमुच्यते - स इति । सर्वमायुरेति उज्जवलो जीवति महान् प्रजया पशुभिर्भवति"
महान्कीर्त्या । परतश्च एतासामेव अग्न्यादिदेवतानां सलोकतां सार्ष्टितां सायुज्यं गच्छति
। सलोकता - समानलोकता, सार्ष्टिता -  समानर्द्धिता, सायुज्यं -  समानभोग्यभोगः । ब्राह्मणान्
न निन्देत् तद्व्रतम् । देवात्मनोपासनेऽस्मिन् देवनिन्दापरिहारस्यैव अङ्गत्वमुचितम्
। अथापि देवानामपरं रूपं ब्राह्मणा इति तथोक्तम् । श्रूयते च एते वै देवाः प्रत्यक्षं
यद्ब्राह्मणाः इति ।।
।। इति विंशखण्डभाष्यम् ।।
2.21.1
त्रयी विद्या हिङ्कारस्त्रय इमे लोकास्स प्रस्तावोग्निर्वायुरादित्यस्स
उद्गीथो नक्षत्राणि वयाँसि मरीचयस्स प्रतिहारः सर्पा गन्धर्वाः
पितरस्तन्निधनम् । एतत् साम सर्वस्मिन् प्रोतम् ।। 1 ।।
"	सु. - अथाविशेषेण साम्न उपासनमुच्यते । त्रयीविद्या -  ऋग्यजुः सामलक्षणा । मरीचयः"
- रश्मयः । एतत्साम सर्वस्मिन् प्रोतम् । अत्र सर्वशब्देन त्रय्यादयो गृह्यन्ते । त्रयो
वेदास्त्रयो लोका अग्न्यादयस्त्रयो नक्षत्रादीनीति बहूनां ग्रहणात् । प्रायः सर्वात्मतया
भावनं प्राप्तमिति सर्वस्मिन्प्रोतं सामेत्युक्तम् ।।
2.21.2
स य एवमेतत् साम सर्वस्मिन् प्रोतं वेद, सर्वं ह भवति ।। 2 ।।
"	सु. - सर्वं भवति -  सर्वमस्य सिद्ध्यतीत्यर्थः, यद्यदिह कामयते तदखिलं सिद्ध्यतीति भावः ।।"
2.21.3
तदेष श्लोकः । यानि  पञ्चधा त्रीणि तेभ्यो
न ज्यायः परमन्य- दस्ति ।। 3 ।।
"	सु. - यदिदानीं निरूपितं साम सामाख्यस्य उपासनं तदधिकृत्य एष - वक्ष्यमाणः स्तुतिरूपः"
श्लोकः प्रवर्तते । यानि त्रीणि त्रीणि - त्रयोवेदाः त्रय इमे लोका इत्यादीनि हिङ्कारादिषु
भक्तिभेदेषु यथाक्रममध्यस्य उपास्यतया प्रोक्तानि प़ञ्चधा, तेभ्योऽन्यत्परमुत्कृष्टं
ज्यायः - श्रेयो नास्ति । ज्यायः शब्देन श्रेयो लक्ष्यते । परमित्यस्यैव अन्यदिति विवरणं वा ।।
2.21.4
यस्तद्वेद स वेद सर्वं सर्वादिशो बलिमस्मै हरन्ति ।
सर्वमस्मीत्युपासीत, तद्व्रतं तद्व्रतम् ।। 4 ।।
"	सु. - यस्तत्सामोक्तप्रकारेण वेद स सर्वं वेद - सर्वज्ञो भवति, अतीतानागतादिसाक्षात्कारसमर्थो"
भवतीति यावत् । सर्वा दिशः - दिशि वर्तमाना लक्ष्यन्ते, अस्मै - उपासकाय बलिं - भोग्यजातं
हरन्ति - उपहरन्ति । अस्योपासनस्य इदमङ्ग - सर्वमहमस्मीति भावनम् । द्विरुक्तिर्विद्यासमाप्तौ ।।
।। इति एकविंशखण्डभाष्यम् ।।
2.22.1
विनर्दि साम्नो वृणे पशव्यमित्यग्नेरुद्गीथोऽनिरुक्तः
प्रजापतेः निरुक्त- सोमस्य मृदुश्लक्ष्णं वायोः श्लक्ष्णं
बलवदिन्द्रस्य क्रौञ्चं बृहस्पतेरपध्वान्तं वरुणस्य ।
तान् सर्वानेवोपसेवेत, वारुणंत्वेव वर्जयेत् ।। 1 ।।
"	सु. - प्रसङ्गात् साम्नो गानविशेषान् सदेवताकानुपादिशति । अस्ति हि देवताविज्ञानेन"
फलविशेषः । साम्नः सम्बन्धि यत् विनर्दि तदहं वृणे, विनर्दः - खरविशेषः ऋषभकूजितसमः
सोऽस्यास्तीति विनर्दि गानविशेषः । पशुभ्यो हितं चैतद्विनर्दि इति वृणे इति पूर्वेण
सम्बन्धः । इतिश्चायं प्रकारवाची । अग्नेरुद्गीथः - अग्निदेवताकं चैतदुद्गानम् । वृणे
इत्युत्तम उद्गातुरभिसन्ध्या । छान्दसः पुरुषव्यत्ययो वा, वृणुते - वृणुयात् इति यावत्
। अनिरुक्तः प्रजापतेः - अयमनेन तुल्य एवं विध इति स्पष्टं यो न ज्ञातुं शक्यते सोऽयं
गानविशेषः अनिरुक्तः प्रजापतिदेवताकः । निरुक्तः सोमस्य - सोमदेवताको गानविशेषो निरुक्तः
। मृदुश्लक्ष्णं च यद्गानं तद्वायोः - वायुदेवताकम् । यद्बलवत् श्लक्ष्णं तदिन्द्रस्य
- इन्द्रदेवताकम् । यत्क्रौञ्जं - क्रौञ्चपक्षिनादतुल्यं तद्बृहस्पतेः - बृहस्पतिदेवताकम्
। यदपध्वान्तं - भिन्नकांस्यध्वनिसमं तद्वरुणस्य । उद्गाता तानेतान् सर्वानेव उपसेवेत
। वारुणं तु वर्जयेत् ।।
2.22.2
अमृतत्वं देवेभ्य आगायानीत्यागायेत् ; स्वधां पितृभ्य
आशां मनुष्येभ्यस्तृणोदकं पशुभ्यः, स्वर्गं लोकं यजमानाय,
अन्नमात्मन आगायानीति । एतानि मनसा ध्यायन् अप्रमत्तः स्तुवीत ।। 2 ।।
"	सु. - एवं स्वरविशेषान् देवतापूर्वकं ज्ञात्वा उद्गायन् उद्गाता - एवं ध्यायीत इत्युच्यते"
। येभ्यो यत्प्रियं तेभ्यस्तदहं गानेन साधयानीति मनसा ध्यायन् स्तुवीत । येभ्यो यत्प्रियं
तद्विशिष्योच्यते । अमृतत्वं देवेभ्य आगायानीत्यागायेत् । स्वधां पितृभ्यः, आशां -
अविशेषेण गृहारामादि यद्यदभिवाञ्छितं तन्मनुष्येभ्यः, तृणोदकं पशुभ्यः, स्वर्गं लोकं
यजमानाय, अन्नमात्मने इत्येतानि । अप्रमत्तः स्वरादिषु स्तुवीत ।।
2.22.3
सर्वे स्वरा इन्द्रस्यात्मानः, सर्व ऊष्माणः प्रजापतेरात्मानः,
सर्वे स्पर्शा मृत्योरात्मानः । तं यदि स्वरेषूपालभेत, इन्द्रँ
शरणं प्रपन्नोऽभूवम् । स त्वा प्रतिवक्ष्यतीत्येनं ब्रूयात् ।। 3 ।।
"	सु. - अथ देवताः स्वरादीनामुपदिश्यन्ते । तद्विज्ञानेन उद्गातुः उद्गानकाले केनाप्यप्रधृष्यता"
च । सर्वे स्वराः -  अकारादयोऽचः इन्द्रस्यात्मानः इन्द्रस्यैव अपरास्तनवः, इन्द्रदेवताका
इति यावत् । सर्वे ऊष्माणः - शषसहाः प्रजापतेरात्मानः, प्रजापतिरत्र चतुर्मुखः । सर्वे
स्पर्शाः - कादयो मावसाना मृत्यः - यमस्यात्मानः । तमेवं देवताविज्ञानवन्तमुद्गातारं
उद्गानवेलायां यदि कश्चित्स्वरेषु उपालभेत - आक्षिपेत् , तमेनम् उद्गाता प्रतिब्रूयात्
स्वराणां देवताभूतमिन्द्रं शरणं प्रपन्नोऽभूवम् । स त्वा प्रतिवक्ष्यति यदत्र प्रतिवक्तव्यमिति
। देवताविज्ञानबलेन हानिराक्षेप्तुरेव भवेदिति भावः ।।
2.22.4
अथ यद्येनमूष्मसूपालभेत, प्रजापतिँ शरणं प्रपन्नोऽभूवं स
त्वा प्रतिपेक्ष्यतीत्येनं ब्रूयात् अथ यद्येनँ स्पर्शेषूपालभेत, मृत्युँ
शरणं प्रपन्नोऽभूवं स त्वा प्रतिधक्ष्यतीत्येनं ब्रूयात् ।। 4 ।।
"	सु. - अथ यद्येनमूष्मसूपालभेत - आक्षिपेत् ; प्रजापतिं शरणं प्रपन्नोऽभूवं स त्वामज्ञातास्मद्विज्ञानबलमाक्षिपन्तं"
प्रतिपेक्ष्यति -  चूर्णयिष्यति इत्येनं प्रतिब्रूयात् । अथ यद्येनं स्पर्शेषु उपालभेत इत्यादि स्पष्टम् ।।
2.22.5
सर्वे स्वरा घोषवन्तो बलवन्तो वक्तव्याः, इन्द्रे बलं दधानीति
सर्व ऊष्माणोऽग्रस्ता अनिरस्ता विवृता वक्तव्याः प्रजापतेरात्मानं
परिददानीति । सर्वे स्पर्शा लेशेनानभिनिहिता वक्तव्याः,
मृत्योरात्मानं परिहराणीति ।। 5 ।।
"	सु. - ज्ञापितमेतेन देवताज्ञानबलसम्पन्नमुद्गातारं नाक्षिपेदिति । अथ देवताज्ञानबलवता"
उद्गात्रा स्वबलेऽप्रमत्तेन भाव्यमित्याशयेन उच्यते - सर्व इति । उद्गात्रा प्रयोगवेलायां
सर्वे स्वरा घोषवन्तस्तथा बलवन्तश्च वक्तव्याः, यदिह स्वरे आधीयमानं बलं स्वाणां देवताभूते
इन्द्रे बलमाहितमिव, तदिन्द्रे बलं दधानीति मनसा विभाव्यः तथा वक्तव्याः, अन्यथा देवताधिष्ठानबलं
न सिद्ध्येदिति भावः । सर्वे ऊष्माणः अग्रस्ताः -  अलुप्तवर्णपदा इति यावत् । अनिरस्ताः
- बहिरक्षिप्ताः - अत्वरितोदिता इति यावत् । विवृत्ताः -
विवृतप्रयत्नोपेताश्च वक्तव्याः । एवं प्रयुज्यमानेन प्रजापतेरात्मानं परिददानीति विभाव्य
वक्तव्या इति पूर्वेणान्वयः । प्रजापतेरिति चतुर्थ्यर्थे षष्ठी ।। आत्मा बलम् । सर्वे
स्पर्शा लेशेन - शनैः अनभिनिहिताः - असङ्कीर्णा अदुतोच्चारिता वक्तव्याः । एवं स्पर्शानां
प्रयोगेण मृत्योः सकाशात् आत्मानं आत्मानं परिहराणीति विभाव्य तथा वक्तव्याः । अन्यथा
प्रयोगे तद्देवताया मृत्योः स्यादसङ्गतप्रयोगादपराधात् , मृत्योः प्रकोपे चात्मनाशः
स्यात् । तत्तेषां साधुना प्रयोगेण मृत्योः -  मरणात् आत्मा रक्ष्यत इति भावः । यद्वा
- अधिष्ठेयेषु स्पर्शेषु उच्चारणकृतो योदोषस्तस्मात् मृत्योरात्मानं परिहराणि सुष्ठु
प्रयोगेणेति विभाव्य तथा प्रयोक्तव्या इति भावः ।।
।। इति द्वाविंशखण्डभाष्यम् ।।
2.23.1
त्रयो धर्मस्कन्धा यज्ञोऽध्ययनं दानमिति प्रथमः, तप एव द्वितीयः,
ब्रह्मचार्याचार्य कुलवासी तृतीयोऽत्यन्तमात्मानमाचार्यकुलेऽवसादयन् ।
सर्व एते पुण्यलोका भवन्ति ; ब्रह्मसँस्थोऽमृतत्वमेति ।। 1 ।।
"	सु. - अथ प्रणवं स्तुवन् प्रस्तौति - त्रयो धर्मस्कन्धा इति । ननु साम्नामुपासननिरूपणप्रकरणे कः"
प्रसङ्गः प्रणवस्तवनस्य ? अयं प्रसङ्गः । इह उद्गीथावयवस्य ओमित्यक्षरस्य उपासनं बहुधा
अभिधाय फलानि निरूपितानि नाम, तेन च परिमिफलकतैव प्रणवोपासनस्य इत्यवधारणं कस्यचित्स्यात्
। तत्तु व्यावर्तयितव्यम् यदलभ्यमन्यैरुद्गीथाद्युपासनैरेतैस्तदमृतत्वं केवलेन प्रणवोपासनेन
परब्रह्मोपासनविशेषभूतेन लभ्यत इति । त्रयो धर्मस्य स्कन्धाः प्रविभागाः । तत्र यज्ञः
- अग्निहोत्रादिः । अध्ययनं -  त्रय्या अभ्यासः । दानं -  यथाशक्त्यर्थिभ्यो द्रव्यस्य
इत्ययं प्रथमः । गृहस्थाश्रम एक इति यावत् । तप एव द्वितीयः - तपश्चर्याप्रधानं वानप्रस्थं
पारिव्राज्यं च लक्ष्यते तपःशब्देन, अयं द्वितीयः प्रविभागः, यमनियमादियोगादस्ति तपश्चर्या
परिव्राजोऽपि । आचार्यकुलवासी - आचार्यस्य कुल एव वस्तुं शीलमस्य, आत्मानं -  देहमाचार्यकुल
एव अवसादयन् -  तत्परिचर्यादिभिः क्षपयन् , यो ब्रह्मचारी भवति स तृतीयः, यस्मिन् आश्रमे
एवं भवति स तृतीयो धर्मस्य स्कन्ध इति वा । एते - उक्तधर्मविभागत्रय- निष्ठास्त्रयोऽपि
पुण्यलोका भवन्ति । यदेकश्चिनोत्यन्वहं यज्ञादिधर्मम् ; अपरश्च तपः, इतरश्चागृहीतदार
आचार्य कुले तत्परिचर्यादिना आत्मनो धर्षणलक्षणं धर्मं पाटीर इवात्मनो घर्षणं परस्मै
। इमां साधनसम्पत्तिं व्यञ्जयितुमेव यज्ञादिभिः विभाजकैस्त्रयाणां
विभजनश्रुतिः, अन्यथा
आश्रमनाम्ना प्रविभागस्य सम्पत्तेः । यस्तु तत्तदाश्रमे वर्तमानोऽपि तान् यज्ञादीन्
धर्मान् उपसर्जनीकृत्य अङ्गतया स्वीकृत्य, ब्रह्मसंस्थः - ब्रह्मणि परे निष्ठावान् ब्रह्मप्रणिधानपरो
भवति, सोऽमृतत्वं जरामरणलक्षणसंसारसागरनिस्तरणं प्राप्नोति ।
"	1इह परे - परोऽयमेभ्यस्त्रिभ्यो यो ब्रह्मसंस्थः, स च परिव्राडेव, अस्मिन्नेव प्रवृत्तिनिमित्तयोगात्"
, ब्रह्मनिष्ठा ह्यस्य पदस्य प्रवृत्तौ निमित्तम् , सा च तेषु धर्मस्कन्धेषु न घटेत,
अद्वितीयात्मप्रत्ययो हि ब्रह्मनिष्ठा । इदमेव चौपनिषदं विज्ञानम् वाचारम्भणं विकारो
नामधेयं मृत्तिकेत्येव सत्यम् , (छां.उ. 6-1-4) नेह नानास्ति किञ्चन, (बृ.उ. 6-4-19)
नान्योऽतोऽस्ति द्रष्टा, (छा.उ. 5-7-27) आत्मैवेदं सर्वम् , (छां.उ. 7-25-2) सर्वंखल्विदं
ब्रह्म (छा.उ.3-14-1) इति श्रूयते । इयं च विद्या नानुपमृद्य भेदमखिलम् उद्भवितुमर्हति
। यज्ञोऽध्ययनमित्यादयस्तु धर्मा भेदोपजीव्याः । तदेषु धर्मस्कन्धेषु ममेदं कर्तव्यमित्यभिसन्धिसंवलितेषु
विधिनिषेधलक्षणेषु भेदावलम्बेषु कथं नाम घटेत सा ब्रह्मनिष्ठा, कथं वा धर्माणामुपसर्जनीभूय
वाऽस्यां सहकारिता, उपमर्द्येनोपमर्दकस्य सहकार इति बाधितं वचः । यस्त्वनेकजन्मभिः
अनुवर्ति- तैरेभिर्धर्मस्कन्धैः प्रमृष्टकषायया निर्मलया बुद्ध्या अवधार्य भेदानामाभासतां
व्यावहारिकाद्विधिनिषेधसम्बन्धात् उत्तीर्णः सोऽयं परिव्राट् ब्रह्मसंस्थामधिकरोति,
तदेवमर्थस्वभावपरिशीलने ब्रह्मसंस्थो गृहस्थात् तपस्विनो वानप्रस्थात् नैष्ठिकात् गुरुकुलवासिनश्चातिरिक्त
एव ब्रह्मसंस्थशब्देन निर्दिश्यत इति विज्ञायत इत्याहुः । एतावदिह विचार्यम् - यादृगभिमतं
परैरद्वितीयात्मविज्ञानमखिलभेदोपमर्दकं तत्तथैवावेदयन्त्युपनिषदो न वेति, येनार्थस्वभावो
लिङ्गं सदसदिति विनिश्चितं स्यात् । अद्वितीयमात्मानमवगमयन्ति नामोपनिषदः, द्वितीयमखिलमात्मन्यधिष्ठाने
कल्पितमविद्याविलास इत्यद्वितीयमात्मतत्त्वमिति तु न । तथा विशेषस्याश्रवणात् । श्रूयन्ते
तु वियदादीनां सर्वेषां भेदानामात्मनो जनिप्रभृतयो धातुविशेषैः आत्मन आकाशः सम्भूतः
(तै.आन. 1-1) यतो वा इमानि भूतानि जायन्ते (तै.भृ.1-2) तत्तेजोऽसृजत, (छां.उ. 6-2-3)
यथोर्णनाभिः सृजते गृह्णते च यथा पृथिव्यामोषधयः सम्भवन्ति यथा सतः पुरुषात्केशलोमानि
तथाऽक्षरात्सम्भवतीह विश्वम् (मुं.उ. 1-1-8) तपसा चीयते ब्रह्म ततोऽन्नमभिजायते ।
अन्नात् प्राणो मनः सत्यं लोकाः कर्मसु चामृतम् ।। (मुं.उ. 1-1-9) यथा सुदीप्तात्पावकाद्वि-
स्फुलिङ्गाः सहस्रशः प्रभवन्ते सरूपाः । तथाऽक्षराद्विविधाः सौम्य भावाः प्रजायन्ते
तत्र चैवापिषन्ति (मुं.उ. 2-1-1), एतस्माज्जायते प्राणो मनः सर्वेन्द्रियाणि
च खं वायुर्ज्योतिरापः पृथिवी विश्वस्य धारिणी, ।। (मुं.उ. 2-1-3) इदं सर्वमसृजत, (तै.आन.
*6-2) ततो वै सदजायत स ईक्षत लोकान्नु सृजा, (ऐ.उ. 1-1-1) स इमाँल्लोकानसृजत (ऐ.उ. 1-1-2,
तै.भृ. 1-5) स यथोर्णनाभि- स्तन्तुनोच्चरेत् , यथाग्नेः क्षुद्राः विस्फुलिङ्गाः व्युच्चरन्ति
एवमेवास्मादात्मनः सर्वे प्राणाः सर्वे लोकाः सर्वे देवाः इति । न ह्यध्यासे स्वरसा
गतिर्जन्यादेः । न हि शुक्तौ रजतमध्यास इति ज्ञापयन् कोऽपि
प्रयुङ्कते शुक्तौ रजतं जायते सम्भवति व्युच्चरति सृज्यत इति वा । प्रातिभासिकस्योत्पत्तिरिति
तु परिभाषा केवलम् । प्रतिभास एव क्वचित्कस्यचित् । न श्रूयते चाभासशब्दस्तत्र । श्रुतेश्चेदस्याभासताऽभिमता,
सा तर्हि किमिति न श्रावयति आत्मनि आकाश अध्यासः यस्मिन्भूतानि अध्यस्यन्ते इत्यादि
। येन हार्दं प्रकाशेत । स्वतन्त्रा श्रुतिरिति चेत् , स्वातन्त्र्यं हि पर्यायेषु घटेत
। तदर्थान्तरे शब्दं नयन् व्याख्यातैव स्वतन्त्रो गण्येत ।
"	ननु श्रूयन्तां नाम जनिस्थितिलयास्तत्र तत्र धातुविशेषैरेव, तावता भेदानां न सत्यत्वसिद्धिः,"
प्रत्युत मिथ्यात्वस्यैव । उपादानस्य ब्रह्मणः सत्यवं तदुपादेयस्यास्य सर्वस्य मिथ्यात्वं
चाभिप्रेत्य श्रावयति हि दृष्टान्ततया मृद्धटशरावादीन् - यथा सोम्यैकेन मृत्पिण्डेन
सर्वं मृण्मयं विज्ञातं स्याद्वाचारम्भणं विकारो नामधेयं मृत्तिकेत्येव सत्यम् (छां.उ.
*6-1-1) इत्यादि । अनेन पामराणां विकारे यः पारमार्थ्यभ्रमः स व्युदस्यते । घटः शराव
इति वागेव केवलं न परमार्थतो वस्त्वस्ति विकार इति, मृत्तिकैव उपादानं सत्यमिति । एवं
तत्र तत्र उपादानोपादेयभावस्थले उपादेयस्य मिथ्यात्वमुपादानस्य सत्यत्वं च बहुभिर्दृष्टान्तैः
उपपाद्य जगतश्च ब्रह्मोपादानतानिरूपणद्वारा सर्वस्य मिथ्यात्वं ब्रह्मण एव सत्यत्वं
च ऐतदात्म्यमिदं सर्वं तत्सत्यं स आत्मा (छां.उ. 6-8-7) इति श्रुत्यैव विशदीकृतम् ।
नैतत् । न ह्यनेन विकाराणां मिथ्यात्वं प्रत्याय्यते - अनुपपत्तेः, न किं घटादिना जलाहरणादि
न किं पटेन आच्छादनादि, किं वा शुक्तिरूप्येण राजतं स्थाल्यादि किं वा मृगतृष्णिकया
पिपासोपशमः । तदेवम् अनुपपन्नमर्थं प्रदर्शयद्वचनमप्रमाणकोटौ स्यात् । ननु नेदं वचनं
कस्यचित् , स्वतः प्रमाणश्रुतिरिति चेत् किं तावता । आयुर्वै घृतम् , आदित्यो यूपः इति
श्रौतं वचः इति किमिष्यते घृतस्यैवायुष्ट्वं
यूपस्यैवादित्यत्वम् , दृष्टोपहत्या तत्र लक्षणया प्रामाण्यमिति चेत् किं घटशरावादीनां
मिथ्यात्वे न सोपहतिः । यथा यूपादित्ययोस्तादात्म्यं प्रत्यक्षोपहतम् । तथैव घटशरावादीनां
मिथ्यात्वमपि प्रत्यक्षोपहतम् । ननु न मूढग्राहेण विकारस्य मिथ्यात्वमवगमयति श्रुतिः,
अपि तु प्रात्यक्षिकेनैव पथा उपपादयति नाम विकारस्य
मिथ्यात्वम् । घटः शरावो मणिकेति विविधं व्यवह्रियमाणमपि न लक्ष्यते मृद्द्रव्यादुपादानादन्यदर्थत्वम्,
तत् वागालम्बनं शब्दमात्रम्, असत्यर्थे चेत् शब्दः प्रवर्तेत तत्सिद्धं विकारस्य मिथ्यात्वमिति
। मैव । न ह्यार्थो नास्ति अस्त्येव मृद्द्रव्यम्, आह च भवान् - न ततोऽन्यदिति । तेन
अनन्यत्वं कार्यदशायां वस्तुन उक्तं स्यात् । कथमेवं सति कार्यस्यासत्यत्वम् । न हि
सत्यमिथ्यात्वयोरेकता । न हि शुक्तेरनन्यद्रजतम् । असत्यर्थभेदे शब्दभेदोमिथ्यावलम्बीति
चेत्, किमसत्यप्यर्थभेद घटः कलश इति शब्दभेदः प्रवर्तमानो मिथ्यावलम्बी । किं वा एकस्मिन्नेव
पिण्डविशेषे पिता भ्राता पुत्र इत्यादयः शब्दाः प्रवर्तमाना मिथ्यावलम्बनाः । ननु मिथ्यावलम्बना
एवैतेऽपि । इदमनुभवतो विरुद्धं, उपपत्त्या मिथ्यात्वं घटयितुमुपक्रान्तं ह्यधुना ।
धर्मिणः देवदत्तस्यैक्येऽपि प्रवृत्तिनिमित्तभेदाः पितृत्वभ्रातृत्वादयो मिथोभिन्नाः
सन्तीत्यर्थभेदस्तत्रेति चेत् - इहापि मृद्द्रव्यैक्येऽपि घटशरावत्वाद्यवस्था मिथोभिन्नाः
सन्तीत्यर्थभेदेऽसत्यपि घटः शराव इति नामैव केवलं प्रवर्तत इति मन्यते भवान्? येन मिथ्यावलम्बनं
तत्तन्नामसु मन्यते । मन्यते एवेति चेत् । हन्त सर्वथा अर्थाविधुरम् । अथ च नामेति किम्
। घोषो हि तथा स्यात् । नामत्वर्थेन नियतम् । भ्रान्तेन शुक्तौ प्रयुज्यमानो रतमिति
शब्दोऽपि न सर्वथा अर्थविधुरः । अस्ति हि लोके रजतम् । शुक्तावसतः स्वार्थतादात्म्यस्य
ग्राहकतया तु मिथ्यवालम्बनत्वं तस्य घटशरावादयो नार्थभेदाः नामैव केवलं घटः शराव इति,
तन्मिथ्या विकारः, इति श्रुतिरुपपत्तितो घटयतीत्यसङ्गतम् । यदि मन्यते - आदिशति श्रुतिरपूर्वमर्थं
नामैव केवलम्, घटादयो विकारो मिथ्या, मृदेव सत्यमिति । इममसम्बद्धमर्थमादिशति श्रुतिरिति
वदता श्रुतेरप्रमाणकोटावेव निवेशः कृतः स्यात् । अनुभवविरुद्धेऽप्यस्मिन्नपूर्वेऽर्थे
प्रामाण्यमिति चेत् आदित्यो यूप इति वाक्यमपि अपूर्वमादित्ययूपतादात्म्यमनुभवविरुद्धमवगमयदेव
प्रमाणकोटौ किंन न स्यात् । अपि च किमर्थोऽयमादेशः? यन्निदर्शितं यथा सोम्यैकेन मृत्पिण्डेन
सर्वं मृण्मयं विज्ञातं स्यात् (छां.उ. 6-1-1) इति; तत्रासम्भवम् आशंकमानं समाधातुम्
।  किमादेशेन आशंका  निवार्येत,  उपपादनं तु कर्तव्यम् । उपपत्तिस्तुन । अपूर्वश्चार्थः
निदर्शनशेषभूतेन वचनेन उपपन्नार्थकेन प्रसिद्धार्थकेन च भाव्यम् । तद्वा निदर्शनं कस्मै?
प्रतिज्ञातस्यैकवज्ञानेन सर्वविज्ञानस्य सङ्गमनाय, शुक्तिरूप्यादिनिदर्शनेनापि तत्सङ्गमनं सुकरम् । विकाराणां
मिथ्यात्वोपपादनसापेक्षेण कारणनिदर्शनेन को विशेषः, ब्रह्मव्यतिरिक्तस्य मिथ्यात्वेनैव
ह्येकविज्ञानेन सर्वविज्ञानसङ्गमनं विवक्षितम् । ननु यद्यपि
शुक्तिरूप्यनिदर्शने सति सुकरं नामैकविज्ञानम्, परं जगत्कार्यकारणभावापन्नं कथं शुक्तिरूप्यवत्
स्यादित्याशंकाऽपरिहृतैव स्यात्, सा परिहर्तव्या इति वाकारो न वस्तुतत्वं नामैव केवलं
मृत्तिकेत्येव सत्यम् । तत् यथा सौम्यैकेन मृत्पिण्डेन सर्वं मृण्मयं विज्ञातं स्यात्
तथा एकस्मिन्नखिलोपादानेऽस्मिन् विज्ञाते सर्वं विज्ञातं स्यादिति निदर्शितमिति चेत्
। किमनेन वाङ्मात्रेण साऽऽशंका निवार्येत, घटशरावादिविकाराणां जलाहरणादिकार्यक्षमाणां
मिथ्यात्वं कथं स्यादित्यनुपपत्ति जागर्त्येव । तदनुपपन्नमर्थं श्रुतिरुपपादयतीत्यसङ्गतम् ।
"	तदुपपन्नेनैवार्थेन भाव्यम् । उपपन्नश्चायमर्थः - यथा - सौम्यैकेन मृत्पिण्डेन विज्ञातेन"
मृण्मयं घटशरावादि निखिलं विज्ञातं स्यात्, कथमेतत्? घटशरावादयो ह्यर्थान्तरं व्यवहारविभेदात्
। मैवम् - नार्थान्तरमुपादानात्, मृत्तिकैव मृण्मयम् - अखिलमित्येतत्सत्यम् । अदुष्टनयनैरपि
तदेव हि द्रव्यं गृह्यते न वा तद्द्रव्यबाधः । वाचारम्भणं विकारः अन्यान्यवाचामालम्बनं
तु विकारः विकारभेदः, घटेन जलमाहर, शरावे भर्जय मुद्गानित्यादयो भिन्न भिन्ना व्यवहाराः
घटत्वशरावत्वाद्यवस्थाभेदनिबन्धनाः, न द्रव्यान्तरत्वनबन्धना इति यावत् । अथ एव नामधेयभेदः,
तद्द्रव्यैक्यादुपादाने विज्ञाते उपादेयं विज्ञातं स्यादिति । यद्वा - वाचारम्भणं आरम्भणमारम्भः
वाचाऽऽरम्भः, व्यवहारविशेषः, यश्च घटत्वशरावत्वादिर्विकारोऽवस्थाविशेषः, यच्च घट
इति नामधेयं तदिदमखिलं मृत्तिकैव - मृद्द्रव्यसम्बद्धमेव, न द्रव्यान्तरसम्बद्धम् ।
तदेकसम्बद्धत्वात्तदिति निर्देशः, इति तु सत्यम् - मृद्द्रव्यसम्बद्धमित्येव प्रामाणिकम्
। अस्ति व्यवहारविशेषः, अस्ति नाम नामधेयभेदः, नैतावता द्रव्यभेदास्तदानीमपि मृत्तिकेत्येव
सत्यम्; प्रमाणत उपलभ्यमिति वा योजना । यद्वा - यो घटशरावादिर्विकारभेदः स केवलं वाचारम्भणं
वागालम्बनं नामधेयम् - नामधेयभेद एव केवलम् । नामधेयभेदनियतः केवलं न तु द्रव्यभेदनियतः,
अन्यान्योपादानका घटपटादिविकारभेदा यथा नामभेदेन द्रव्यभेदेन न नियताः, न तथैकोपादानका
मृण्मया घटशरा वादयः । किन्तु केवलेन नामभेदेन नियताः, यन्मूत्तिकेत्येव सत्यम्,
मृण्मयमखिलं घटशरावादि मृत्तिकेत्येव विकारदशायामपि प्रमाणतो गृहीतमबाधितं भवतीति ।
नैतावता विकाराणां मिथ्यात्वावगमः । यदपि आत्मैवेदं सर्वम् (छां.उ. 7-25-2) सर्वं खल्विदं
ब्रह्म (छां.उ. 3-14-1) इति वचनम् तदपि सर्वस्यास्य मिथ्यात्वेऽनैकान्तिकंलिङ्गम् ।
तद्धि जगति आत्मनो ब्रह्मणस्तादात्म्यमवगमयद्वि- श्राम्यति न च तादात्म्यं विना नानुपपन्नम्,
येन मिथ्यात्वे तत्कल्पकं स्यात् । नेह नानास्ति (बृ.उ.
*6-4-19) इति वाक्यं तु धर्म्यन्तरसद्भावं न सहते न तु धर्मबाहुल्यमपि । तदिदं तत्तद्वचनविवरणावसरे
व्यक्तमुपपादयिष्यामः । ननु उपादेये उपादानानतिरिक्ततोपपादनमुखेनाप्यन्ततः - प्रपञ्चे
आत्मानतिरिक्तताया एव निरूपणेन आत्माद्वैतज्ञानमुपमर्दकं भवेदेव यज्ञो दानमित्यादीनां
धर्मस्कन्धानां क्रियाकारकविभेदनियतानाम् । मैवम् । मृदनतिरिक्ततां घटशरावविकारे जानतः
किमुपरुध्यते, जलाहरणादिव्यवहारः किंवा जलाहरणादिना मृदात्मकताज्ञानमुपरुध्यते, एवमेव
सर्वात्मनः परस्य ब्रह्मणः सर्वोपादानस्य उपादेयभूतमिदं ततोऽनतिरिक्तं जानतोऽपि यथांश
व्यवस्थितेन स्वभावभेदेन धर्मान्वयो यथायोग्यमप्रतिहत एव । इयांस्तु विशेषः । यः पुनरजानन्
कृत्स्नस्य ब्रह्मोपादानकतया ब्रह्मात्मतामहमस्मि स्वतन्त्रः कर्ता भोक्तेत्यात्मानं
मन्वानः कर्म केवलं यथावर्णं यथाश्रमं करोति स तु भ्रान्त एवेति केवलस्य धर्मस्यानुष्ठानात्
पुण्यलोको भवति । यः पुनः ब्रह्मसंस्थः ब्रह्मात्मकतया जानन् करोति स तु तथाविधेन कर्मणा
अभ्यस्यमानस्य ब्रह्मविज्ञानस्य सहायसम्पत्तिमप्रमादकरणग्राम -सम्पत्त्या समधिगतः प्राप्नोति
परं ब्रह्म । अत एव च स्मर्यते ब्रह्मार्पणं  ब्रह्महविर्ब्रह्माग्नौ ब्रह्मणा हुतम्
। ब्रह्मैव तेन गन्तव्यं ब्रह्मकर्म समाधिना । (भ.गी. 4-24) इति ।
"	ननु चिदचिद्विभागं ब्रह्मणोऽत्यन्तविलक्षणं पारमार्थिकमभ्युपगच्छतां ब्रह्मानन्यत्वं"
जगति कथम्?  घटशरावादिविभाग इव मृत्पिण्डस्य ब्रह्मण एव चेदयं विभागो वास्तवो विलक्षणस्वभावता कथम्? कथम्?
वाऽविकारित्वं ब्रह्मणः, इदमुपरिष्टादुपपादयिष्यामः । तदुक्तेन प्रकारेण धर्मस्कन्धविभागे
तत्र तत्र ब्रह्मनिष्ठायां विरोधाभावात् ब्रह्मनिष्ठोऽमृतत्वमेतीति वाक्यं नातिक्रान्तधर्मस्कन्धमेव
गृह्णातीति । अत एव याज्ञवल्क्यादयो ब्रह्मविदग्रेसराः स्मर्यन्ते । इदमिहावधार्यम्,
योनिर्विण्णः कर्मचितेभ्यो लोकेभ्यः, नित्यमेकमनवधिकानन्दं वाञ्छन्, श्रोत्रियं ब्रह्मनिष्ठमुपगम्य
गुरुम्, ततो विज्ञाय ब्रह्म स्वरूपं स्वयं मननेन निश्चित्य च तथा, ततश्च तद्ब्रह्मापरोक्षाय
प्रवृत्तः ब्रह्मात्मकं स्वात्मानमनुसन्धाय, ब्रह्मात्मकतया अनुसंहितैः यथाश्रमं प्राप्तैः
परिग्रहैः ब्रह्मण एवाराधनरूपतया कर्म कुर्वन्, अनेन च कर्मानुष्ठानेनाक्लेशेन ब्रह्मभावनायामेवानुकूल्यमुपगतैरखिलैः
इन्द्रियैरन्तःकरणमप्यन्वहमुन्मुखयन्ब्रह्म- प्रणिधाने, तेनान्तःकरणेन काले काले योगपथेन
ब्रह्मणः स्मरणाभ्यासलक्षणं प्रणिधानम् अनुतिष्ठति । सोऽयं ब्रह्मनिष्ठो गृहं वा वने
वा स्यात्, नात्र आश्रमविशेषनियमः । स एवमन्वहमनुष्ठीयमानेन ब्रह्मप्रणिधानलक्षण  स्मरणाभ्यासपाटवेन यता
ब्रह्मणोऽपरोक्षमधिगच्छति, निमग्नो नाम तदा भवत्यनिर्वचनीय क्वापि महानन्दे परितः प्रवृत्तेऽपारे,
तदा च्यवति नाम सर्व एव वर्णाश्रमादिपरिग्रहः प्रसुप्तहस्तादिव व्यजनम् । अतएव स्मर्यते
- यस्त्वात्मरतिरेव स्यादात्मतृप्तश्च मानवः । आत्मन्येव च सन्तुष्टस्तस्य कार्यं न
विद्यते (भ.गी. 3-17) इति ।।
2.23.2
प्रजापतिर्लोकानभ्यतपत् । तेभ्योऽभितप्तेभ्यस्त्रयी विद्या
संप्रास्रवत् । तामभ्यतपत् । तस्या अभितप्ता
एतान्यक्षराणि संप्रास्रवन्त, भूर्भुवस्सुवरिति ।। 2 ।।
"	सु. - केवलधर्मनिष्ठात् ब्रह्मनिष्ठः फलममृतत्वमुत्तममाप्नोतीति प्रस्तुतं ब्रह्मसंस्थोऽमृतत्वमेतीति"
। ब्रह्मणि  या सम्यक् स्थितिः निध्यानलक्षणा सा च प्रणवेनालम्बनेन भवतीत्यभिप्रेत्य
तस्य तथात्वे आनुगुण्यं ज्ञापयंस्तस्य महिमानमाह - प्रजापतिरिति । यो ब्रह्मसंस्थः प्रणवसंस्थः
सोऽमृतत्वमेतीति साक्षात्प्रणव एव वा प्रस्तुतः । प्रणवेस्थितिः परमात्मालम्बनतया इत्यमृतत्वे
हेतुः । प्रजापतिः पुरा सारमुद्दिधीर्षुः लोकानिमानब्यतपत् विवेचनाग्नौ, किं सारमिति
पर्यालोचयदिति  यावत् । पर्यालोचनलक्षणेनाग्निना अभितप्तेभ्यस्तेभ्यः लोकेभ्यः स्त्रयीविद्यासंप्रास्रक्त
- द्रवीभूयनिरगच्छत्  त्रयीसारत्वेन प्रजापतेः प्रतिभागोचरा अभूदिति यावत् । सारतरसञ्जिघृक्षया
पुनस्तां त्रयीमभ्यतपत् । तस्या अभितप्तायाः त्रय्या भूर्भुवःस्वरितीमान्यक्षराणि संप्रास्रवन् । पूर्ववदाशयः ।।
2.23.3
तान्यभ्यतपत् । तेभ्योऽभितप्तेभ्य ओंकारः संप्रास्रवत् तद् यथा
शंकुना सर्वाणि पर्णानि संतृण्णानि एवमोंकारेण सर्वा वाक् संतृण्णा ।
ओंकार एवेदै सर्वम् ओंकार वेदं सर्वम् ।। 3 ।।
2.24.1
ब्राह्मवादिनो वदन्ति - यद्वसूनां प्रातस्सवनँ रुद्राणां माध्यन्दिनँ
सवनमादित्यानाञ्च विश्वेषाञ्च देवानां तृतीयसवनम् ।। 4।।
"	सु. - ओमित्येतदक्षरमुद्गीथमुपासीत इत्यारभ्याध्यायद्वयेन कर्माङ्गभूत प्रणवाद्युपासनमुक्तम्"
। अन्ते प्रणवस्य यो महिमा स्वातन्त्र्येण साक्षाद्ब्रह्मोपासनान्वयेन स तु निरूपितः
। कर्म प्रसङ्गात्कर्मणि यज्ञे अङ्गभूतानि सामहोममन्त्रोत्थानानि उपदिशन्नाह -
ब्रह्मेति । सामादीनां रूपं त्वनुपदं पुरा प्रातरनुवाकस्येत्यादिना व्यक्तीतकरिष्यति
। तत्रादौ इदमाह - इयमिहहानिः; अनेन इयमित्थं समाधेयेति जानन्कुर्यात्सामाद्यङ्गमिति,
यद्यपि जानन्नजानन्वा कुर्यात् । श्रुतं हि - तेनोर्बा कुरुतो यश्चैतदेवं वेद यश्च न
वेद (छां.उ. 1-1-10) इति । अथापि तेषामङ्गदार्ढ्याय इदमाह । ब्रह्मवादिनो - वेदविदो
ह्येवं वदन्ति, प्रातः सवनं प्रसिद्धं कर्म नामधेयम्, लयते तत्सम्बन्धी पार्थिवो लोकः,
तद्वसूनां - वसवस्तस्येशा इति यावत् । माध्यन्दिनं रुद्राणां - माध्यन्दिनसम्बद्धस्यान्तरिक्षस्य
रुद्रा ईशाः । तृतीयं सवनमादित्यानां विश्वेषां च देवानाम् - तृतीयसवनसम्बद्धस्य द्युलोकस्यादित्याविश्वेदेवाश्च यजमानाः ।।
2.24.2
क्व तर्हि यजमानस्य लोक इति । स यस्तन्न
विद्यात्कथं कुर्या अथ विद्वान्कुर्यात् ।। 2 ।।
"	सु. - क्व तर्हि यजमानस्य लोकः - एवं त्रयो लोकास्तेषां तेषां वशेऽभूवन् । यजमानस्य"
कर्मणा प्राप्यो लोकः क्व? न कश्चिदवशिष्यते । अथ कृतेन कर्मणा किम्? हानिरेव कर्मणः
। यस्तन्न विद्यात्कथं कुर्यात् - ईदृशी कर्मणि हानिः परिहारश्च
अपमित्थमित्येतद्यो न विद्यात् स कथं कुर्यात् । कथमर्थवत् कर्म भवेदित्याक्षेपे । इयमिहहानिः
अनेनेयं परिहार्यते इत्यजानताप्यनुष्ठेयतां केवलं जानताप्यनुष्ठीयमानैः वक्ष्यमाणैरङ्गैः
सा परिह्रियेत नाम । अथाप्यङ्गानुष्ठानदार्ढ्यायाक्षिप्यते - कथं कुर्यादिति । अथेमां
हानिं वक्ष्यमाणस्य तत्परिहारे हेतुतां च जानन्वक्ष्यमाणप्रकारेण कुर्यादिति वदन्तीति
पूर्वेण सम्बन्धः ।।
2.24.3
पुरा प्रातरनुवाकस्योपाकरणात्, जघनेन
गार्हपत्यस्योदङ्मुख उपविश्य स वासवँ सामाभिगायति ।। 3 ।।
"	सु. - किं कुर्यात् । तद्विविच्याह - पुरेत्यादिना । प्रातरनुवाकस्योपाकरणात् पुरा"
- प्राक् प्रातरनुवाकारम्भात् गार्हपत्यस्य जघनेन - गार्हपत्याग्नेः पश्चाद्भागे उपविश्य
सविद्वान्, वसवो देवा यस्मिंस्तद्वासवं सामाभिगायति - अभिगायेत् । अपूर्वत्वादिर्थस्य विधिरुन्नेयः ।।
2.24.4
लोकद्वारमपावार्णू 233 पश्येम त्वा वयँ रा 3333ऽ3 हुं
*3 आ 233 जा 3 यो 3 आ 1245 इति ।। 4 ।।
"	सु. - किं तत्साम? लोकद्वारमपावृणु पश्येम त्वा वयं राज्यायेति - हे अग्ने! यो़ऽयं"
पृथिव्याख्यस्तस्य द्वारमपावृणु - उद्धाटय, तेन द्वारेण वयं त्वां राज्याय - पार्थिवोपभोगायेति यावत्, पश्येम ।।
2.24.5
अथ जुहोति, नमोऽग्नये पृथिवीक्षिते लोकक्षिते 'लोकं मे
यजमानाय विन्दै' एष वै यजमानस्य लोक । एतास्मि ।। 5 ।।
"	सु. - अथ - सामाभिगानानन्तरं जुहुयादनेन मन्त्रेण । नमोऽग्नये पृथिवीक्षिते इत्यादि"
मन्त्रस्वरूपम्, पृथिवीक्षिते - पृथिव्यां निवसते, लोकक्षिते - लोकेषुनिवसते, पृथिव्याख्य
लोकनिवासायेति समुदिताश्रयो वा, एवं भूतायाग्नये तुभ्यं नमः । यजमानाय मे - मह्यंम्
लोकं - पृथिव्याख्यम्, विन्द - लभस्व, एष वै यजमानस्य मम फलभूतौ लोकः, आयुषः परस्ता
- द्यजमानोऽहमेतास्मि, अत्र मदर्थत्वं प्रथममिमं लोकं लभस्व परस्तान्मदागमने उपरोधो
माभूदिति  भावः । स्वाहेत्यनेन मन्त्रेण जुहोति । अथ अपजहि परिघमित्युक्त्वोत्तिष्ठति
- परिघमर्गलं अस्य लोकस्य अपजहि - अपसारय, एवं साममन्त्रोत्थानलक्षणैः कर्मशेषैर्वशीकृतलोकाय
तस्मै वसवः प्रातः सवनसम्बद्धपृथिवीलोकं प्रयच्छन्ति ।।
2.24.6
अत्र यजमानः परस्तादायुषः स्वाहा ।
अपजहि परिघम् इत्युक्त्वोत्तिष्ठति ।
तस्मै वसवः प्रातस्सवनं संप्रयच्छन्ति ।। 6 ।।
"	सु. - अथ - सामाभिगानानन्तरं जुहुयादनेन मन्त्रेण । नमोऽग्नये पृथिवीक्षिते इत्यादि"
मन्त्रस्वरूपम्, पृथिवीक्षिते - पृथिव्यां निवसते, लोकक्षिते - लोकेषुनिवसते, पृथिव्याख्य
लोकनिवासायेति समुदिताश्रयो वा, एवं भूतायाग्नये तुभ्यं नमः । यजमानाय मे - मह्यंम्
लोकं - पृथिव्याख्यम्, विन्द - लभस्व, एष वै यजमानस्य मम फलभूतौ लोकः, आयुषः परस्ता
- द्यजमानोऽहमेतास्मि, अत्र मदर्थत्वं प्रथममिमं लोकं लभस्व परस्तान्मदागमने उपरोधो
माभूदिति  भावः । स्वाहेत्यनेन मन्त्रेण जुहोति । अथ अपजहि परिघमित्युक्त्वोत्तिष्ठति
- परिघमर्गलं अस्य लोकस्य अपजहि - अपसारय, एवं साममन्त्रोत्थानलक्षणैः कर्मशेषैर्वशीकृतलोकाय
तस्मै वसवः प्रातः सवनसम्बद्धपृथिवीलोकं प्रयच्छन्ति ।।
2.24.7
पुरामाध्यन्दिनस्य सवनस्योपाकरणात् जघनेनाग्नीध्रीयस्य
उदङ्मुख उपविश्य स रौद्रं सामाभिगायति ।। 7 ।।
"	सु. - आग्नीध्रीयस्य - दक्षिणाग्नेः । वैराज्याय - अन्तरिक्षलोकफलाय, माध्यन्दिनसवनं"
- तत्सम्बद्धमन्तरिक्षलोकम् ।।
2.24.8
लोकद्वारमपावार्णू 233 पश्येम त्वा वयं विरा
*333 हुं आ 33 जायो आ 33345 इति ।। 8 ।।
"	सु. - आग्नीध्रीयस्य - दक्षिणाग्नेः । वैराज्याय - अन्तरिक्षलोकफलाय, माध्यन्दिनसवनं"
- तत्सम्बद्धमन्तरिक्षलोकम् ।।
2.24.9
अथ जुहोति `नमो वायवेऽन्तरिक्षक्षिते लोकक्षिते' लोकं
मे यजमानाय विन्दा एष  वै यजमानस्य लोक एतास्मि ।। 9 ।।
2.24.10
अत्र यजमानः परस्तादायुषः स्वाहा ।
अपजहि परिघमित्युक्त्वा उत्तिष्ठति ।
तस्मैरुद्रा माध्यन्दिनँ सवनँ संप्रयच्छन्ति ।। 10 ।।
2.24.11
पुरा तृतीयसवनस्योपाकरणाज्जघनेनाहवनीयस्योदङ्मुख
उपविश्य स आदित्यँ स वैश्वदेवँ सामाभिगायति ।। 11 ।।
2.24.12
लोकद्वारमपावार्णू 233 पश्येन त्वा वयँ स्वरा 3333
हुं आ 133 ज 3 यो 3 आ 345 इत्यादित्यम् ।। 12 ।।
2.24.13
अथ वैश्वदेवम् - 'लोकद्वारमपावार्णू 233 पश्येम त्वा
वयँ साग्रा 3333 हुम् 3 आ 233 जायो 3 आ 3111 इति' ।। 13 ।।
2.24.14
अथ, जुहोति, नम आदित्येभ्यश्च विश्वेभ्यश्च देवेभ्यो
दिविक्षद्भ्यो लोकक्षिद्भ्यः । लोकं मे यजमानाय विन्दत ।। 14 ।।
2.24.15
एष वै यजमानस्य लोकः । एतास्म्यत्र यजमानः परस्तादायुषः ।
स्वाहा । अपहत परिघम् इत्युक्तवोत्तिष्ठति ।। 15 ।।
2.24.16
तस्मा आदित्याश्च विश्वे च देवास्तृतीयसवनँ सम्प्रयच्छन्ति ।
एष ह वै यज्ञस्य मात्रां वेद, य एवं वेद य एवं वेद ।। 16 ।।
3.1.1
हरिः ओं असौ वा आदित्यो देवमधु ।
तस्य द्यौरेव तिरश्चीनवँशोऽन्तरिक्षमपूपो मरीचयः पुत्राः ।। 1 ।।
"	सु. - अध्यायद्वयेन कर्माङ्गावलम्बनानि उपासनानि उपदिष्टानि, तेनोपासनवर्त्मनि कर्मपराणामपि"
रुचिरुदपादि । अथ उपासनविशेषा निःश्रेयसैकान्ता उपदिश्यन्ते । तत्र योऽयमादित्यो ज्योतिष्मान्
सर्वेषाम् अध्यक्षः, तद्द्वारा परस्य ब्रह्मण उपासनमिहोपदिश्यते । यद्यप्यसौ वा आदित्य
इत्यविशेषेण उपक्रम्य मधुत्वमादित्ये निरूप्यमाणं मधुविद्याया ब्रह्मविद्यात्वाभावमापाततोऽवगमयति,
अथाप्यन्ते य एतामेव ब्रह्मोपनिषदं वेद इत्युपसंहारात् न वै तत्र सनिम्लोच नोदियाय कदाचन
(छां.उ.3-11-2) इति ब्रह्मलिङ्गश्रवणाच्च सेयं मधुविद्या आदित्यद्वारा ब्रह्मणि वर्तत
इत्येव निश्चीयते । तथा च इहादित्यशब्द आदित्यद्वारा परमात्मानमवगमयति इति बोध्यम् ।
असौ वा - यः प्रत्यक्षमीक्ष्यते सर्वैरस्माभिः यः पुण्यकर्मिणां परलोकेऽयनम्, अयमादित्यो
देवमधु - देवानां मधु, देवा ह्यस्य रूपविशेषमनुभूय मोदन्ते तद्देवमधु । अथास्मिन् प्रसिद्धमधुदृष्टये
रूपयतिमधुसम्पत्तिम् - तस्येत्यादिना । तस्य - आदित्यलक्षणस्य मधुनो द्यौरेवतिरश्चीनवंशः
- मधुनिष्पादनावलम्बन - दण्डस्थानापन्नो द्युलोकः, स च तिर्यक्प्रसृत इव लक्ष्यत इति
तिरश्चीनवंश इति रूप्यते । तस्य अन्तरिक्षमपूपः - सूर्यमण्डलावच्छेदक आकाशप्रदेशो मध्वपूपस्थानीयः
। द्युवंशे लग्नो मध्वपूप इवान्तरिक्षं लक्ष्यते । मरीचयः पुत्राः - मरीचयो रश्मयःरश्मिस्थाः
आपो लक्ष्यन्ते, आदित्येन रश्मिभिराकृष्यन्ते भौम्य आपः । ता एव पुत्रा भ्रमरस्य, भ्रमरबीजभूताः
कीटा  इति यावत् । मध्वपूपे हि सूक्ष्मच्छिद्रेषु कीटाः सन्निहिता भवन्ति ।। 1 ।।
3.1.2
तस्य ये प्राञ्चो रश्मयः, ता एवास्य प्राच्यो मधुनाड्यः;
ऋच एव मधुकृतः ऋग्वेद एव पुष्पम्, ता अमृता आपः ।। 2 ।।
"	सु. - तस्य - आदित्यस्य ये प्राञ्चः रश्मयः - प्राचीदिगवच्छिन्ना रश्मयः ता एवास्य"
प्राच्यः मधुनाड्यः - मध्वाश्रयभूता नाड्यः छिद्राणीति यावत् । ऋच एव - ऋङ्मन्त्रा एव
मधुकृतः - मधुकराः । ऋग्वेदएवपुष्पं, ऋग्वेदविहितं कर्मेह ऋग्वेदशब्देन लक्ष्यते, नहि
केवलशब्दराशौ कश्चन रसः येन पुष्पता घटेत । येन रसेन पुष्पता कर्मणः, यो रसो नीतः मधुकरैर्मधुतां
प्राप्नोति स रसः क इत्यत्राह - ता अमृता आपः, याः कर्मसु सोमाज्यपयोरूपा आग्नौ प्रक्षिप्यमाणाः
प्रसिद्धास्ता एवेहामृता आपः स्वादुतमा रसांशाः । अस्योपासनस्यामृतत्वोप- योगितया अमृता वा ।। 2 ।।
3.1.3
ता वा एता ऋच एतमृग्वेदमभ्यतपन् ;
तस्याभितप्तस्य यशस्तेज इन्द्रियं वीर्यमन्नाद्यँ रसोऽजायत ।। 3 ।।
"	सु. - ता वा एता ऋचः - मधुकरा एतमृग्वेदं - पुष्पम् अभ्यतपन् - आचूषणमिहाभिताप उच्यतै"
। आचूष्यमाणं हि पुष्पं मुखोष्मणा संसृज्यते एवं ऋङ्मन्त्रैः शस्त्राद्यङ्गभावमुपगतैरतिशयं
गमितात्कर्मणो मधुनिर्वर्तको रस इव सोऽयं प्रास्रवदिति यावत् । कोऽसौ रसः ? यशः, तेजः
शारीरम् , इन्द्रियम् - अविकलेन्द्रियता वीर्यं बलं, अन्नाद्यं च ।। 3 ।।
3.1.4
तद्व्यक्षरत् । तदादित्यमभितोऽश्रयत् ।
तद्वा एतद्यदेतदादित्यस्य रोहितँ रूपम् ।। 4 ।।
"	सु. - तद्व्यक्षरत् - तन्मधुविशेषेणाक्षरत् । तदेवादित्यमण्डलम् अभितोऽश्रयत्, यदेतदादित्यस्य"
रोहितं रूपं दृश्यते तदेवैतन्मधु । तथा च दिवि तिरश्चीनर्वशदृष्टिः, अन्तरिक्षे मध्वपूपदृष्टिः,
मरीचिसम्बद्धास्वप्सु कीटदृष्टिः, कर्मणि पुष्पदृष्टिः आज्यादिषु पुष्पदृष्टिः, यशःप्रभृतिषु
फलेषु आपन्नमधुभानवपुष्परसदृष्टिः, आदित्यस्य लोहिते रूपे तन्मधुदृष्टिरित्येवं क्रमेण
आदित्ये देवमधुत्वसम्पत्तिरिति भावः ।। 4 ।।
।। इति  तृतीयप्रपाठके प्रथमखण्डभाष्यम् ।।
3.2.1
अथ येऽस्य दक्षिणा रश्मयः, ता एवास्य दक्षिणा मधुनाड्यः ;
यजूँष्येव मधुकृतः, यजुर्वेद एव पुष्पम् ; ता अमृता आपः ।। 1 ।।
"	सु. - अथास्य रूपान्तरे मध्वन्तरदृष्टिरुच्यते । अयं हि चित्रभानुः । यजूंषि, - कर्मण्युपयुज्यमानानि"
तान्येव मधुकरः, यजुर्वेदः पुष्पम् - यजुर्वेदविहितं कर्मपुष्पम्1स्पष्टमपरम् ।। 1-3 ।।
3.2.2
तानि वा एतानि यजूँषि एतं यजुर्वेदमभ्यतपत् ;
तस्याभितप्तस्य यशस्तेज इन्द्रियं वीर्यमन्नाद्यँ रसोऽजायत ।। 2 ।।
"	सु. - अथास्य रूपान्तरे मध्वन्तरदृष्टिरुच्यते । अयं हि चित्रभानुः । यजूंषि, - कर्मण्युपयुज्यमानानि"
तान्येव मधुकरः, यजुर्वेदः पुष्पम् - यजुर्वेदविहितं कर्मपुष्पम्1स्पष्टमपरम् ।। 1-3 ।।
3.2.3
तद्व्यक्षरत् । तदादित्यमभितोऽश्रयत् ।
तद्वा एतत् यदेतदादित्यस्य शुक्लँ रूपम् ।। 3 ।।
"	सु. - अथास्य रूपान्तरे मध्वन्तरदृष्टिरुच्यते । अयं हि चित्रभानुः । यजूंषि, - कर्मण्युपयुज्यमानानि"
तान्येव मधुकरः, यजुर्वेदः पुष्पम् - यजुर्वेदविहितं कर्मपुष्पम्1स्पष्टमपरम् ।। 1-3 ।।
"	।। इति द्वितीयखण्डभाष्यम् ।।"
3.3.1
अथ येऽस्य प्रत्यञ्चो रश्मयः, ता एवास्य प्रतीच्यो मधुनाड्यः ;
सामान्येव मधुकृत्तः, सामवेद एव पुष्पम् ; ता अमृता आपः ।। 1 ।।
"	सु.- पूर्ववत् ।। 1-3 ।।"
3.3.2
तानि वा एतानि सामानि एतँ सामवेदमभ्यतपन् ;
"तस्याभितप्तस्य यशस्तेज इन्द्रियं वीर्यमन्नाद्यं रसोऽजायत ।। 2 ।।	"
"	सु.- पूर्ववत् ।। 1-3 ।।"
3.3.3
तद् व्यक्षरत् ; तदादित्यमभितोऽश्रयत् ;
तद्वा एतत्, यदेतदादित्यस्य कृष्णं रूपम् ।। 3 ।।
"	सु.- पूर्ववत् ।। 1-3 ।।"
।। इति तृतीय प्रपाठके तृतीयखण्डभाष्यम् ।।
3.4.1
अथ येऽस्योदञ्चो रश्मयः, ता एवास्योदीच्यो मधुनाड्यः,
अथर्वाङ्गिरस एव मधुकृतः, इतिहासपुराणं पुष्पम् ; ता अमृता आपः ।।1।।
"	सु. - अथर्वाङ्गिरसोमधुकृतः - अथर्वणा अङ्गिरसा च दृष्टा मन्त्रविशेषा मधुकृतः । इतिहासपुराणं"
पुष्पम् - इतिहासपुराणोक्तं कर्म पुष्पम् । इह इतिहासपुराणशब्देन आथर्वणानामाङ्गिरसां
च प्रसिद्धं यद्ब्राह्मणं तदुदितं कर्म गृह्यते । प्रसिद्धेतिहासपुराणोदितं कर्म वा
। मनुर्वैवस्वतो राजा इत्येवंप्रकारकेतिहासपुराणविनियोगो यस्मिन् पारिप्लवाख्ये1 कर्मणि
तद्वा गृह्यते । व्याख्यातप्रायमितरत् ।।
3.4.2
ते वा एतेऽथर्वाङिगरस एतदितिहासपुराणमभ्यतपन्,
तस्याभितप्तस्य यशोस्तेज इन्द्रियं वीर्यमन्नद्यं रसोऽजायत ।। 2 ।।
"	सु. - अथर्वाङ्गिरसोमधुकृतः - अथर्वणा अङ्गिरसा च दृष्टा मन्त्रविशेषा मधुकृतः । इतिहासपुराणं"
पुष्पम् - इतिहासपुराणोक्तं कर्म पुष्पम् । इह इतिहासपुराणशब्देन आथर्वणानामाङ्गिरसां
च प्रसिद्धं यद्ब्राह्मणं तदुदितं कर्म गृह्यते । प्रसिद्धेतिहासपुराणोदितं कर्म वा
। मनुर्वैवस्वतो राजा इत्येवंप्रकारकेतिहासपुराणविनियोगो यस्मिन् पारिप्लवाख्ये1 कर्मणि
तद्वा गृह्यते । व्याख्यातप्रायमितरत् ।।
3.4.3
तद्व्यक्षरत्, तदादित्यमभितोऽश्रयत् ,तद्वा एतत्,
यदेतदादित्यस्य परः कृष्णं रूपम् ।। 3 ।।
"	सु. - अथर्वाङ्गिरसोमधुकृतः - अथर्वणा अङ्गिरसा च दृष्टा मन्त्रविशेषा मधुकृतः । इतिहासपुराणं"
पुष्पम् - इतिहासपुराणोक्तं कर्म पुष्पम् । इह इतिहासपुराणशब्देन आथर्वणानामाङ्गिरसां
च प्रसिद्धं यद्ब्राह्मणं तदुदितं कर्म गृह्यते । प्रसिद्धेतिहासपुराणोदितं कर्म वा
। मनुर्वैवस्वतो राजा इत्येवंप्रकारकेतिहासपुराणविनियोगो यस्मिन् पारिप्लवाख्ये1 कर्मणि
तद्वा गृह्यते । व्याख्यातप्रायमितरत् ।।
"	।। इति तृतीयाध्याये चतुर्थखण्डभाष्यम् ।।"
3.5.1
अथ येऽस्योर्ध्वा रश्मयः ता एवास्योर्वा मधुनाड्यो,
गुह्या एवादेशा मधुकृतो ब्रह्मैव पुष्पं ता अमृता आपः ।। 1 ।।
"	 सु. - ऊर्ध्वा रश्मयः - ऊर्ध्वं प्रसृता रश्मयः, गुह्या एवादेशा मधुकृतः - गुह्याः"
गोप्याः ये आदेशाः विधयः उपासनविधयः कर्माङ्गावलम्बना इति यावत् । यशः1प्रभृतिकमेवेहापि
रसतया रूप्यते, तच्च कर्मणः फलादनन्यतया गृह्यते । ब्रह्मैव पुष्पं, ब्रह्मैव प्रणवः,
इदमुपलक्षकमुद्गीथादन्यस्यापि कर्माङ्गस्य । ता अमृता आप इति चाविशेषेण पुष्परसः श्रूयते
। ते वा एते गुह्या इत्यादि व्याख्यातप्रायम् । ते वा एते आदित्यं मण्डलमभिसम्बद्धा रोहितादयो
मधुनिष्यन्दा रसानां रसः - अतिशयिता रसाः, कुतः ? वेदा हि लोकेषु रसाः तेषामेते रसाः
वेदविहितकर्म निष्पाद्यफलपरिणतिरूपत्वात् । अमृतानाममृतानि - स्वादुतमानामपि स्वादुतमानि,
उत्तमफलावाप्तिसाधनत्वात् ।। 1 -4 ।।
3.5.2
ते वा एते गुह्या आदेशा एतद्ब्रह्माभ्यतपँस्तस्याभितप्तस्य
यशस्तेज इन्द्रियं वीर्यमन्नद्यँ रसोऽजायत ।। 2।।
"	 सु. - ऊर्ध्वा रश्मयः - ऊर्ध्वं प्रसृता रश्मयः, गुह्या एवादेशा मधुकृतः - गुह्याः"
गोप्याः ये आदेशाः विधयः उपासनविधयः कर्माङ्गावलम्बना इति यावत् । यशः1प्रभृतिकमेवेहापि
रसतया रूप्यते, तच्च कर्मणः फलादनन्यतया गृह्यते । ब्रह्मैव पुष्पं, ब्रह्मैव प्रणवः,
इदमुपलक्षकमुद्गीथादन्यस्यापि कर्माङ्गस्य । ता अमृता आप इति चाविशेषेण पुष्परसः श्रूयते
। ते वा एते गुह्या इत्यादि व्याख्यातप्रायम् । ते वा एते आदित्यं मण्डलमभिसम्बद्धा रोहितादयो
मधुनिष्यन्दा रसानां रसः - अतिशयिता रसाः, कुतः ? वेदा हि लोकेषु रसाः तेषामेते रसाः
वेदविहितकर्म निष्पाद्यफलपरिणतिरूपत्वात् । अमृतानाममृतानि - स्वादुतमानामपि स्वादुतमानि,
उत्तमफलावाप्तिसाधनत्वात् ।। 1 -4 ।।
3.5.3
तद्व्यक्षरत्तदित्यमभितोऽश्रयत्तद्वा
एतद्यदेतदादित्यस्य मध्ये क्षोभत इव ।। 3 ।।
"	 सु. - ऊर्ध्वा रश्मयः - ऊर्ध्वं प्रसृता रश्मयः, गुह्या एवादेशा मधुकृतः - गुह्याः"
गोप्याः ये आदेशाः विधयः उपासनविधयः कर्माङ्गावलम्बना इति यावत् । यशः1प्रभृतिकमेवेहापि
रसतया रूप्यते, तच्च कर्मणः फलादनन्यतया गृह्यते । ब्रह्मैव पुष्पं, ब्रह्मैव प्रणवः,
इदमुपलक्षकमुद्गीथादन्यस्यापि कर्माङ्गस्य । ता अमृता आप इति चाविशेषेण पुष्परसः श्रूयते
। ते वा एते गुह्या इत्यादि व्याख्यातप्रायम् । ते वा एते आदित्यं मण्डलमभिसम्बद्धा रोहितादयो
मधुनिष्यन्दा रसानां रसः - अतिशयिता रसाः, कुतः ? वेदा हि लोकेषु रसाः तेषामेते रसाः
वेदविहितकर्म निष्पाद्यफलपरिणतिरूपत्वात् । अमृतानाममृतानि - स्वादुतमानामपि स्वादुतमानि,
उत्तमफलावाप्तिसाधनत्वात्
।। 1 -4 ।।
3.5.4
ते वा एते रसानां रसाः वेदा हि रसास्तेषामेते रसास्तानि
वा एतान्यमृतानाममृतानि वेदा ह्यमृतास्तेषामेतान्यमृतानि ।। 4 ।।
"	 सु. - ऊर्ध्वा रश्मयः - ऊर्ध्वं प्रसृता रश्मयः, गुह्या एवादेशा मधुकृतः - गुह्याः"
गोप्याः ये आदेशाः विधयः उपासनविधयः कर्माङ्गावलम्बना इति यावत् । यशः1प्रभृतिकमेवेहापि
रसतया रूप्यते, तच्च कर्मणः फलादनन्यतया गृह्यते । ब्रह्मैव पुष्पं, ब्रह्मैव प्रणवः,
इदमुपलक्षकमुद्गीथादन्यस्यापि कर्माङ्गस्य । ता अमृता आप इति चाविशेषेण पुष्परसः श्रूयते
। ते वा एते गुह्या इत्यादि व्याख्यातप्रायम् । ते वा एते आदित्यं मण्डलमभिसम्बद्धा
रोहितादयो मधुनिष्यन्दा रसानां रसः - अतिशयिता रसाः, कुतः ? वेदा हि लोकेषु रसाः तेषामेते
रसाः वेदविहितकर्म निष्पाद्यफलपरिणतिरूपत्वात् । अमृतानाममृतानि - स्वादुतमानामपि स्वादुतमानि,
उत्तमफलावाप्तिसाधनत्वात् ।। 1 -4 ।।
।। इति  तृतीयप्रपाठके पञ्चमखण्डभाष्यम् ।।
3.6.1
तद् यत्प्रथमममृतम्, तद् वसव उपजीवन्त्याग्निनामुखेन,
न वै देवा अश्नन्ति, न पिबन्ति, एतदेवामृतं दृष्ट्वा तृप्यन्ति ।। 1 ।।
"	सु. - एवं पञ्चामृतसम्पन्नमादित्याख्यं देवमधूक्तम्। तत्र इमे देवा इदममृतमुपजीवन्तीत्युपदिश्यते,"
तद्देवभोग्यत्वेन तत्तदमृतचिन्तनार्थं तद्यदित्यादिना । एतेषु पञ्चसु यत्तत्प्रथमममृतं
रोहितलक्षणं तद्वसवो देवाः उपजीवन्त्यग्निना मुखेन, अग्निप्रधाना भुञ्जतीति यावत् ।
यथा लोकोऽयमन्नमश्नन्ति न तथा देवा अश्नन्ति न पिबन्ति किन्तु दृष्ट्वा एतदेवामृतं
तृप्यन्ति । ग्रासेन या तृप्तिः मनुष्यणां सेयं तृप्तिः दर्शनेन देवानामेषां भवतीति
यावत् । दर्शनमिह स्वकरणैरनुभवमात्रम् ।। 1 ।।
3.6.2
त एतदेव रूपमभिसंविशन्त्येतस्माद्रूपादुद्यन्ति ।। 2 ।।
"	सु.- ते - वसवः एतदेव - अमृतमाद्यं रूपमादित्यरोहितलक्षणमभिलक्ष्य संविशन्ति - भोगावसरावसाने"
। पुनर्भोगावसरे प्राप्ते एतस्माद्रूपात् - निमित्तात् उद्यन्ति - एतद्गूपं भोक्तुमुद्युक्ता
भवन्तीति यावत् । यद्वा दृष्ट्वा तृप्यन्तीत्युक्तं, सा दृष्टिर्विशिष्यते, न केवलमिदं
रूपमितरसामान्यं चक्षुषा पश्यन्ति किन्तु - अभिसंविशन्ति - आभिमुख्येन सम्यक् विशन्ति
सर्वैः करणैः इतरप्रत्ययानव रुद्धैरस्पन्देन चेतसा अनुभवन्ति अथ प्रणिधानोपरमसमये एतस्माद्रूपादुद्यन्ति
उद्गच्छन्ति, तैस्तैः करणैरेतस्माद्रूपादन्यदखिलं यथायथम् अनुभवन्तीति यावत् । इदं च
रूपं प्रथमामृतमादित्यद्वारा आदित्यान्तर्यामिण एवेति प्रणिधानं समुचितं नाम ।।
3.6.3
स य एतदेवममृतं वेद, वसूनामेवैको भूत्वा़ऽग्निनैव मुखेन
एतदेवामृतं दृष्ट्वा तृप्तति, स य एतदेव रूपमभिसंविशन्ति,
एतस्माद्रूपादुदेति ।। 3 ।।
"	सु. - स एतदमृतमेवं वेद - एतदादित्यं रूपं वसूपजीव्यामृतत्वेन वेद - उपास्ते स वसूनामेवैको"
भूत्वा अग्निना मुखेन एतदमृतमादित्यरूपं दृष्ट्वा तृप्यति स चायमेतदेव रूपमभिसंविशति
एतस्माद्रूपादुदेति, वसूनां भोगमखिलमयं प्राप्नोति इति यावत् ।। 3 ।।
3.6.4
स यावदादित्यः पुरस्तादुदेता पश्चादस्तमेता,
वसूनामेव तावदाधिपत्यँ स्वाराज्यं पर्येता ।। 4 ।।
"	सु. - यावत्कालमादित्यः पुरस्तादुदेता पश्चादस्तमेता तावत्कालं पर्येता - पर्येष्यति"
- प्राप्स्यति यद्वसूनामाधिपत्यं यच्च स्वाराज्यं स्वातन्त्र्यमव्याहत- संङ्कल्पत्वम् ।। 4 ।।
।। इति तृतीयप्रपाठके षष्ठखण्डभाष्यम् ।।
3.7.1
अथ यद् द्वितीयममृतम्, तद्रुद्रा उपजीवन्तीन्द्रेण मुखेन ।
न वै देवा अश्नन्ति, न पिबन्ति, एतदेवामृतं दृष्ट्वा तृप्यन्ति ।। 1 ।।
"	सु. - अथ यद्द्वितीयमित्यादि । पूर्ववत् । प्रथमामृतोपासकानांयावान् भोगकालस्ततोद्विगुणो"
द्वितीयामृतोपासकानामित्याह - स इति । यावत्कालमादित्यः पुरस्तादुदेता पश्चादस्तमेता
द्विस्तावत् - ततो द्विगुणं कालं दक्षिणत उदेता उत्तरतोऽस्तमेता तावान् रुद्राणां भोगकालः,तावत्कालं
स रुद्रोपजीव्यद्वितीय- अमृतोपासको रुद्राणां यदाधिपत्यं यच्च स्वाराज्यं तत्पर्येता ।
"	ननु - दक्षिणतः उदेता उत्तरतोऽस्तमेतेति कथम् ? अत्र केचित् - कल्पनया भोगकालद्वैगुण्यं"
लक्षयति श्रुतिः । भोगकालद्वैगुण्यमात्रे तात्पर्यान्न शङ्कावकाश इति ।  परे तु मेरोः
शिखरे मेरोर्मूर्धनि संलग्नरथचक्राक्षस्य प्रदक्षिणं परिभ्रमतः प्राच्यादिदिक्क्रमेण
माहेन्द्रादिपुराणि क्रमशः करैः स्पृशतः सवितुः तत्तद्दिक्सम्बन्धकालसाम्येऽपि उदयास्तमययोर्दर्शनादर्शनरूपतया
दर्शनादर्शनयोश्च द्रष्ट्वा पुरुषसद्भावासद्भावनिबन्धनतया
अमरावत्यादीनां पुराणां यथाक्रमं द्विगुणेन कालेन उद्वासात्, माहेन्द्रान्नगरात् सांयमिन्यामुदयास्तमयौ
द्विगुणौ भवतः । एवमेव वारुणादिषु । दक्षिणत उदेता उत्तरतोऽस्तमेतेति दिग्विशेषनिर्देशस्तु
अस्मद्बुद्धथपेक्षया, न हि सांयमने पुरे
निवसतामुदयास्तमयव्यवहारो दक्षिणत उत्तरत इति भवति । येषां या दिगुदयोपाधिः सैव प्राच्याद्युपाधिरपीति
। अपरे तु - साध्यमरुदादित्यरुद्रवसूनां भोग्यः कालो यथाक्रमं द्विगुणः, तच्च द्वैगुण्यं
अनुदिनमहोऽर्धरात्रतदर्ध तदर्धतदर्धभेदैर्यथाक्रमं वस्वाद्युपजीव्यैर्भवति, श्रुतेश्चायमर्थः,
स आदित्यः यावत् - यावता कालेन अहर्लक्षणेव पुरस्तात् उदयाद्रौ उदेत्य पश्चादस्ताद्रावस्तमेता
तावत् अहर्लक्षणात्मकं कालं वसूनामाधिपत्यं स्वाराज्यं पर्येता, स यावता कालेन पूर्वार्धरात्ररूपेण
दक्षिणत उदेता उत्तरतोऽस्तमेता तावत् तावतः कालात् द्विः - द्विगुणकालेन अहर्लक्षणेन
पुरस्तादुदेता पश्चादस्तमेता, तावत्कालम् अर्धरात्रलक्षणं रुद्राणामाधिपत्यं स्वाराज्यं
पर्येता । एवमुत्तरत्रापि । भाषितं च तथा -
"	उदेत्यास्तमयं यावद्याति भानुस्तु पर्वते ।"
"	उदयास्ताद्रिमध्यस्य वसवः पतयः स्मृताः ।।"
"	ततश्चास्तमयाद्यावदर्धरात्रं दिवाकरः ।"
"	दक्षिणादुत्तरं याति किञ्चित्पूर्वसमन्वितम् ।।"
"	तद्देशकालयोरीशा रुद्रा वायुपुरःसराः ।"
"	वसुभोग्यादर्धकालमर्धदेशस्तथैव च ।।"
"	रुद्रभाज्योऽर्धरात्रात्तु याम आदित्यदैवतः ।"
"	पश्चिमात्पूर्वमार्गस्तु रौद्रादर्धः प्रकीर्तितः ।।"
"	ततः परोऽर्ध यामस्तु सौम्याद्दक्षिणमार्गकः।"
"	मारुतः काल उद्दिष्ट आदित्यार्धश्च देशतः ।।"
"	पश्चात्पश्चादुदेत्येव पूर्वतोऽस्तमुपैति च ।"
"	ततस्तदर्धकालेन चोत्तरादुदितस्तदा ।।"
"	अस्तं दक्षिणतो याति स कालो मारुतः स्मृतः ।"
"	उदेत्यैन्द्रपुरे चोर्ध्वमर्वागुदयपर्वते ।।"
"	अस्तमेति तदर्धेन ब्रह्मा तस्य पतिः स्मृतः ।"
"	एकत्रिंशत्तु घटिकाः साधिका वसुदेवताः ।।"
"	तदर्धा रुद्रदैवत्यास्तत आदित्यदैवताः ।"
"	तदर्धा मारुता ब्राह्मास्तदर्धा दशतस्तथेति चेति ।।"
"	तत्र यः पक्षः - भोगकालद्वैगुण्यमात्रे तात्पर्यं, उदयास्तमयविशेषनिरूपणं तु द्वैगुण्यमुपलक्षयितुं"
कल्पनैवेति, तत्र कल्पना क्लेशो दोषः । यावद्वसूनामाधिपत्यं द्विस्तावद्रुद्राणामित्यक्लेशेन
द्वैगुण्यं हि सूपपादम् । यश्च परेषामाशयः स तु उद्वासकालद्वैगुण्ये प्रमाणाभावादिना
अपरैर्दूषितः, अपरेषां पक्षे अस्तं गच्छतीति लाक्षणिकं दूरगत्वसाम्पदस्तं गच्छतीत्युक्तिरित
हि तैरेवोक्तम् । किञ्च वसूनामेवैको भूत्वा किमेकाहर्मात्रमाधिपत्यं भुङ्क्ते उत द्वित्राणि
उत यावद्वसूनामधिकारकालम् ; अवधारयितव्योऽयं विशेषस्तु नावधारितः । एकाहः परिमितभोगप्रदर्शनेनैव
तद्वाक्यं लब्धावकाशमिति नाधिको भोगकालः स्यात् । तदिह श्रौतममानुषं दर्शनमित्येव समाधानं
रमणीयम् । अत एव आनन्दगिरिटीकायां श्रुतिविरोधे स्मृतिरप्रमाणं  तथापि यथाकथञ्चिद्विरोधपरिहारं
द्रविडाचार्योक्तम् उपपादयतीत्युक्तम् ।। 1 - 4 ।।
3.7.2
त एतदेव रूपमभिसंविशन्ति; एतस्माद्रूपादुद्यन्ति ।। 2 ।।
"	सु. - अथ यद्द्वितीयमित्यादि । पूर्ववत् । प्रथमामृतोपासकानांयावान् भोगकालस्ततोद्विगुणो"
द्वितीयामृतोपासकानामित्याह - स इति । यावत्कालमादित्यः पुरस्तादुदेता पश्चादस्तमेता
द्विस्तावत् - ततो द्विगुणं कालं दक्षिणत उदेता उत्तरतोऽस्तमेता तावान् रुद्राणां भोगकालः,तावत्कालं
स रुद्रोपजीव्यद्वितीय- अमृतोपासको रुद्राणां यदाधिपत्यं यच्च स्वाराज्यं तत्पर्येता ।
"	ननु - दक्षिणतः उदेता उत्तरतोऽस्तमेतेति कथम् ? अत्र केचित् - कल्पनया भोगकालद्वैगुण्यं"
लक्षयति श्रुतिः । भोगकालद्वैगुण्यमात्रे तात्पर्यान्न शङ्कावकाश इति ।  परे तु मेरोः
शिखरे मेरोर्मूर्धनि संलग्नरथचक्राक्षस्य प्रदक्षिणं परिभ्रमतः प्राच्यादिदिक्क्रमेण
माहेन्द्रादिपुराणि क्रमशः करैः स्पृशतः सवितुः तत्तद्दिक्सम्बन्धकालसाम्येऽपि उदयास्तमययोर्दर्शनादर्शनरूपतया
दर्शनादर्शनयोश्च द्रष्ट्वा पुरुषसद्भावासद्भावनिबन्धनतया
अमरावत्यादीनां पुराणां यथाक्रमं द्विगुणेन कालेन उद्वासात्, माहेन्द्रान्नगरात् सांयमिन्यामुदयास्तमयौ
द्विगुणौ भवतः । एवमेव वारुणादिषु । दक्षिणत उदेता उत्तरतोऽस्तमेतेति दिग्विशेषनिर्देशस्तु
अस्मद्बुद्धथपेक्षया, न हि सांयमने पुरे
निवसतामुदयास्तमयव्यवहारो दक्षिणत उत्तरत इति भवति । येषां या दिगुदयोपाधिः सैव प्राच्याद्युपाधिरपीति
। अपरे तु - साध्यमरुदादित्यरुद्रवसूनां भोग्यः कालो यथाक्रमं द्विगुणः, तच्च द्वैगुण्यं
अनुदिनमहोऽर्धरात्रतदर्ध तदर्धतदर्धभेदैर्यथाक्रमं वस्वाद्युपजीव्यैर्भवति, श्रुतेश्चायमर्थः,
स आदित्यः यावत् - यावता कालेन अहर्लक्षणेव पुरस्तात् उदयाद्रौ उदेत्य पश्चादस्ताद्रावस्तमेता
तावत् अहर्लक्षणात्मकं कालं वसूनामाधिपत्यं स्वाराज्यं पर्येता, स यावता कालेन पूर्वार्धरात्ररूपेण
दक्षिणत उदेता उत्तरतोऽस्तमेता तावत् तावतः कालात् द्विः - द्विगुणकालेन अहर्लक्षणेन
पुरस्तादुदेता पश्चादस्तमेता, तावत्कालम् अर्धरात्रलक्षणं रुद्राणामाधिपत्यं स्वाराज्यं
पर्येता । एवमुत्तरत्रापि । भाषितं च तथा -
"	उदेत्यास्तमयं यावद्याति भानुस्तु पर्वते ।"
"	उदयास्ताद्रिमध्यस्य वसवः पतयः स्मृताः ।।"
"	ततश्चास्तमयाद्यावदर्धरात्रं दिवाकरः ।"
"	दक्षिणादुत्तरं याति किञ्चित्पूर्वसमन्वितम् ।।"
"	तद्देशकालयोरीशा रुद्रा वायुपुरःसराः ।"
"	वसुभोग्यादर्धकालमर्धदेशस्तथैव च ।।"
"	रुद्रभाज्योऽर्धरात्रात्तु याम आदित्यदैवतः ।"
"	पश्चिमात्पूर्वमार्गस्तु रौद्रादर्धः प्रकीर्तितः ।।"
"	ततः परोऽर्ध यामस्तु सौम्याद्दक्षिणमार्गकः।"
"	मारुतः काल उद्दिष्ट आदित्यार्धश्च देशतः ।।"
"	पश्चात्पश्चादुदेत्येव पूर्वतोऽस्तमुपैति च ।"
"	ततस्तदर्धकालेन चोत्तरादुदितस्तदा ।।"
"	अस्तं दक्षिणतो याति स कालो मारुतः स्मृतः ।"
"	उदेत्यैन्द्रपुरे चोर्ध्वमर्वागुदयपर्वते ।।"
"	अस्तमेति तदर्धेन ब्रह्मा तस्य पतिः स्मृतः ।"
"	एकत्रिंशत्तु घटिकाः साधिका वसुदेवताः ।।"
"	तदर्धा रुद्रदैवत्यास्तत आदित्यदैवताः ।"
"	तदर्धा मारुता ब्राह्मास्तदर्धा दशतस्तथेति चेति ।।"
"	तत्र यः पक्षः - भोगकालद्वैगुण्यमात्रे तात्पर्यं, उदयास्तमयविशेषनिरूपणं तु द्वैगुण्यमुपलक्षयितुं"
कल्पनैवेति, तत्र कल्पना क्लेशो दोषः । यावद्वसूनामाधिपत्यं द्विस्तावद्रुद्राणामित्यक्लेशेन
द्वैगुण्यं हि सूपपादम् । यश्च परेषामाशयः स तु
उद्वासकालद्वैगुण्ये प्रमाणाभावादिना अपरैर्दूषितः, अपरेषां पक्षे अस्तं गच्छतीति लाक्षणिकं
दूरगत्वसाम्पदस्तं गच्छतीत्युक्तिरित हि तैरेवोक्तम् । किञ्च वसूनामेवैको भूत्वा किमेकाहर्मात्रमाधिपत्यं
भुङ्क्ते उत द्वित्राणि उत यावद्वसूनामधिकारकालम् ; अवधारयितव्योऽयं विशेषस्तु नावधारितः
। एकाहः परिमितभोगप्रदर्शनेनैव तद्वाक्यं लब्धावकाशमिति नाधिको भोगकालः स्यात् । तदिह
श्रौतममानुषं दर्शनमित्येव समाधानं रमणीयम् । अत एव आनन्दगिरिटीकायां श्रुतिविरोधे स्मृतिरप्रमाणं
तथापि यथाकथञ्चिद्विरोधपरिहारं द्रविडाचार्योक्तम् उपपादयतीत्युक्तम् ।। 1 - 4 ।।
3.7.3
स य एतदेवममृतं वेद, रुद्राणामेवैको भूत्वा इन्द्रेणैव
मुखेनैतदेवामृतं दृष्ट्वा तृप्यति एतदेव
रूपमभिसंविशन्ति एतस्माद्रूपादुदेति ।। 3।।
"	सु. - अथ यद्द्वितीयमित्यादि । पूर्ववत् । प्रथमामृतोपासकानांयावान् भोगकालस्ततोद्विगुणो"
द्वितीयामृतोपासकानामित्याह - स इति । यावत्कालमादित्यः पुरस्तादुदेता पश्चादस्तमेता
द्विस्तावत् - ततो द्विगुणं कालं दक्षिणत उदेता उत्तरतोऽस्तमेता तावान् रुद्राणां भोगकालः,तावत्कालं
स रुद्रोपजीव्यद्वितीय- अमृतोपासको रुद्राणां यदाधिपत्यं यच्च स्वाराज्यं तत्पर्येता ।
"	ननु - दक्षिणतः उदेता उत्तरतोऽस्तमेतेति कथम् ? अत्र केचित् - कल्पनया भोगकालद्वैगुण्यं"
लक्षयति श्रुतिः । भोगकालद्वैगुण्यमात्रे तात्पर्यान्न शङ्कावकाश इति ।  परे तु मेरोः
शिखरे मेरोर्मूर्धनि संलग्नरथचक्राक्षस्य प्रदक्षिणं परिभ्रमतः प्राच्यादिदिक्क्रमेण
माहेन्द्रादिपुराणि क्रमशः करैः स्पृशतः सवितुः तत्तद्दिक्सम्बन्धकालसाम्येऽपि उदयास्तमययोर्दर्शनादर्शनरूपतया
दर्शनादर्शनयोश्च द्रष्ट्वा पुरुषसद्भावासद्भावनिबन्धनतया
अमरावत्यादीनां पुराणां यथाक्रमं द्विगुणेन कालेन उद्वासात्, माहेन्द्रान्नगरात् सांयमिन्यामुदयास्तमयौ
द्विगुणौ भवतः । एवमेव वारुणादिषु । दक्षिणत उदेता उत्तरतोऽस्तमेतेति दिग्विशेषनिर्देशस्तु
अस्मद्बुद्धथपेक्षया, न हि सांयमने पुरे
निवसतामुदयास्तमयव्यवहारो दक्षिणत उत्तरत इति भवति । येषां या दिगुदयोपाधिः सैव प्राच्याद्युपाधिरपीति
। अपरे तु - साध्यमरुदादित्यरुद्रवसूनां भोग्यः कालो यथाक्रमं द्विगुणः, तच्च द्वैगुण्यं
अनुदिनमहोऽर्धरात्रतदर्ध तदर्धतदर्धभेदैर्यथाक्रमं वस्वाद्युपजीव्यैर्भवति, श्रुतेश्चायमर्थः,
स आदित्यः यावत् - यावता कालेन अहर्लक्षणेव पुरस्तात् उदयाद्रौ उदेत्य पश्चादस्ताद्रावस्तमेता
तावत् अहर्लक्षणात्मकं कालं वसूनामाधिपत्यं स्वाराज्यं पर्येता, स यावता कालेन पूर्वार्धरात्ररूपेण
दक्षिणत उदेता उत्तरतोऽस्तमेता तावत् तावतः कालात् द्विः - द्विगुणकालेन अहर्लक्षणेन
पुरस्तादुदेता पश्चादस्तमेता, तावत्कालम् अर्धरात्रलक्षणं रुद्राणामाधिपत्यं स्वाराज्यं
पर्येता । एवमुत्तरत्रापि । भाषितं च तथा -
"	उदेत्यास्तमयं यावद्याति भानुस्तु पर्वते ।"
"	उदयास्ताद्रिमध्यस्य वसवः पतयः स्मृताः ।।"
"	ततश्चास्तमयाद्यावदर्धरात्रं दिवाकरः ।"
"	दक्षिणादुत्तरं याति किञ्चित्पूर्वसमन्वितम् ।।"
"	तद्देशकालयोरीशा रुद्रा वायुपुरःसराः ।"
"	वसुभोग्यादर्धकालमर्धदेशस्तथैव च ।।"
"	रुद्रभाज्योऽर्धरात्रात्तु याम आदित्यदैवतः ।"
"	पश्चिमात्पूर्वमार्गस्तु रौद्रादर्धः प्रकीर्तितः ।।"
"	ततः परोऽर्ध यामस्तु सौम्याद्दक्षिणमार्गकः।"
"	मारुतः काल उद्दिष्ट आदित्यार्धश्च देशतः ।।"
"	पश्चात्पश्चादुदेत्येव पूर्वतोऽस्तमुपैति च ।"
"	ततस्तदर्धकालेन चोत्तरादुदितस्तदा ।।"
"	अस्तं दक्षिणतो याति स कालो मारुतः स्मृतः ।"
"	उदेत्यैन्द्रपुरे चोर्ध्वमर्वागुदयपर्वते ।।"
"	अस्तमेति तदर्धेन ब्रह्मा तस्य पतिः स्मृतः ।"
"	एकत्रिंशत्तु घटिकाः साधिका वसुदेवताः ।।"
"	तदर्धा रुद्रदैवत्यास्तत आदित्यदैवताः ।"
"	तदर्धा मारुता ब्राह्मास्तदर्धा दशतस्तथेति चेति ।।"
"	तत्र यः पक्षः - भोगकालद्वैगुण्यमात्रे तात्पर्यं, उदयास्तमयविशेषनिरूपणं तु द्वैगुण्यमुपलक्षयितुं"
कल्पनैवेति, तत्र कल्पना क्लेशो दोषः । यावद्वसूनामाधिपत्यं द्विस्तावद्रुद्राणामित्यक्लेशेन
द्वैगुण्यं हि सूपपादम् ।
यश्च परेषामाशयः स तु उद्वासकालद्वैगुण्ये प्रमाणाभावादिना अपरैर्दूषितः, अपरेषां पक्षे
अस्तं गच्छतीति लाक्षणिकं दूरगत्वसाम्पदस्तं गच्छतीत्युक्तिरित हि तैरेवोक्तम् । किञ्च
वसूनामेवैको भूत्वा किमेकाहर्मात्रमाधिपत्यं भुङ्क्ते उत द्वित्राणि उत यावद्वसूनामधिकारकालम्
; अवधारयितव्योऽयं विशेषस्तु नावधारितः । एकाहः परिमितभोगप्रदर्शनेनैव तद्वाक्यं लब्धावकाशमिति
नाधिको भोगकालः स्यात् । तदिह श्रौतममानुषं दर्शनमित्येव समाधानं रमणीयम् । अत एव आनन्दगिरिटीकायां
श्रुतिविरोधे स्मृतिरप्रमाणं  तथापि यथाकथञ्चिद्विरोधपरिहारं द्रविडाचार्योक्तम् उपपादयतीत्युक्तम् ।। 1 - 4 ।।
3.7.4
स यावदादित्यः पुरस्तादुदेता, पश्चादस्तमेता,
द्विस्तावत्, दक्षिणत इदेतोत्तरतोऽस्तमेता, रुद्राणामेव
तावदाधिपत्यँस्वाराज्यं पर्येता ।। 4 ।।
"	सु. - अथ यद्द्वितीयमित्यादि । पूर्ववत् । प्रथमामृतोपासकानांयावान् भोगकालस्ततोद्विगुणो"
द्वितीयामृतोपासकानामित्याह - स इति । यावत्कालमादित्यः पुरस्तादुदेता पश्चादस्तमेता
द्विस्तावत् - ततो द्विगुणं कालं दक्षिणत उदेता उत्तरतोऽस्तमेता तावान् रुद्राणां भोगकालः,तावत्कालं
स रुद्रोपजीव्यद्वितीय- अमृतोपासको रुद्राणां यदाधिपत्यं यच्च स्वाराज्यं तत्पर्येता ।
"	ननु - दक्षिणतः उदेता उत्तरतोऽस्तमेतेति कथम् ? अत्र केचित् - कल्पनया भोगकालद्वैगुण्यं"
लक्षयति श्रुतिः । भोगकालद्वैगुण्यमात्रे तात्पर्यान्न शङ्कावकाश इति ।  परे तु मेरोः
शिखरे मेरोर्मूर्धनि संलग्नरथचक्राक्षस्य प्रदक्षिणं परिभ्रमतः प्राच्यादिदिक्क्रमेण
माहेन्द्रादिपुराणि क्रमशः करैः स्पृशतः सवितुः तत्तद्दिक्सम्बन्धकालसाम्येऽपि उदयास्तमययोर्दर्शनादर्शनरूपतया
दर्शनादर्शनयोश्च द्रष्ट्वा पुरुषसद्भावासद्भावनिबन्धनतया
अमरावत्यादीनां पुराणां यथाक्रमं द्विगुणेन कालेन उद्वासात्, माहेन्द्रान्नगरात् सांयमिन्यामुदयास्तमयौ
द्विगुणौ भवतः । एवमेव वारुणादिषु । दक्षिणत उदेता उत्तरतोऽस्तमेतेति दिग्विशेषनिर्देशस्तु
अस्मद्बुद्धथपेक्षया, न हि सांयमने पुरे निवसतामुदयास्तमयव्यवहारो दक्षिणत उत्तरत इति
भवति । येषां या दिगुदयोपाधिः सैव प्राच्याद्युपाधिरपीति । अपरे तु - साध्यमरुदादित्यरुद्रवसूनां
भोग्यः कालो यथाक्रमं द्विगुणः, तच्च द्वैगुण्यं अनुदिनमहोऽर्धरात्रतदर्ध तदर्धतदर्धभेदैर्यथाक्रमं
वस्वाद्युपजीव्यैर्भवति, श्रुतेश्चायमर्थः, स आदित्यः यावत् - यावता कालेन अहर्लक्षणेव
पुरस्तात् उदयाद्रौ उदेत्य पश्चादस्ताद्रावस्तमेता तावत् अहर्लक्षणात्मकं कालं वसूनामाधिपत्यं
स्वाराज्यं पर्येता, स यावता कालेन पूर्वार्धरात्ररूपेण दक्षिणत उदेता उत्तरतोऽस्तमेता
तावत् तावतः कालात् द्विः - द्विगुणकालेन अहर्लक्षणेन पुरस्तादुदेता पश्चादस्तमेता,
तावत्कालम् अर्धरात्रलक्षणं रुद्राणामाधिपत्यं स्वाराज्यं पर्येता । एवमुत्तरत्रापि । भाषितं च तथा -
"	उदेत्यास्तमयं यावद्याति भानुस्तु पर्वते ।"
"	उदयास्ताद्रिमध्यस्य वसवः पतयः स्मृताः ।।"
"	ततश्चास्तमयाद्यावदर्धरात्रं दिवाकरः ।"
"	दक्षिणादुत्तरं याति किञ्चित्पूर्वसमन्वितम् ।।"
"	तद्देशकालयोरीशा रुद्रा वायुपुरःसराः ।"
"	वसुभोग्यादर्धकालमर्धदेशस्तथैव च ।।"
"	रुद्रभाज्योऽर्धरात्रात्तु याम आदित्यदैवतः ।"
"	पश्चिमात्पूर्वमार्गस्तु रौद्रादर्धः प्रकीर्तितः ।।"
"	ततः परोऽर्ध यामस्तु सौम्याद्दक्षिणमार्गकः।"
"	मारुतः काल उद्दिष्ट आदित्यार्धश्च देशतः ।।"
"	पश्चात्पश्चादुदेत्येव पूर्वतोऽस्तमुपैति च ।"
"	ततस्तदर्धकालेन चोत्तरादुदितस्तदा ।।"
"	अस्तं दक्षिणतो याति स कालो मारुतः स्मृतः ।"
"	उदेत्यैन्द्रपुरे चोर्ध्वमर्वागुदयपर्वते ।।"
"	अस्तमेति तदर्धेन ब्रह्मा तस्य पतिः स्मृतः ।"
"	एकत्रिंशत्तु घटिकाः साधिका वसुदेवताः ।।"
"	तदर्धा रुद्रदैवत्यास्तत आदित्यदैवताः ।"
"	तदर्धा मारुता ब्राह्मास्तदर्धा दशतस्तथेति चेति ।।"
"	तत्र यः पक्षः - भोगकालद्वैगुण्यमात्रे तात्पर्यं, उदयास्तमयविशेषनिरूपणं तु द्वैगुण्यमुपलक्षयितुं"
कल्पनैवेति, तत्र कल्पना क्लेशो दोषः । यावद्वसूनामाधिपत्यं द्विस्तावद्रुद्राणामित्यक्लेशेन
द्वैगुण्यं हि सूपपादम् । यश्च परेषामाशयः स तु उद्वासकालद्वैगुण्ये प्रमाणाभावादिना
अपरैर्दूषितः, अपरेषां पक्षे अस्तं गच्छतीति लाक्षणिकं दूरगत्वसाम्पदस्तं गच्छतीत्युक्तिरित
हि तैरेवोक्तम् । किञ्च वसूनामेवैको भूत्वा किमेकाहर्मात्रमाधिपत्यं भुङ्क्ते उत द्वित्राणि
उत यावद्वसूनामधिकारकालम् ; अवधारयितव्योऽयं विशेषस्तु नावधारितः । एकाहः परिमितभोगप्रदर्शनेनैव
तद्वाक्यं लब्धावकाशमिति नाधिको भोगकालः स्यात् । तदिह श्रौतममानुषं दर्शनमित्येव समाधानं
रमणीयम् । अत एव आनन्दगिरिटीकायां श्रुतिविरोधे स्मृतिरप्रमाणं  तथापि यथाकथञ्चिद्विरोधपरिहारं
द्रविडाचार्योक्तम् उपपादयतीत्युक्तम् ।। 1 - 4 ।।
।। इति  तृतीयप्रपाठके सप्तमखण्डभाष्यम् ।।
3.8.1
अथ यत् तृतीयममृतम्, तदादित्या उपजीवन्ति वरुणेन मुखेन ।
न वै देवा अश्नन्ति, न पिबन्ति ; एतदेवामृतं दृष्ट्वा तृप्यन्ति ।। 1 ।।
"	सु. - अथ यत्तृतीयमित्यादि समानं पूर्वेण ।"
3.8.2
त एतदेव रूपमभिसंविशन्ति, एतस्माद्रूपादुद्यन्ति ।। 2 ।।
"	सु. - अथ यत्तृतीयमित्यादि समानं पूर्वेण ।"
3.8.3
स य एतदेवममृतं वेद, आदित्यानामेवैको भूत्वा
वरुणेनैव मुखेनैतदेवामृतं दृष्ट्वा तृप्यति, स  एतदेव
रूपमभिसंविशति, एतस्माद्रूपादुदेति ।। 3 ।।
"	सु. - अथ यत्तृतीयमित्यादि समानं पूर्वेण ।"
3.8.4
स यावदादित्यो दक्षिणत उदेता उत्तरतोऽस्तमेता द्विस्तावत्
पश्चादुदेता पुरस्तादस्तमेताऽऽदित्यानामेव तावदाधिपत्यँ
स्वाराज्यं पर्येता ।। 4 ।।
"	सु. - अथ यत्तृतीयमित्यादि समानं पूर्वेण ।"
"	।। इति  अष्टम-खण्डभाष्यम् ।।"
3.9.1
अथ यच्चतुर्थममृतम्, तन्मरुत उपजीवन्ति सोमेन मुखेन,
न वै देवा अश्नन्ति, न पिबन्ति, एतदेवामृतं दृष्ट्वा तृप्यन्ति ।। 1 ।।
"	सु. -  समानं पूर्वेण ।।"
3.9.2
त एतदेव रूपमभिसंविशन्ति, एतस्माद्रूपादुद्यन्ति ।। 2 ।।
"	सु. -  समानं पूर्वेण ।।"
3.9.3
स य एतदेवममृतं वेद, मरुतामेवैको भूत्वा सोमेनैव मुखेनैतदेवामृतं
दृष्ट्वा तृप्यति ; स एतदेव रूपमभिसंविशति,, एतस्माद्रूपादुदेति ।। 3 ।।
"	सु. -  समानं पूर्वेण ।।"
3.9.4
स यावदादित्यः पश्चादुदेता पुरस्तादस्तमेता, द्विस्तावत् उत्तरत
उदेता दक्षिणतोऽस्तमेता, मरुतामेव तावदाधिपत्यँ स्वाराज्यं पर्येता ।। 4 ।।
"	सु. -  समानं पूर्वेण ।।"
"	।। इति नवमखण्डभाष्यम् ।।"
3.10.1
अथ यत् पञ्चमममृतम् , तत् साध्या उपजीवन्ति ब्रह्मणा मुखेन,
न वै देवा अश्नन्ति, न पिबन्ति ; एतदेवामृतं दृष्ट्वा तृप्यन्ति ।। 1 ।।
"	सु.- समानं पूर्वेण ।।"
3.10.2
त एतदेव रूपमभिसंविशन्ति ; एतस्माद्रूपादुद्यन्ति ।। 2 ।।
"	सु.- समानं पूर्वेण ।।"
3.10.3
स य एतदेवममृतं वेद साध्यानामेवैको भूत्वा ब्रह्मणैव
मुखेनैतदेवामृतं दृष्ट्वा तृप्यति ; स एतदेव रूपमभिसंविशन्ति ;
एतस्माद्रूपादुदेति ।। 3 ।।
"	सु.- समानं पूर्वेण ।।"
3.10.4
स यावदादित्य उत्तरत उदेता दक्षिणतोऽस्तमेता, द्विस्तावत्,
ऊर्ध्व उदेताऽर्वागस्तमेता, साध्यानामेव तावदाधिपत्यँ स्वाराज्यं पर्येता ।। 4 ।।
"	सु.- समानं पूर्वेण ।।"
।। इति  तृतीयप्रपाठके दशमखण्डभाष्यम् ।।
3.11.1
अथ तत ऊर्ध्व उदेत्य नैवोदेता नास्तमेता,
एकल एव मध्ये स्थाता । तदेष श्लोकः ।। 1 ।।
"	सु. - एवमुदयास्तमयविभागविशिष्टवस्वादिभोग्यामृतलक्षणरूपविशेषसम्पन्न आदित्यशररकपरमात्मोपासनमुक्त्वा"
तद्रहितकारणावस्थपरमात्मोपासनमाह - अथेति । अथेत्यर्थान्तरोपक्रमे । परे तु आनन्तर्यार्थकतायामस्य
स्वारस्यं मन्यन्ते, अस्मिन् पक्षेऽर्थतो वैरूप्यमालक्ष्यते । अथ यद्द्वितीयं अथ यत्तृतीयं
अथ यच्चतुर्थं अथ यत्पञ्चममिति हि प्रतिवाक्यं श्रूयते अथ शब्दः । तथा अथ येऽस्य दक्षिणा
रश्मयः अथ येऽस्य प्रत्यञ्चो रश्मय इत्यादिषु । न ह्यत्रानन्तर्यार्थकतासम्भवः । तत
ऊर्ध्व उदेत्य - ततः ये दिग्विभागा उदयास्तमयाद्युपाधितया निरूपिताः प्रागादयः अर्वागन्ताः
तेभ्योऽप्यूर्ध्वे अतिक्रान्त तद्विभागे इति यावत् । स च  देशो ब्रह्मैव कारणावस्थम्
। तत्रोदेत्य संङ्गत्य, संङ्गतिश्चेह कार्यावस्थाप्रहाण- पूर्वककारणावस्थया तत्प्रकारतापत्तिरेव
। नैवोदेता नास्तमेता तदानीम् उदयास्तमयकार्याभावात् । कुतस्तदभावः एकल एव मध्ये स्थाता,
एकलः - विभागरहितः, प्रतिसर्गे ब्रह्मणा सह एकीभावात् । यावदिह नामरूपभेदस्तावदु- दयास्तमयविभागः
। अवसिते च तस्मिन् अविभागं च ब्रह्मणा प्राप्ते तदायमेकलः कथमुदयास्तमयविभागः । मध्ये
स्थाता - मध्ये तिष्ठति ह्यादित्ये नोदयास्त- मयव्यपदेशः । ऊर्ध्वादप्यूर्ध्वे मध्ये
तिष्ठति कथमयं व्यपदेशः स्यात्, ब्रह्म ऊर्ध्वादूर्ध्वं मध्यं सर्वस्य, मध्यं हि निराबाधं
प्रशस्तमाश्रयस्थानं, ब्रह्मैव तु तथा, तदुच्यते मध्ये स्थातेति । तदेष श्लोकः - यत्रोदेत्य
नैवोदेता नास्तमेता तदुत्क्रान्तप्राच्यादिदिग्विभागमपेतनामरूपविभागं कारणदशापन्नं परं
ब्रह्माधिकृत्य केनचिन्महर्षिणसमुदाहृतः एष वक्ष्यमाणश्लोकः ।। 1 ।।
3.11.2
न वै तत्र स निम्लोच नोदियाय कदाचन ।
देवास्तेनाहँ सत्येन मा विराधिषि ब्रह्मणा । इति ।। 2 ।।
"	सु. - योऽयमिदानीं प्राच्यादिषूदयास्तमयावेति स तत्र अपेतदिग्विभागे ऊर्ध्वादप्यूर्ध्वभूते"
नामरूपविभागविधुरे परे ब्रह्मणि कदाचन न वै निम्लोच नोदियाय च - नैवास्तं जगाम नोदयं
प्राप । न वै तत्र न निम्लोचेति पाठे न वै तत्र - नैव तत्र इदानीन्तनो नामरूपभेदः ।
अत एव न निम्लोच नोदियाय कदाचनेत्यर्थः । हे देवाः - हे मुमुक्षवः ! । अहं तेन उदयास्तमयादिकार्य-
विभागविधुरेण, सत्येन - सत्यमित्यविकृतं लक्ष्यते, अविकृतेन - नामरूपविभागरहितेन ब्रह्मणा
सर्वकारणभूतेन, मा विराधिषि - विरोधं असम्बन्धलक्षणं नैव विन्देयम् ; सर्वकारण परब्रह्मप्रणिधानविच्छेदो
मम न स्यादिति भावः । मुमुक्षून् प्रति इदमुपदेशपर्यवसायि ब्रह्मनिष्ठस्य वचनम् ।। 2 ।।
3.11.3
न ह वा अस्मा उदेति न निम्लोचति सकृद्दिवा
हैवास्मै भवति य एतामेवं ब्रह्मोपनिषदं वेद ।। 3 ।।
"	सु. - एवं मधुविद्यां कार्यावस्थादित्यशरीरकपरमात्मोपासनेन उपक्रम्य कारणावस्थ परमात्मोपासनेन"
उपसंहृत्य तस्या ब्रह्मप्राप्तलक्षणं फलमाह - न ह वेति । य एतां ब्रह्मविद्यां एवमुक्तेन
प्रकारेण वेद, अस्मै - ब्रह्मविदे आदित्यो नैवोदेति न निम्लोचति - ब्रह्मैकदर्शिनोऽस्य
प्राकृतज्योतिर्दर्शनादर्शन- लक्षणोदयास्तमयप्रयोजनाभावात् । कुत एतत् ? सकृद्दिवाह्यस्मै
भवति - सततं दिवैव भवति ब्रह्मज्योतिः सम्पत्त्या कदाप्यप्रकाशवस्त्वन्तराभावात् तदपृथक्
सिद्ध्या सर्वस्य सर्वदा प्रकाशात् । अतीतसंसारो ब्रह्मसम्पन्नो भवतीति यावत् ।।
"	अस्या मधुविद्याया ब्रह्मविद्यात्वं द्रढयितुमेतद्विषयकमधिकरणमिह- किञ्चिद्व्याख्यायते"
भावं तु बादरायणोऽस्ति हि (ब्र.सू.1-3-32) वस्वादीनामपि मधुविद्यायामधिकारस्य सद्भावं
बादरायणो मन्यते, तेषां वस्वादिभावरूप- फलानन्वयेऽपि अस्ति हि परमंफलं ब्रह्मविद्यायाः,
मधुत्वेनेह निरूप्यमाणोऽयमुपास्यो न केवलमादित्यः, किन्तु तच्छरीरकः परमात्मा । अतश्चादित्यरूपभेदसम्पत्तिश्च
। श्रूयमाणं तु अप्राप्ततत्पदान्मनुष्यान् अवलम्ब्य भवति लब्धावकाशम् । मनुष्यास्तु
वस्वादिभोग्यत्वेनोपासते इति
वस्वादिभावप्राप्तिर्नान्तरीयकं फलमेतेषाम् । वस्वादयस्तु मधुमात्रमिति न तन्नान्तरीयकं
तेषाम्। न चैतावता मधुविद्यानिष्ठत्वानुपपत्तिस्तेषम् । न हि सा वस्वादिभोग्यत्वेन रूपेण
नियम्यते । येन विना तद्रूपं मदुमात्रचिन्तनात् मधुविद्यानिष्ठता नोपपद्येत । श्रुतिस्तु
नान्तरीयकफलसम्पत्तियोग्यानां नान्तरीयक- फलसम्पत्त्युपायं ज्ञापयन्ती प्रवर्तते स य
एतदमृतं वेद वसूनामेवैको भूत्वा इति । मधुत्वसम्पत्तिश्च वस्वादिभोग्यत्वनिरपेक्षा
। खण्डपञ्चकेन हि तत्सम्पत्तिर्निरूपितैव । वस्तुतस्तु न केवलं मधुत्वमुपक्रान्तम्,
किन्तु देवमधुत्वम्, तत्र मधुत्वसम्पत्तिः खण्डपञ्चकेन कृता, देवमधुत्वं च ततः क्रियते,
तद्देवमधुत्वेन दृष्टिरेवेह मधुविद्या विवक्षिता, तदस्यां ब्रह्मविद्यायां वस्वादीनां
वस्वादिदेवमधुचिन्तनानुपपत्त्या नान्तरीयकवस्वादिभावरूपफलासम्भवाच्च नाधिकारः, अथापि
ब्रह्मविद्यामात्रे अनधिकार इति तु न अस्ति हि ब्रह्मविद्यान्तरेषु एषामपि फलसाधन अनन्वयः.
तत् अधिकारसद्भावं ब्रह्मविद्यायामेषां बादरायणो मन्यते । इदं निर्गलितम् । क्वचित्
ब्रह्मविद्यायामनधिकारं वस्वादीनामालक्ष्य ब्रह्मविद्यामात्रेऽनधिकारं जैमिनिमतेनाशङ्क्य
क्वचिदसम्भवोऽन्यत्रासम्भवे न लिङ्गमिति निराचकार आचार्य इति । यत्तु केवलादित्यस्यैवेह
देवमधुत्वेनोपास्यताविधानादियं विद्या नाम, न तु तदंशेऽपीयं ब्रह्मविद्या । अथाप्यस्यामनधिकारं
वस्वादीनामालक्ष्य विद्यात्वाविशेषाद् ब्रह्मविद्यायां अनधिकारमाशंक्य निराचकाराचार्य
इति । तन्नातीव रमणीयम् । अर्वाचीनविद्यायां क्वचिच्चरितार्थतयानधिकारदर्शनमात्रेण ब्रह्मविद्यायामनधिकार
सम्भावना हि न स्थाने । विद्यात्वाविशेषादाशङ्का तु नितरां भ्रान्तिमावहत्याशङ्कितुः
। ब्रह्मविद्यात्वाविशेषात् आशङ्कायां तु नायं दोषः । विद्यात्वात् ब्रह्मविद्यात्वं
हि व्यावृत्तं ब्रह्मविद्यामात्रस्य अनुगतं रूपम् । तेन रूपेणैकजातीयेष्वेकत्रानधिकार-
दर्शनेनान्यत्राप्यनधिकाराशङ्का तु सन्निहितगतिका । यद्वा तदुपर्यपि बादरायणः सम्भवात्
। (ब्र.सू.1-3-25) इत्यनेन देवानां ब्रह्मविद्यास्वधिकारे समर्थितेऽविशेषेण सर्वत्र
ब्रह्मविद्यायां देवानामधिकारं समर्थितं मत्वा परेण क्रियमाणा मध्वादिष्वसम्भवादनधिकारशङ्कां
स्वाशयप्रकाशनेन निराकरोति, भावं त्विति - भावं तु बादरायणः - बादरायणः यत्प्राह
तदुपर्यपीति, भावं तु प्राह - ब्रह्मविद्यायां क्वचित् देवानामधिकारसद्भावमात्रं प्राह;
न तु ब्रह्मविद्यास्वधिकारव्याप्तिम् । अबाधितं चैतत्, अस्ति हि अन्यत्र ब्रह्मविद्यास्वधिकारः
। वस्तुतस्तु भगवद्रामानुजाचार्यैर्यदभाषि, श्रीभाष्ये तदेव रमणीयम् ।। 3 ।।
3.11.4
तद्धैतद्ब्रह्मा प्रजापतय उवाच प्रजापतिर्मनवे मनुः प्रजाभ्यः ः
स्तद्धैतदुद्दालकायाऽऽरुणये ज्येष्टाय पुत्राय पिता ब्रह्म प्रोवाच ।। 4।।
"	सु. - अथ स्तुवन्निमां विद्यामुपदेष्टृपरम्परामाह तद्धैतदिति । तदेतत् - मधुविद्यास्वरूपम्"
; ब्रह्मा - विधाता, प्रजापतये - दक्षाय, स च मनवे, स च प्रजाभ्यः, इत्ययं विशिष्टो
गुरुक्रमः । तद्धैतद्ब्रह्म - तदेवं विशिष्टगुरुपरम्परागतं ब्रह्मविज्ञानम् । पिता ज्येष्ठाय
पुत्रायारुणये नाम्नोद्दालकाय प्रोवाच ।। 4 ।।
3.11.5
इदं वाव तज्ज्येष्ठाय पुत्राय पिता ब्रह्म प्रब्रूयात्,
प्रणाय्याय वाऽन्तेवासिने ।। 5 ।।
"	सु. - तदितं - विशिष्टगुरुक्रमत्वेन विशिष्टमिदं ब्रह्मविज्ञानं मधुविज्ञान- लक्षणम्"
? पिता ज्येष्ठाय पुत्राय प्रब्रूयात्, स विशिष्टं ब्रह्मविद्यायाः पात्रमिति, तथा प्रणाय्यश्चान्तेवासी,
तत् योग्याय शिष्याय च प्रब्रूयात् ।।
3.11.6
नान्यस्मै कस्मै चन, यद्यप्यस्मा इमामद्भिः परिगृहीतां धनस्य
पूर्णां दद्यात्, एतदेव ततो भूय इति एतदेव ततो भूय इति ।। 6 ।।
"	सु. - आभ्यामन्यो यदि पृथिवीमिमामद्भिः सागरैः परिगृहीतां - व्याप्तां धनस्य"
पूर्णां-धनेन पूर्णां दद्यात्, न तस्मै प्रब्रूयात्, एतदेव विज्ञानं ततो भूयः - अधिकम्
। अस्य विज्ञानस्य सागरान्ताऽपि पृथिवी न पर्याप्तो निष्क्रय इति भावः । आदरादभ्यासः ।। 6 ।।
"	।। इति तृतीयप्रपाठके एकादशः खण्डः ।।"
3.12.1
गायत्री वा इदँ सर्वं भूतं यदिदं किञ्च । वाग्वै गायत्री ।
वाग्वा इदँ सर्वं भूतं गायति च त्रायते च ।। 1 ।।
"	सु. - अथ प्रकारान्तरेण ब्रह्मण उपासनमुपदिश्यते । नेह गायत्री केवला प्रस्तूयते ।"
अपि तु गायत्रीसाम्यात् गायत्री ब्रह्मैव, तथा चेतोर्पणमिहोपदिश्यते । कथं गायत्रीसाम्यम्
? अनुपदं श्रोष्यते सैषा चतुष्पदा षड्विधा गायत्रीति । उपपादयामश्च तद्विवरणावसरे ।
गायत्री वा इदँ सर्वं भूतं यदिदं किञ्च - देवमनुष्यपशुपक्षिभावमापन्नमिदम् अखिलं जीवजातं
गायत्र्येव, सादृश्याद््गायत्रीत्वेन विभाव्यमानं ब्रह्मैव अस्ति च गायत्रीपदस्य ब्रह्मणि
प्रवृत्तौ निमित्तम्, किं तत्? वाग्वा इदँ सर्वं भूतं गायति च त्रायते च । वाचैव गीयते
इदमित्थमिति भूतजातम्, रक्ष्यते चार्थानर्थविवेचनमुखेन तत् वागुच्यते गायत्रीति ।
"	ननु वाचि तद्योगे किमायातं प्रक्रान्तस्य, उच्यते - वाग्वै गायत्री - या प्रक्रान्ता"
गायत्री सा हि वाक् । गायत्रीशब्देन विवक्षितं ब्रह्म वाग्रूपं हि, तद्धि सर्वप्रकारम्,
शब्दः खे  इति स्मर्यते । तथा च ब्रह्मणैव वाग्रूपेण सर्वं गीयते; रक्ष्यते च तत् वाग्द्वारा
। गानकर्तृत्वत्राणकर्तृत्वगुणयोगात् ब्रह्मणि गायत्रीपदप्रवृत्तिनिमित्तयोगोऽप्यस्तीति
भावः । स्यात् गायत्रीपदप्रवृत्तिनिमित्तयोगात् गायत्रीसादृश्याद्वा गायत्री ब्रह्म,
अथापि गायत्री वा इदं सर्वं भूतमिति सामानाधिकरण्येन निर्देशः कथम् ? इत्थम्; अंशो ह्यखिलमिदं
गायत्र्याः ब्रह्मणः । विशेषणं ह्यंशो विशिष्टस्य, ब्रह्म च विशिष्टं स्वेतरेण समस्तवस्तुना,
तदपृथक््सिद्धप्रकारभूतमिदं भूतजातमेकः पादो ब्रह्मण इत्यभिप्रेत्यायं निर्देशः । इममभिप्रायमनुपदं
श्रावयिष्यति च श्रुतिः । एतेन गानकर्मत्वत्राणकर्मत्व- लक्षणप्रकारद्वयोपेतः प्रथमः
पादो भूतलक्षणो ज्ञापितः ।। 1 ।।
3.12.2
या वै सा गायत्रीयं वाव सा येयं पृथिवी अस्याँ
हीदँ सर्वं भूतं प्रतिष्ठितमेतामेव नातिशीयते ।। 2 ।।
"	सु. - अथ द्वितीयपादयोग उच्यते । या वै सा गायत्री - यस्याः गायत्र्याः सर्वाणि भूतान्यंशः"
सा गायत्री इयमेव । केयम् ? येयं पृथिवी सेयम् । येयं पशुपक्ष्यादिभूतभावमुपागतस्य भोक्तृवर्गस्य
जीवराशेः भोगस्थानभूता पृथिवी सापि गायत्र्याख्यं ब्रह्मैव, सापि भूतवत् तस्य पाद एवेति
यावत् । इह पृथिवीत्येतदुपलक्षकं
प्राणिनामाश्रयमात्रस्य । तां पृथिवीं  विशिनष्टि - अस्यामिति । अस्यां - पृथिव्यां
इदं - भूतजातं यथाकर्मभोगाय प्रतिष्ठितम् । एतामेव पृथिवीं नातिशीयते - अतिलङ्क्षितुमक्षमं
च । हि प्रसिद्धै । वाङ््मुखेन गानत्राणसम्बन्ध इव पृथिवीमुखेन भूतप्रतिष्ठात्वभूतानतिलङ्घयत्वसम्बन्धो
गाय याख्ये ब्रह्मणि गम्यते ।।
3.12.3
या वै सा पृथिवी इयं वाव सा यदिदमस्मिन् पुरुषे शरीरम् ।
अस्मिन् हीमे प्राणाः प्रतिष्ठिताः एतदेव नातिशीयन्ते ।। 3 ।।
"	सु. - अथ तृतीयपादयोग उच्यते - या वै गायत्री इत्युक्ता सा पृथिवी । पृथिवीत्वेन लक्षिता"
गायत्रीत्येतत् । इदं वाव सा - यदिदमस्मिन् दृश्यमाने पुरुषे - प्राणिनि शरीरं - यदस्य
प्राणिनो भोगायतनतया समुपलक्ष्यते शरीरं तदपि गायत्र्याख्यं ब्रह्मैव, ब्रह्मणः पादः
एवेति भावः । शरीरं विशिनष्टि -अस्मिन्निति । ये नाम भूतभावमुपयद्भिर्जीवैः प्रधानोपकरणतया
स्वीकृताः प्राणाः तेऽप्यस्मिन् हि प्रतिष्ठिताः, नातिशीयन्ते चैतत् । शरीरतः प्राणप्रतिष्ठात्वप्राणानतिलङ्घ्यत्वयोगो
ब्रह्मणि गम्यते ।। 3 ।।
3.12.4
यद्वैतत् पुरुषे शरीरमिदं वाव तद्यदिदमस्मिन्नन्तःपुरुषे
हृदयम् अस्मिन् हीमे प्राणाः प्रतिष्ठिता एतदेव नातिशीयन्ते ।। 4 ।।
"	सु. - अथ चतुर्थः पादयोग उच्यते - यद्वै तत्पुरुषे शरीरं - शरीरत्वेन लक्षितं गायत्र्याख्यं"
ब्रह्म । इदं वाव तद्यदिदमन्तः पुरुषे हृदयम् । भोगाश्रयदेशवत् भोगायतनवत् भोगौपयिकज्ञानप्रभाप्रसरणमूलस्थानभूतं
हृदयमपि गायत्र्याख्यं ब्रह्मैव, ब्रह्मणः पाद एवेति भावः । हृदयं विशिनष्टि - अस्मिन्हीमे
प्राणा इति । अविशिष्टमेतत् ।।
3.12.5
सैषा चतुष्पदा षड्विधा गायत्री । तदेतदृचाऽभ्यनूक्तम् ।। 5 ।।
"	सु. - भूतपृथिवीशरीरहृदयलक्षणैश्चतुर्भिः पादैरुपेतेति चतुष्पदा । एकैकस्मिन्पादे उक्तप्रकारद्वयसम्पत्त्या"
तृतीयचतुर्थयोः प्रकारद्वयानतिरेकात् षड्विधा च । अत एव सैषा गायत्रीसाम्यात् गायत्री
। श्रूयते च गायत्री - इन्द्रः शचीपतिः बलेन पीडितः दुश्च्यवनो वृषासमित्सुसासहिः इति
। इदं च चतुष्पदा प्रतिपदमक्षरषट्कयोगात् षड्विधा च । तदेतत् गायत्र्याख्यं ब्रह्म,
ऋचाभ्यनूक्तम् - प्रकटीकृतम् ; संशयविपर्ययनिराकरणपूर्वकं प्रकाशितम् ।।
3.12.6
तावानस्य महिमा ततो ज्यायाँश्च पुरुषः ।
पादोऽस्य सर्वा भूतानि त्रिपादस्यामृतं दिवि ।। इति ।। 6 ।।
"	सु. - तामृचमनुवदति - तावानस्य महिमा - योभूतादि हृदयान्तः परिदृश्यमानः प्रपञ्चः समुदाहृतः"
सर्वोऽप्यस्य गायत्र्यख्यस्य ब्रह्मणो महिमा; न तु ब्रह्मैवैतदखिलम् । ततो ज्यायांश्च
पुरुषः  गायत्र्याख्यपरब्रह्मभूतः पुरुषस्तु ततो ज्यायान् - अत्यन्तविलक्षणोऽतिशयसम्पन्नः ।
"	ननु निर्दिष्टं नाम गायत्री  वा  इदं  सर्वं भूतं, इयं वा सा, इदं वाव तत् इति । सत्यं"
निर्दिष्टम् । परं तु न स्वरूपैक्यविवक्षया, किन्तु अंशांशिभावेन । विश्वा भूतान्यस्य
पादः - सर्वमिदं भूतमस्यांशः, त्रिपात् - यदस्य भूतस्य उपभोगार्थतया उपलभ्यमानं पृथिव्यादिहृदयान्तं
तदप्यस्यैव गायत्र्याख्यस्य ब्रह्मणः पादत्रयम् । अंशांशिभावश्च उपपादितेन वर्त्मना
। एतेन योऽपि भ्रमः अश्रुतवेदान्तानां पृथिव्यादि हृदयान्तमिदमखिलं भोक्तुः भूतराशेः
शेषभूतं भोक्ता च जीवराशिरेतच्छेषी स्वतन्त्रतत्वमिति, सोऽपि निरस्तः । यत्पुनरेतैर्भूतादिभिः
पादैरंशिमत्,  तदेव  त्वमृतं - तच्च दिवि - अप्राकृते द्योतनैकस्वभावे अनध्यक्षे पदे
। पादास्तु नामृताः यस्येमे पादास्तत्त्वमृतम्; अध्यक्षपदे चैते, यस्येमे तत्तु नाध्यक्षे
इति विशेषो व्यज्यते ।।
3.12.7
यद्वै तद् ब्रह्मेति इदं वाव तत् योऽयं बहिर्धा
पुरुषादाकाशः । यो वै स बहिर्धा पुरुषादाकाशः ।। 7 ।।
"	सु. - यत् ब्रह्म - गायत्रीशब्दलक्षितमुपास्यमुक्तम्, हृदयाकाशे तद्ध्येयमिति वक्तुं"
क्रमेण हृदयाकाशमवतारयतीत्येके । अथ चतुर्थपादत्वेनोक्तस्योपास्यतया वक्ष्यमाणस्य हृदयस्य
स्तुत्यर्थं हृदयाकाशस्य बाह्यकाशाभेदेन महत्वं वक्तुं बाह्याकाशस्य ब्रह्मतुल्यत्वं
सामानाधिकरण्येनाहे1त्यपरे1 ।।
"	वयं तु ब्रूमः - यानीमानि भूतानि पशुपक्ष्यादीनि भोक्तृभावमापन्नानि जीवजातानि तानि"
पृथिवीशरीरहृदयैरेवोपकरणैः जीवन्ति, तत्रोत्तरोत्तरमन्तरङ्ग- मुपकरणम् ; तथा विशेषश्च
पूर्वस्य । एवमेव बाह्याकाशं यदिदं पृथिव्याम्, यच्च शारीरमान्तरम्, यच्च ततोऽप्यान्तरं
हार्दम् । अयं हि भूतग्रामो जाग्रद्दशायां बाह्याकाशे चैतन्यरश्मिभिः प्रसृत्य भुङ्क्ते
शब्दादीन्विषयान्,  स्वप्नदशायामसत्यपि तद्योगे शारीर एवाऽऽकाशे प्रसृत्य भुङ्क्ते
स्वाप्नानर्थान्, असति तु तद्योगे हार्दाकाशमात्रे प्रसृत्य कमप्यानन्दं भुंक्ते, तदुत्तरोत्तरमन्तरङ्गता
। अदुष्टेनैव बाह्याकाशेन  जीवति नामाऽयम्, अदुष्टेऽपि तस्मिन् शारीरे तु दुष्टे न
जीवेत्, अदुष्टेऽपि तस्मिन हार्दे च दुष्टे क्षणमपि न जीवेत्, अतश्चास्य भूतवर्गं प्रति
उत्तरोत्तरमन्तरङ्गोपकरणता । तच्च पूर्वत्रिकस्योपकरणता सर्वतः प्रसिद्धा, अपरस्य तु त्रिकस्य
तथात्वं तु न तथा । अतः प्रथमं  प्रसिद्धेनोपकरणत्रयेण सहोपकारिणं भूतवर्गं गायत्रीशब्दलक्षितस्य
ब्रह्मणः पादतयोपदिश्यते तथा तस्य निध्यानाय । तच्छेषतया ऋगपि श्राविता । अथ द्वितीयमुपकरणत्रिकं
तस्य पादत्वेनेदानीमुपदिशति - यद्वै तदित्यादिना । ऋचो मध्यमणिन्यायेन वृत्तवर्तिष्यमाणोपदेशद्वयपरताऽपि
घटते, उपकरणिनो भूतवर्गस्योभयत्र साधारण्यात्षाड्विध्यं च, तैरेव रूपैरिहाप्युपपद्यते।
पूर्वमुपकरणत्रयं पार्थिवमपरं त्वाकाशरूपमिति वैजात्ययोगात् ; विभज्यैव चतुष्पदत्वेनैव
प्रकृतस्य ब्रह्मणा उपासनं विवक्षितमिति ।
"	यद्वै तद्ब्रह्मेति - ब्रह्मेति यदिदमभ्यधायि गायत्रीशब्दलक्षितमभ्यनूक्तमृचा च इदमेव"
तत् योऽयं पुरुषात् शिरःपाण्यादिलक्षणात् बहिर्धा - बहिर्वर्तमान आकाशः ।
पूर्ववदंशांशिभावनिबन्धनमिदं सामानाधिकरण्यम् । यो वै  बहिर्धा पुरुषादाकाशः - स ब्रह्मणः
पादतया ब्रह्मैव निर्दिष्टः योऽयं बाह्याकाशः स इति तच्छब्देन ब्रह्मणःपादत्वम् अनूद्य
अयमेव स इति निर्देशादस्य शरीराकाशस्यापि ब्रह्मांशत्वसिद्धिः । एवमुत्तरत्रापि । यो
वै सोऽन्तःपुरुष आकाशः । अयमेव सः, योऽन्तर्हृदय आकाशः । यद्यपि न स्वरूपभेदः, अथापि
उपाधिभेदमवलम्ब्य त्रेधोपपादनम् । तदेतत्पूर्णमप्रवर्ति - यदेतत् निर्दिष्टक्रमेण चतुष्पात्
षड्विधं गायत्रीलक्षितं ब्रह्म तदेतत्पूर्णम् अपरिच्छिन्नम्, यच्चतुष्पात्त्वषाड्विध्ये निदर्शिते
तन्निध्यानाय नहि तावन्मात्रप्रकारः सः । अप्रवर्ति च - अचलं च, स्थिरमिति यावत् । य
एवं वेद - चतुष्पदत्वेन षड्विधत्वेन गायत्रीशब्दलक्षितं ब्रह्म पूर्णमप्रवर्ति च वेद
- उपास्ते स पूर्णामप्रवर्तिनीं श्रियं लभते, तथाविधा च श्रीर्मुक्तिसम्पदेव ।। 7-8-9 ।।
।। इति  तृतीयप्रपाठके द्वादशखण्डभाष्यम् ।।
3.12.8
अयं वाव स योऽयमन्तःपुरुष आकाशः ।
यो वै सोऽन्तः पुरुष आकाशः ।। 8 ।।
"	सु. - यत् ब्रह्म - गायत्रीशब्दलक्षितमुपास्यमुक्तम्, हृदयाकाशे तद्ध्येयमिति वक्तुं"
क्रमेण हृदयाकाशमवतारयतीत्येके । अथ चतुर्थपादत्वेनोक्तस्योपास्यतया वक्ष्यमाणस्य हृदयस्य
स्तुत्यर्थं हृदयाकाशस्य बाह्यकाशाभेदेन महत्वं वक्तुं बाह्याकाशस्य ब्रह्मतुल्यत्वं
सामानाधिकरण्येनाहे1त्यपरे1 ।।
"	वयं तु ब्रूमः - यानीमानि भूतानि पशुपक्ष्यादीनि भोक्तृभावमापन्नानि जीवजातानि तानि"
पृथिवीशरीरहृदयैरेवोपकरणैः जीवन्ति, तत्रोत्तरोत्तरमन्तरङ्ग- मुपकरणम् ; तथा विशेषश्च
पूर्वस्य । एवमेव बाह्याकाशं यदिदं पृथिव्याम्, यच्च शारीरमान्तरम्, यच्च ततोऽप्यान्तरं
हार्दम् । अयं हि भूतग्रामो जाग्रद्दशायां बाह्याकाशे चैतन्यरश्मिभिः प्रसृत्य भुङ्क्ते
शब्दादीन्विषयान्,  स्वप्नदशायामसत्यपि तद्योगे शारीर एवाऽऽकाशे प्रसृत्य भुङ्क्ते
स्वाप्नानर्थान्, असति तु तद्योगे हार्दाकाशमात्रे प्रसृत्य कमप्यानन्दं भुंक्ते, तदुत्तरोत्तरमन्तरङ्गता
। अदुष्टेनैव बाह्याकाशेन  जीवति नामाऽयम्, अदुष्टेऽपि तस्मिन् शारीरे तु दुष्टे न
जीवेत्, अदुष्टेऽपि तस्मिन हार्दे च दुष्टे क्षणमपि न जीवेत्, अतश्चास्य भूतवर्गं प्रति
उत्तरोत्तरमन्तरङ्गोपकरणता । तच्च पूर्वत्रिकस्योपकरणता सर्वतः प्रसिद्धा, अपरस्य तु
त्रिकस्य तथात्वं तु न तथा । अतः प्रथमं  प्रसिद्धेनोपकरणत्रयेण सहोपकारिणं भूतवर्गं
गायत्रीशब्दलक्षितस्य ब्रह्मणः पादतयोपदिश्यते तथा तस्य निध्यानाय । तच्छेषतया ऋगपि
श्राविता । अथ द्वितीयमुपकरणत्रिकं तस्य पादत्वेनेदानीमुपदिशति - यद्वै तदित्यादिना
। ऋचो मध्यमणिन्यायेन वृत्तवर्तिष्यमाणोपदेशद्वयपरताऽपि घटते, उपकरणिनो भूतवर्गस्योभयत्र
साधारण्यात्षाड्विध्यं च, तैरेव रूपैरिहाप्युपपद्यते।  पूर्वमुपकरणत्रयं पार्थिवमपरं
त्वाकाशरूपमिति वैजात्ययोगात् ; विभज्यैव चतुष्पदत्वेनैव प्रकृतस्य ब्रह्मणा उपासनं विवक्षितमिति ।
"	यद्वै तद्ब्रह्मेति - ब्रह्मेति यदिदमभ्यधायि गायत्रीशब्दलक्षितमभ्यनूक्तमृचा च इदमेव"
तत् योऽयं पुरुषात् शिरःपाण्यादिलक्षणात् बहिर्धा - बहिर्वर्तमान आकाशः ।
पूर्ववदंशांशिभावनिबन्धनमिदं सामानाधिकरण्यम् । यो वै  बहिर्धा पुरुषादाकाशः - स ब्रह्मणः
पादतया ब्रह्मैव निर्दिष्टः योऽयं बाह्याकाशः स इति तच्छब्देन ब्रह्मणःपादत्वम् अनूद्य
अयमेव स इति निर्देशादस्य शरीराकाशस्यापि ब्रह्मांशत्वसिद्धिः । एवमुत्तरत्रापि । यो
वै सोऽन्तःपुरुष आकाशः । अयमेव सः, योऽन्तर्हृदय आकाशः । यद्यपि न स्वरूपभेदः, अथापि
उपाधिभेदमवलम्ब्य त्रेधोपपादनम् । तदेतत्पूर्णमप्रवर्ति - यदेतत् निर्दिष्टक्रमेण चतुष्पात्
षड्विधं गायत्रीलक्षितं ब्रह्म तदेतत्पूर्णम् अपरिच्छिन्नम्, यच्चतुष्पात्त्वषाड्विध्ये
निदर्शिते तन्निध्यानाय नहि तावन्मात्रप्रकारः सः । अप्रवर्ति च - अचलं च, स्थिरमिति
यावत् । य एवं वेद - चतुष्पदत्वेन षड्विधत्वेन गायत्रीशब्दलक्षितं ब्रह्म पूर्णमप्रवर्ति
च वेद - उपास्ते स पूर्णामप्रवर्तिनीं श्रियं लभते, तथाविधा च श्रीर्मुक्तिसम्पदेव ।। 7-8-9 ।।
।। इति  तृतीयप्रपाठके द्वादशखण्डभाष्यम् ।।
3.12.9
अयं वाव स योऽयमन्तर्हृदय आकाशः ।
यो ह वै सोऽन्तर्हृदय आकाशस्तदेतत् पूर्णमप्रवर्ति पूर्णमप्रवर्तिनीँ श्रियं लभते, य एवं वेद ।। 9 ।।
"	सु. - यत् ब्रह्म - गायत्रीशब्दलक्षितमुपास्यमुक्तम्, हृदयाकाशे तद्ध्येयमिति वक्तुं"
क्रमेण हृदयाकाशमवतारयतीत्येके । अथ चतुर्थपादत्वेनोक्तस्योपास्यतया वक्ष्यमाणस्य हृदयस्य
स्तुत्यर्थं हृदयाकाशस्य बाह्यकाशाभेदेन महत्वं वक्तुं बाह्याकाशस्य ब्रह्मतुल्यत्वं
सामानाधिकरण्येनाहे1त्यपरे1 ।।
"	वयं तु ब्रूमः - यानीमानि भूतानि पशुपक्ष्यादीनि भोक्तृभावमापन्नानि जीवजातानि तानि"
पृथिवीशरीरहृदयैरेवोपकरणैः जीवन्ति, तत्रोत्तरोत्तरमन्तरङ्ग- मुपकरणम् ; तथा विशेषश्च
पूर्वस्य । एवमेव बाह्याकाशं यदिदं पृथिव्याम्, यच्च शारीरमान्तरम्, यच्च ततोऽप्यान्तरं
हार्दम् । अयं हि भूतग्रामो जाग्रद्दशायां बाह्याकाशे चैतन्यरश्मिभिः प्रसृत्य भुङ्क्ते
शब्दादीन्विषयान्,  स्वप्नदशायामसत्यपि तद्योगे शारीर एवाऽऽकाशे प्रसृत्य भुङ्क्ते
स्वाप्नानर्थान्, असति तु तद्योगे हार्दाकाशमात्रे प्रसृत्य कमप्यानन्दं भुंक्ते, तदुत्तरोत्तरमन्तरङ्गता
। अदुष्टेनैव बाह्याकाशेन
जीवति नामाऽयम्, अदुष्टेऽपि तस्मिन् शारीरे तु दुष्टे न जीवेत्, अदुष्टेऽपि तस्मिन
हार्दे च दुष्टे क्षणमपि न जीवेत्, अतश्चास्य भूतवर्गं प्रति उत्तरोत्तरमन्तरङ्गोपकरणता
। तच्च पूर्वत्रिकस्योपकरणता सर्वतः प्रसिद्धा, अपरस्य तु त्रिकस्य तथात्वं तु न तथा
। अतः प्रथमं  प्रसिद्धेनोपकरणत्रयेण सहोपकारिणं भूतवर्गं
गायत्रीशब्दलक्षितस्य ब्रह्मणः पादतयोपदिश्यते तथा तस्य निध्यानाय । तच्छेषतया ऋगपि
श्राविता । अथ द्वितीयमुपकरणत्रिकं तस्य पादत्वेनेदानीमुपदिशति - यद्वै तदित्यादिना
। ऋचो मध्यमणिन्यायेन वृत्तवर्तिष्यमाणोपदेशद्वयपरताऽपि घटते, उपकरणिनो भूतवर्गस्योभयत्र
साधारण्यात्षाड्विध्यं च, तैरेव रूपैरिहाप्युपपद्यते।  पूर्वमुपकरणत्रयं पार्थिवमपरं
त्वाकाशरूपमिति वैजात्ययोगात् ; विभज्यैव चतुष्पदत्वेनैव प्रकृतस्य ब्रह्मणा उपासनं विवक्षितमिति ।
"	यद्वै तद्ब्रह्मेति - ब्रह्मेति यदिदमभ्यधायि गायत्रीशब्दलक्षितमभ्यनूक्तमृचा च इदमेव"
तत् योऽयं पुरुषात् शिरःपाण्यादिलक्षणात् बहिर्धा - बहिर्वर्तमान आकाशः ।
पूर्ववदंशांशिभावनिबन्धनमिदं सामानाधिकरण्यम् । यो वै  बहिर्धा पुरुषादाकाशः - स ब्रह्मणः
पादतया ब्रह्मैव निर्दिष्टः योऽयं बाह्याकाशः स इति तच्छब्देन ब्रह्मणःपादत्वम् अनूद्य
अयमेव स इति निर्देशादस्य शरीराकाशस्यापि ब्रह्मांशत्वसिद्धिः । एवमुत्तरत्रापि । यो
वै सोऽन्तःपुरुष आकाशः । अयमेव सः, योऽन्तर्हृदय आकाशः । यद्यपि न स्वरूपभेदः, अथापि
उपाधिभेदमवलम्ब्य त्रेधोपपादनम् । तदेतत्पूर्णमप्रवर्ति - यदेतत् निर्दिष्टक्रमेण चतुष्पात्
षड्विधं गायत्रीलक्षितं ब्रह्म तदेतत्पूर्णम् अपरिच्छिन्नम्, यच्चतुष्पात्त्वषाड्विध्ये
निदर्शिते तन्निध्यानाय नहि तावन्मात्रप्रकारः सः । अप्रवर्ति च - अचलं च, स्थिरमिति
यावत् । य एवं वेद - चतुष्पदत्वेन षड्विधत्वेन गायत्रीशब्दलक्षितं ब्रह्म पूर्णमप्रवर्ति
च वेद - उपास्ते स पूर्णामप्रवर्तिनीं श्रियं लभते, तथाविधा च श्रीर्मुक्तिसम्पदेव ।। 7-8-9 ।।
।। इति  तृतीयप्रपाठके द्वादशखण्डभाष्यम् ।।
3.13.1
तस्य ह वा एतस्य हृदयस्य पञ्च देवसुषयः ।
स योऽस्य प्राङ्सुषिः, स प्राणः, तच्चक्षुः ।
स आदित्यः तदेतत् तेजोऽन्नाद्यमित्युपासीत ।
तेजस्व्यन्नादो भवति, य एवं वेद ।। 1 ।।
"	सु. - अथ उपक्रान्तोपासनविशेषशेषभूतमिदमपरं गुणविधानं तस्य हेत्यादिनाऽऽरभ्यते ।"
यत् - गायत्र्याख्यस्य ब्रह्मणः सर्वभूतपादस्य विशिष्टः पादः यदाकाशश्च तथा, तस्य हृदयस्य
पञ्च देवसुषयः - देवैरधिष्ठिताः सुषयश्छिद्राणि सन्ति ।  योऽस्य प्राङ्सुषिः - पुर्वदिगवच्छिन्नं
छिद्रं स प्राणः, तेन हि प्राणः सञ्चरति, तत्् तस्येदमिति स इति निर्दिश्यते । तच्चक्षुः
- तेन छिद्रेण निःसृतः प्राणश्चक्षुरधिष्ठाय रूपप्रकाशनाय भवतीति तच्चक्षुरिति व्यपदिश्यते
। स आदित्यः - प्रतिष्ठितो ह्यादित्यश्चक्षुषि अधिष्ठानात्, अतो व्यपदिश्यते स आदित्य
इति । तदेवमादित्यस्य पूर्वसुषिसम्बन्धेन पूर्वद्वारपालता तस्मिन् विभाव्या इति भावः
। स चायम् आभ्यां गुणाभ्यामुपास्य इत्याह - तदेतत्तेजोऽन्नाद्यमित्युपासीत । तदेतत्,
लिङ्गव्यत्ययश्छान्दसः । अन्नाद्यमिति विधेयप्राधान्याद्वा । पूर्वद्वारपालभूतमादित्यं
तेजस्वी, अन्नाद्यम् - अन्नप्रभृतीति चोपासीत । आदित्यादेव वृष्टिस्ततोऽन्नमित्यन्नाद्यत्वमेतस्मिन्
। अथ फलमानुषङ्गिकमाह - तेजस्व्यन्नादौ भवति य एवं वेदेति । कथमवगम्यते फलमानुषङ्गिकमिति?
यदनुपदं श्रावयिष्यति मुख्यं फलं प्रतिपद्यते स्वर्गं लोकं य ऐतानेवं पञ्च ब्रह्मपुरुषान्
स्वर्गस्य लोकस्य द्वारपान्वेद इति ।।
3.13.2
अथ योऽस्य दक्षिणः सुषिः, स व्यानः, तच्छ्रोत्रँ,
स चन्द्रमाः । तदेतच्छ्रीश्च यशश्चेत्त्युपासीत ।
श्रीमान्यशस्वी भवति, य एवं वेद ।। 2 ।।
"	सु. - स व्यानः - व्यानस्यार्थे इति सव्यान इत्युपचर्यते । तेन व्यानेनाप्यायितस्यैव"
श्रोत्रस्य शब्दग्राहकतया तच्छ्रोत्रमिति । चन्द्रमसाऽधिष्ठितं श्रोत्रमिति च स चन्द्रमा
इति । तदेवं चन्द्रमसः दक्षिणसुषिसम्बन्धेन दक्षिणद्वारपालता विभाव्या इति भावः । श्रीश्च
यशश्चेत्युपासीत । श्रीयते हि सर्वैः सुधाकरः चन्द्रमास्ततः श्रीरेवायम् । यश इव शीतलोऽयमानन्दयति
सर्वानिति यशश्च, तत् श्रीत्वेन यशस्त्वेन च दक्षिणद्वारपालम् उपासीतेति भावः ।।
3.13.3
अथ योऽस्य प्रत्यङ्सुषिः, सोऽपानः, सा वाक्, सोऽग्निः ।
तदेतत् ब्रह्मवर्चसमन्नाद्यमित्युपासीत ।
ब्रह्मवर्चस्यन्नादो भवति, य एवं वेद ।। 3 ।।
"	सु. - योऽस्य प्रत्यङ्सुषिरित्यादि व्याख्यातप्रायम् । सोऽग्निः - अग्निना"
ह्यधिष्ठिता वाक्; पश्चिमसुषिसम्बन्धादग्नेस्तस्मिन् पश्चिमद्वारपालता           विभाव्या
इति यावत् । तदेतत् ब्रह्मवर्चसमन्नद्यमित्युपासीत । अग्निना अन्वहं यथाविधि परिचर्यमाणेन
भवति ब्रह्मवर्चसम् । ब्रह्मण वेदेन यद्वर्चः तेजः, तत् ब्रह्मवर्चसम् । अद्यते यत्किञ्चदग्निनैव
बलेन, न हि मन्दाग्निरत्तुं प्रभवति तदन्नाद्यता चाग्नेः ।।
3.13.4
अथ योऽस्योदङ्् सुषिः, स समानः तन्मनः, स पर्जन्यः ।
तदेतत्कीर्तिश्च  व्युष्टिश्चेत्युपासीत । कीर्तिमान् व्युष्टिमान्
"भवति । य  एवं वेद ।। 4 ।।	"
"	सु. - तदेतत्कीर्तिश्च व्युष्टिश्चेत्युपासीत - यस्य हि व्युष्टिः परेभ्य एव स कीर्तिमान्"
भवति । पर्जन्यस्तु तया, तदयं कीर्तिरेवेति निर्दिश्यते । पर्जन्य एव वृष्ट्या अन्नं
प्रभूतमुत्पादयन् अनामयेन प्राणिनो रक्षतीत्यस्यैवावलम्बेन प्राणिनां व्युष्टिः - देहकान्तिरतिशयिता
भवतीत्ययमेव व्युष्टिरिति निर्दिश्यते । कीर्तित्वेन व्युष्टित्वेन चायं पर्जन्यो विभावनीय इति भावः  ।।
3.13.5
अथ योऽस्योर्ध्वः सुषिः स उदानः, स वायुः, स आकाशः ।
तदेतदोजश्च  महश्चेत्युपासीत । ओजस्वी महस्वान् भवति ।
य एवं  वेद ।। 5 ।।
"	सु. -  ओजो - बलं; महः - तेजः, वायोरोजस्तु सर्वतः समधिकम् । तेजश्चा निखिलं वायुनैवाऽऽधीयते"
। तत् ओजश्च महश्चेत्युपासीत । ननु स्यात्तथा दृष्टिर्वायौ, आकाशे कथम्? आकाशस्तस्याप्याश्रयो
मूलमिति तदभेदाध्यवसायगोचरीकृते तस्मिंस्तत्सम्भवात् ।।
3.13.6
ते वा एते पञ्च ब्रह्मपुरुषाः स्वर्गस्य लोकस्य द्वारपाः ।
स य एतानेवं पञ्च ब्रह्मपुरुषान् स्वर्गस्य लोकस्य द्वारपान् वेद;
अस्य कुले वीरो जायते । प्रतिपद्यते स्वर्गं लोकम्, य एतानेवं
पञ्च ब्रह्मपुरुषान् स्वर्गस्य लोकस्य द्वारपान् वेद ।। 6 ।।
"	सु. - एवमेषामुपासनस्य प्रत्येकमानुषङ्गिकफलविशेषयुक्तस्य समुदायतः फलविशेषमपरमानुषङ्गिकं"
ज्ञापयन् परमफलमाह - अथेत्यादिना । ते वा - आदित्यादय एते पञ्च ब्रह्मपुरुषाः - उपास्यमाना
हार्दं ब्रह्म गमयन्तीति ब्रह्मपुरुषा उच्यन्ते । गमयितृता च यद्यपि न साक्षादेषाम्,
अथापि विरोधिनिबर्हणेन ब्रह्मविद्यानिष्पादनद्वारा तदुपपत्तिः । स्वर्गस्य लोकस्य द्वारपाः
- येदेते प्रागादिहृदयद्वारपाः, निदर्शितात्सम्बन्धात्, अत एव स्वर्गस्य लोकस्य द्वारपाः,
हार्दाकाशो हि स्वर्गलोकः । स हि दुःखासम्भिन्नसुखस्याश्रयः ब्रह्मैव तु तथाविधसुखस्वरूपम्
। योऽयमप्राकृतः स्थानविशेषः,  स एवेह स्वर्गलोकः, तस्येमे द्वारपाः । यद्यपि न तद्वारमधिष्ठाय
रक्षन्त्येते । अथापि इतो मुच्यमानान् भगवल्लोकमतिवहन्त्येत इत्यातिवाहिकतया द्वारपा
इत्युक्तिरित्यपि व्याचक्षत एके । प्रस्तुतादप्रस्तुतस्यावलम्बनं  ह्यनुचितम् । प्रस्तुतश्चहृदयद्वारसम्बन्धः
प़ञ्च देवसुषयः इति, उपपादितश्च प्रत्येकम्; अव्यवहितमेवानुद्यते च ते वा एते पञ्च ब्रह्मपुरुषाः
स्वर्गस्य लोकस्य द्वारपाः इति । य एतान् पञ्च ब्रह्मपुरुषान् स्वर्गस्य लोकस्य द्वारपान्
एवं उक्तेन प्रकारेण वेद - उपास्ते, अस्य कुले वीरः पुत्रो जायते; इदमानुषङ्गिकं फलम्
। मुख्यं तु यस्येमे द्वारपालास्तस्य लाभः, तदेव श्रावयति - प्रतिपद्यते स्वर्गं लोकमिति
। यद्यपि प्रत्येकं पलम् उपन्यस्तं प्राक्, तावता यथाकाममेषामन्यतमोपासनम् अभ्यनुज्ञातमिति
नोत्प्रेक्ष्यम् । आनुषङ्गिकफलवैविध्यमात्रे
तात्पर्यात् । य एतानेवं पञ्च ब्रह्मपुरुषान् स्वर्गस्य लोकस्य द्वारपान् वेद प्रतिपद्यते
स्वर्गं लोकम् - यस्येमे द्वारपाः तं हार्दाकाशम्, हार्दाकाशोपलक्षितं परं ब्रह्म प्राप्नोतीति
भावः । पूर्णामप्रवर्तिनीं श्रियं लभते । य एवं वेदेति यत्फलमश्रूयत प्राग्गायत्रब्रह्मोपासनस्य
ततोऽनतिरिक्तमेतदित्यङ्गाङ्गिभावो गायत्रद्वारपालोपासनयोरवगम्यते ।।
3.13.7
अथ यदतः परो दिवो ज्यतिर्दीप्यते विश्वतः
पृष्ठेषु सर्वतः पृष्ठेष्वनुत्तमेषूत्तमेषु  लोकेषु,
इदं वाव तद् यदिदमस्मिन् अन्तः पुरुषे ज्योतिः।। 7 ।।
"	सु. - यत्प्रस्तुतं प्राक् गायत्रं ब्रह्म द्युसम्बन्धि, तस्यास्योपासनान्तरमुपन्यस्यते"
- अथेति । अथ यदतः परो दिवो ज्योतिर्दीप्यते अतोदिवः - अमृतं दिवीति ऋचा या द्यौरमृतस्याश्रयतया
श्रुता । अतो द्युलोकात्परो दीप्यते - उपरिष्टाद्यीप्यते यज्ज्योतिः, यद्यप्यमृतं ब्रह्मामृतस्याश्रये
द्युलोक एव स्यान्न ततोऽन्यत्रोपरि, अथापि तस्यैव उपरितनो भाग आपेक्षिकावधिविभागमभिप्रेत्य
ततः पर इति निर्देशमर्हति । यथा वृक्षाग्रात्परतः श्येनो वृक्षाग्रे श्येन इति, तच्च
ज्योतिः परं ब्रह्म, इदमेव च मुख्यं ज्योतिः । यस्य भासा सर्वमिदं विभाति (मुं.उ.2-2-10)
तमेव भान्तमनु भाति सर्वम् (मुं.उ.2-2-11) तत्रापि विश्वतः पृष्ठेषु सर्वतः पृष्ठेषु
लोकेषु दीप्यते । नैको लोसोऽस्याप्राकृते देशे,  किन्तु बहवः स्वेच्छाविहरणस्यास्य;
सर्व   एवैते  विश्वतः - जगदण्डान्तर्वर्तिनो व्यष्टितत्त्वाद््बहिर्भूताः । अत्र बहिर्भूताश्च
।  अत एवोत्तमाः । न चोत्तमा इतोऽन्ये । एवंभूतेषु लोकेषु दीप्यते यत्  इदं वाव तत्,
किं तत्? यदिदमन्तः पुरुषे ज्योतिः - अन्तः पुरषे शरीरस्यान्तः ।।
3.13.8
तस्यैषा दृष्टिर्यत्रैतदस्मिन् शरीरे संस्पर्शेनोष्णिमानं विजानाति ।
तस्यैषा श्रुतिः, यत्रैतत् कर्णावपिगृह्य, निनदमिव नददुरिव,
अग्नेरिव ज्वलत उपशृणोति । तदेतत् द्दृष्टश्च श्रुतञ्चेत्युपासीत ।
चक्षुष्यः श्रुतो भवति । य एवं वेद य एवं वेद ।। 8 ।।
"	सु. - ननु किं तदन्तःपुरुषे ज्योतिः? यदुपलभ्यते दृष्टेन श्रुतेन च लिङ्गेन किं तथाविधं"
लिङ्गम्? उच्यते - योऽयं ज्योतिर्विशेषो वैश्वानरसंज्ञः कौक्षेयः तस्यैषा दृष्टिः -
तत्सम्बन्धिनी  दृष्टिः - उपलम्भः, तज््ज्ञापकदृष्टिविशेष इति यावत् ।  यत्रास्मिन्
शरीरे संस्पर्शेनोष्णिमानं यदेतद्विजानाति योऽयमुष्णस्पर्श उपलभ्यते स तस्मिन् दृष्टं
लिङ्गमिति भावः ।  तस्यैषा श्रुतिः - तत्सम्बन्धिनी इयं श्रुतिः - तज््ज्ञापकं श्रवणमिति
यावत् । कर्णो अङ्गुलिभ्यामपिधाय शृणोति कमपि शब्दं रथघोषमिव ऋषभकूजितमिव अग्नेर्ज्वलत इव
ध्वनिमिति यदेतत्, तस्यैषा श्रुतिरिति पूर्वेण सम्बन्धः । शब्दविशेषोऽयं श्रुतं लिङ्गमितिभावः
। यद्यपीदं ज्योतिः न प्ररं ज्योतिः, अथाप्यभेदेन दृष्टिमात्रमिह विवक्षितम् । फलविशेषार्थं
चैतत् । अर्चेवास्य परस्य जयोतिषो वैश्वानरज्योतिरिदं विशेषत आविर्भावस्थानमित्यनुगुणेहाभेददृष्टिः
। स्मर्यते च अहं वैस्वानरो भूत्वा (भ.गी.15-14) इति ।
"	एवं भूतमिदं परं ज्योतिरेवमुपासीत । कथम् ? यत इदं कौक्षेयं ज्योतीरूपलभ्यमानेनौष्ण्येन"
गृह्यते च श्रूयमाणेन शब्देन तत एव आभ्यां दृष्टत्वश्रुतत्वगुणाभ्यामुपासीत परं ज्योतिर्यत
इदं वै तत् । य एवं गुणयोगेन उपास्ते स चक्षुष्यः रूपसम्पन्नो भवति, श्रुतश्च - प्रख्यातश्च
भवति । इदमिहोन्नीयते द्वादशः खण्डो ब्रह्मविद्याविशेषमवगमयन् प्रवृत्तः क्रमशोऽवगमय्य
सप्रकारं पूर्णयाऽप्रवर्तिन्या श्रिया मुक्तिलक्षणेन फलेनोपसमाहरन्नन्ते त्रयोदशोऽयं
खण्डस्तस्यैवाङ्गमुपासनविशेषमवगमयन्प्रवृत्तः, अन्ते फल्गुफले उपासनविशेषेऽवातरत् ।
किमिह श्रुतिः स्वातन्त्र्यमवलम्वते, उत सङ्गतिनियतिम्? स्वातन्त्र्यमिति तु न शोभते
प्रतिवचनम् । तत्तु युज्येत खण्डविभागे वा सति । खण्डशेषेण तु कथमपि पूर्वसङ्गतार्थेन
भाव्यम् । नन्वस्ति द्युसम्बन्धेन सङ्गतिः । यत्प्रागृचाऽभ्युक्तं अमृतं दिवीति प्रत्यभिज्ञायते
च तदेवोपास्यमिह । अथ यदतः परोदिव इति । सत्यम् । अथापि इदं सामान्यं सपदि विषमविन्यासे
न प्रयाप्तं निमित्तम् । अनल्पानन्तफलनिरूपणैकफले खण्डे तत्परे प्रचलति अन्तेऽत्यल्पफलपरमेकं
वचनं यदि श्रूयेत सपदि विषमो हि विन्यासः । नन्वल्पं फलं तेजस्व्यन्नादो भवतीत्यादि
प्रागपि श्रूयत एव । सत्यम् । तदानुषङ्गिकं हि ।
"	अत्र ब्रूमः, - आनुषङ्गिकेण वा वर्त्मना खण्डोऽयं फल्गुफले प्रागेवावतीर्ण इति तेन"
प्रसङ्गेनान्ते तत्फलकोपासनोपन्यासः सपदि विषमविन्यासपदं नार्हति । अथवा   इहाप्यानुषङ्गिकमेवेदं
फलम् । ननु किं मुख्यं फलम्, येनेदमानुषङ्गिकं स्यात् । यदेव तेजस्व्यन्नादो भवतित्यत्र
। कथमेतत् ? न ह्यङ्गाङ्गिभावोऽत्र, येन तत्रेवात्रप्युत्प्रेक्ष्येत तन्मुख्यमिति
। न च कथञ्चित्प्रस्तुतगायत्र्युपासनशेषभूतमेतत्, वैरूप्यात् । गायत्र्युपासनं
हि भूतादिभिश्चतुष्पदत्वादिगुणकमप्रतीकालम्बनम् । इदं तु कौक्षेयज्योतिरवलम्बनं  प्रतीकालम्बनम्
। तदिदमुपासनं गायत्र्युपासनात् अन्यदेव । तत्कथमुत्प्रेक्ष्येत तन्मुख्यं फलम् । ब्रूमः
- नेह कौक्षेयज्योतिषि परस्य ज्योतिषो दृष्टिर्विधीयते । किन्तु प्रत्यगात्मज्योतिषः
परज्योतिरात्मकत्वेन चिन्तनं विधीयते । इदं च परब्रह्मात्मकप्रत्यगात्मानुसन्धानरूपं
साक्षाद््ब्रह्मविद्याविशेष एव । यथाक्रतुन्यायेन प्रकृतिविविक्तब्रह्मात्मकस्वात्मप्राप्त्या
मुक्तिरेवास्य मुख्यं फलम् । अनुदाहृतमप्येतदर्थस्वाभाव्यात् स्फु़टमुत्प्रेक्षामर्हति
। दृष्टत्वश्रुतत्वाभ्यां गुणाभ्यामुपासनादुदाहृतमानुषङ्गिकं फलम् । सत्येव शरीरे प्रत्यगात्मनि
औष्ण्योपलम्भात् शब्दविशेषोपलम्भाच्च शब्दः स्पर्शश्च तस्मिँल्लिङ्गमिति तस्यैषा दृष्टिरित्यादि
सङ्गच्छते । यद्यपि स्पर्शः शब्दश्च न तस्य धर्मः । तथापि तन्नियतधर्मतया भवति लिङ्गम्
। इदं वाव तद्यदिदमस्मिन्नन्तःपुरुषे ज्योतिरिति सामानाधिकरण्यनिर्देशस्तु शरीरशरीरिभावनिबन्धनः
। ज्योतिः शब्दः स्वयंप्रकाशत्वेन प्रवृत्तिनिमित्तेन प्रत्यगात्मनः प्रकृतेः व्यावृत्तिमवगमयति ।।
।। इति तृतीयाध्याये त्रयोदशखण्डभाष्यम् ।।
3.14.1
सर्वं खल्विदं ब्रह्म तज्जलानिति शान्त उपासीत ।
अथ खलु क्रतुमयः पुरुषः । यथाक्रतुरस्मिन् लोके
पुरुषो भवति तथेतः प्रेत्य भवति । स क्रतुं कुर्वीत ।। 1 ।।
"	सु. - परस्य ब्रह्मणः प्रकारान्तरेण उपासनं प्रस्तूयते । चेतोर्पणाय प्रतीकसाधर्म्यमुखेन ब्रह्मण उुपासनं"
प्रागुपदिष्टम्, इह तु साक्षादुपासनमुपदिश्यत इति विशेषतः सङ्गतिः । परब्रह्मात्मकस्वात्मोपासनमुपदिष्टं
प्राक्, इह तु स्वात्मतया परस्य ब्रह्मण उपासनं विधीयत इति वा तथा । रागद्वेषकलुषितचेतसो
ह्यशान्ता निःश्रेयससाधनादुपासनपथात् बहिरेव परिभ्रमन्ति । यो हि विजानाति सकलमिदमेकं
तस्य भेदग्रहविलोपेन न रागद्वेषाद्यङ्कुरावसरः, तच्चेद्विचार्येत सर्वं खल्विदं परिदृश्यमानं
ब्रह्मैव, कुतः?  यत इदं तज्जलानीति - यस्मात् ब्रह्मणो जायते, ब्रह्मणि लीयते, ब्रह्मणि
अनति - चेष्टते तदेवं ब्रह्मोपादानमिदमखिलं ब्रह्मणो नातिरिच्यते । उपादानादुपादेयं
हि नातिरिक्तम् । यस्योत्पत्तिस्थितिलयाः यतस्तस्य हि तदुपादानम् । तदेवमैकात्म्यमवधार्य
शान्तोभवेत् - रागद्वेषादिरहितो भवेत् । सति स्वपरभेदप्रत्यये रागद्वेषमूलम् । अपगते
च तस्मिन् शान्तः सन् उपासीत । कथमुपासीत?  तत्तु अनुपदमुपदिश्यते । इह तु उपासनोपयुक्तशान्तावुपायनिरूपणपूर्वकमुपासीतेत्येतावदेव
उच्यते । इति र्हेतौ । सम्बध्यते चाव्यवहितेन शान्तशब्देन । सत्यपि चिदचिदीश्वरविभागे
ब्रह्मोपादानकतया जगतो ब्रह्मात्मकता कथमिति शङ्कां षष्ठे विशेषतो निराकुर्मः । इह सङ्गृह्य
उपपादयामः । किं विभागपारमार्थ्यमेकोपादानताविरोधि? न किं घटशरावादयो विभागा एकस्मात्
मृत्पिण्डात् । विभागकल्पनास्पदतामात्रेण निर्विशेषस्य उपादानतां वदन् कथमुपादानतां
समर्थयति नाम । अन्यदेतत्, घटशरावादिविभाग इवमृत्पिण्डात् एकस्माद््ब्रह्मणोऽयं विभाग
इति कथं घटेत तव, यन्मन्यसे स्वरूपतो ब्रह्मणो विलक्षणं चिदचिद्विभागमिमम् । सत्यम्, तथाऽपि न क्षतिः
। यत् ब्रह्मस्वरूपान्तर्गतमेव तु भेदमिमं ब्रूमः । यतो विशिष्टं ब्रह्मस्वरूपम्, शब्दादिभिरिव
यियदादि, विदादिभिः तथाविधैरिदम् । अद्रव्यमिव द्रव्यमपि क्वचिदपृथक्सिद्धविशेषणं स्यादेव
। शरीरतया चेतनाचेतनजातमखिलं परस्य ब्रह्मणो ह्यपृथक्सिद्धविशेषण् । श्रुत्यन्तराच्चेदमवधारितम्
। नियतधर्मधर्मिभावापन्नः कश्चन सङ्घातविशेषो ब्रह्मेति स्थितम् । तत्र विशेषणतया व्यवस्थितयोरपि
चेतनाचेतनयोः विशेष्यात् ब्रह्मस्वरूपादस्त्येव महद्वैषम्यम् । यथा शब्दादाविव आकाशादेः,
प्रतिक्षणमुत्पादविनाशशालिनः शब्दादयः श्रवणादिगोचराश्च, आकाशादि तु न तथा । यच्चेदं
जगत् तदपि तथाविधः सङ्घातविशेष एव । भोक्ता भोग्यं प्रेरितारं चेति त्रयाणामेष समुदायः
। एकैकमपि परिदृश्यमानं तथैव ।
नामरूपव्याकरणश्रुत्या च एतन्निश्चीयते, तिस्रो देवता इति भोग्यजातं निर्दिश्य अनेन
जीवेनेति भोक्तुः द्वारता अहमनुप्रविश्येति प्रेरयितुरनुप्रवेशो नामरूपे व्याकरवाणीति
तन्मूलकं च नामरूपव्याकरणं हि प्रतिपाद्यते । तत्सङ्घातविशेष एव सौक्ष्म्यस्थौल्यभेदादुपादानादुपादेयभावमाप्नोतीति
सर्वं खल्विदं ब्रह्मेति श्रवणमुपपन्नतरं नाम । यदिदं शब्दोऽपि ब्रह्मणि स्वरसतः प्रवर्तते
। गवादिशब्दा हि प्रकारभूतगोत्वेन मुखेन व्यक्तौ । सम्भवति च स्वशरीरभूतचेतनाचेतनद्वारा
स्थौल्ययोगोऽपि, इदं शब्दस्य प्रवृत्तौ निमित्तं तु स्थौल्यं यदुपलम्भाधायकम् । इदं
शब्देन चेतनाचेतनमात्रपरीग्रहेऽपि न क्षतिः । विशिष्टे ब्रह्मस्वरूपे तयोरन्तर्गतत्वात्
ब्रह्मैवेदमिति निर्देशोपपत्तेः । विशिष्टं प्रत्युपादानत्वे विशेषणांशं प्रत्युपादानत्वमनपायमिति
तज्जलानित्यपि नानन्वितम् ।। इति ।
"	ननु कोऽयमुपासने विशेषः? येनोपासनपथे यतितव्यम् । तत्राह - अथ खलु क्रतुमयः पुरुषो"
यथाक्रतुरस्मिन् लोके पुरुषो भवति तथेतः प्रेत्य भवति - अथ इत्यवान्तरवाक्यभेदे । खलु
इति प्रसिद्धौ । क्रतुमयः - क्रतुरुपासनम्, मयट्् प्राचुर्ये चेह प्राधान्येन, उपासनप्रधान
इति यावत् । पुरुषो ह्युपासनप्रधानः । कुतः? इतो नियमात् । नियमश्चायम् । यथाक्रतुरस्मिन्
लोके पुरुषो भवति इतः प्रेत्य तथा भवति - इह लोके जीवन् पुरुषो यथोपास्ते प्रेत्येतो
लोकान्तरं तथैव भवति । तादृक्फलो भवति । तदस्मादुपासनस्य उपास्यसाधर्म्यापादकत्वनियमयोगात्
फलविशेषमधिगच्छन् आश्रयेदुपासनविशेषमिति भावः । उपासने शान्तेरङ्गसाधनता तस्यां च तत्त्वनिरूपणस्य
अभ्युपायता महिमा चोपासनस्येत्येतदुपदिष्टम् । अथ कथमुपासीतेत्येतद्विधास्यन् अनुवदति
- स क्रतुं कुर्वीतेति । सः - उक्तेन तत्त्वनिरूपणवर्त्मना शान्तः, क्रतुं कुर्वीत - उपासीत ।।
3.14.2
मनोमयः प्राणशरीरो भारूपः सत्यसङ्गल्प आकाशात्मा
सर्वकर्मा सर्वकामः सर्वगन्धः सर्वरसः सर्वमिदमभ्यात्तोऽवाक्यनादरः ।। 2 ।।
"	सु. - अथ गुणविधानश्रुतिः । नायं शब्दादिरिव श्रवणादिभिः गृह्यते । केवलं मनसैव । तेन"
च योगसंस्कृतेन, तत् प्राधान्येन मनोयोगप्राचुर्यात् मनोमय इत्युक्तिः । विशुद्धमनोग्राह्य
इति यावत् । यद्वा इह मनःशब्देन भावो लक्ष्यते । तथा च भावमय इत्यर्थः  । ये यथा मां
प्रपद्यन्ते तांस्तथैव भजामि अहम् (भ.गी.5-11) इति च स्मर्यते । प्राणशरीरः मुख्यः प्राणो
जीवो वा यस्य शरीरं स प्राणशरीरः । एतेन ताभ्यामस्य वैलक्षण्यं गम्यते । उपकरणमुपकरणी
वा यस्यास्य शरीरं सोऽयं तन्नियमनक्षणैश्वर्यसम्पन्नस्ततो हि विशिष्यते । यद्यप्यसौ
प्राणादिभिः शरीरी, तथापि न क्षेत्रज्ञ इव सुखदुःखसमाकुलः, सह्यावृत्तस्तमसा़ऽज्ञानेन
। अयं तु भारूपः - भाः दीप्तिरेव रूपमसाधारणस्वभावो यस्य । दीप्तिश्चेह ज्ञानप्रकाशः
। ज्ञानप्रकाशैकैकस्वभावेऽस्मिन्नज्ञानतमसोऽन्वयगन्धस्यापि न सम्भावना इति भावः ।
यद्वा - यद्यप्यसौ प्राणशरीरः, अथापरमस्यासाधारणं प्रकृतितत्संसृष्टविलक्षणं दीप्तिमयं
रूपं  ।  तदसावुच्यते भारूप इति । स्वयं प्रकाशैकरसदिव्यतनुरिति भावः ।  सत्यसङ्कल्पश्च,
अवितथो  ह्यस्य सङ्कल्पः । परवशो हि वितथसङ्कल्पः स्यात् । क्षेत्रज्ञास्तु कर्मणः परवशाः
। अयं त्वकर्मवश्यः, स्वतन्त्रश्च । अस्यैव सङ्कल्पविशेषलक्षणे पुण्यापुण्यनामनि कर्मणिनिनियन्त्रिता
नाम क्षेत्रज्ञाः । इतश्च अयं विशिष्यते तेभ्यः ।  आकाशात्मा - आकाशवत्प्रतिरोधानर्हव्यापनशील
आत्मा स्वरूपं यस्य स तथोक्तः, सूक्ष्मतम इति यावत् । यद्यप्याकाशादतिसूक्ष्मोऽयम्,
अथापि निदर्शनमिदं दृष्टेषूपात्तम् । यद्वा - आ - समन्तात् काशते - प्रकाशते इत्याकाशः
। परितः प्रकाशमानः आत्मा स्वरूपं यस्य सः । पूर्वं प्रकाशमयता शरीरस्योक्ता, इह तु
स्वरूपस्येति भेदः । स्वभावस्वरूपभिदया वा तथा । सर्वकर्मा - क्रियत इति कर्म, सर्वमिदं
जगत् यस्य कर्म येन कृतमिति यावत् । सर्वकामः - काम्यन्त इति कामाः, कल्याणगुणाः - यस्य
कल्याणगुणाः सर्वे एव, यः अकल्याणगुणो न तस्मिन्नैकोऽपि स गुणपदगोचर इति भावः । सर्वगन्धः
सर्वरसः - सर्वः  -  निरवशेषो दिव्यो गन्धो यस्य, तथा निरवशेषो दिव्योरसो यस्य, स तथाविधः
। तथाऽरसंनित्यमगन्धवच्च यत् इति निषेधस्तु प्राकृतानवलम्बते । अयं तु दिव्यानित्यविरोधः
।। यद्वा यस्यैव विभूतिः सर्वं यज्ञादि सत्कर्म, यस्यैव विभूतिः सर्वो धर्माविरुद्धः
कामः यस्यैव विभूतिर्गन्धः, यस्यैव रसो विभूतिः, सोऽयं सर्वकर्मा सर्वकामः सर्वगन्धः
सर्वरस उच्यते । तथा च स्मर्यते - अहं क्रतुरहं यज्ञः (भ.गी.9-16) तपश्चास्मि
तपस्विषु (भ.गी.7-9) धर्माविरुद्धो भूतेषु कामोऽस्मि (भ.गी.7-81) पुण्यो गन्धः पृथिव्यां
च (भ.गी.79) रसोऽहमप्सु कौन्तेय! (भ.गी.7-8) इति । यद्वा लोके हि पामराः परमानन्दमजानन्तः
सुखलवकणिकास्वादलुब्धा इतस्ततो धावन्ति तांस्तानर्थाननु । कर्मेन्द्रियैः ज्ञानेन्द्रियैर्वा
द्वारैः समुद्धाटितै; केषुचिच्च कामेषु द्वारमलभमानाः केवलेन मनसा सन्निहिताः
सीदन्ति च । यदेषां वागादिकर्मेन्द्रियेणोपस्पृष्टमानन्दाय भवति कर्म, यच्च घ्राणादिभिः
ज्ञानेन्द्रियैरुपस्पृष्टं गन्धादि सुखाय भवति, ये चातिमानुषाः कामा इन्द्रियस्पर्शानवसरेण
चेतस्येव विपरिवर्तमानाः,  तदिदमखिलमस्मिन्परमात्मनि  परमानन्दमये सर्वेश्वरे सन्ति
हि नाम । ननु कर्मादयस्ते तेऽर्थाः कथमस्मिन्? समुद्ने गोष्पदमितिवत् । अपरिमितानन्दे
तदर्थसाध्यानन्दाः सन्त्येव । तदिदमभिप्रेत्योच्यते - सर्वकर्मा, सर्वगन्धः, सर्वरसः,
सर्वकाम इति । गन्धरसौ शब्दादीनामुपलक्षकौ । श्रूयते चान्यत्र येन रूपं रसं गन्धं शब्दान्स्पर्शांश्च
मैथुनान् । एतेनैव विजानाति किमत्र परिशिष्यते इति, यच्चास्येहास्ति यच्च नास्ति सर्वं
तदस्मिन् समाहितम् इति च । सर्वमिदं जगत् अभ्यात्तः - अभितोव्याप्तवान् । आत्त इति कर्तरिनिष्ठा
। यद्वा - सर्वमिदमप्राकृतगन्धादिदिव्यगुणानसाधारणतया स्वीकृतवान् । यद्वा - ये पुनरिन्द्रियसम्प्रयोगाधीनसिद्धिका
अत एवार्थकोटौ भासमाना रसादयः सर्वं अभ्यात्तः - युगपदभितो व्याप्तवान् । नैकमप्येषु
जात्वनेनाव्याप्तमिति भावः । एतेन तैरयं न विचाल्यत इति व्यज्यते । अर्थैर्हि विचाल्यते
पुरुषः, न चेमे तस्यार्थाः । यो ह्यर्थ्यते स ह्यर्थः, अर्थ्यते चालब्धः, यश्च येन सर्वदाऽभिसम्बन्धः
स कथं तस्यार्थो भवेत्, अभिसम्बन्धश्चास्याऽऽकाशस्येव
इत्याकाशात्मा इत्यनेन प्राक् प्रकाशितं नाम । अत एवायम् अवाकी परिपूर्णत्वात् । प्रयोजनाभावादनादरश्च ।।
3.14.3
एष म आत्मा अन्तर्हृदयेऽणीयान् व्रीहेर्वा यवाद्वा सर्षपाद्वा
श्यामाकाद्वा श्यामाकतण्डुलाद्वा । एष म आत्माऽन्तर्हृदये
ज्यायान् पृथिव्या ज्यायानन्तरिक्षात् ज्यायान् दिवो ज्यायानेभ्यो
लोकेभ्यः ।। 3 ।।
"	सु. -  य  एषः  मनोमयत्वादिगुणकः सोऽयम् आत्मा मे - ममायमन्तरात्मा । मे इति व्यतिरेकनिर्देशात्प्रत्यगात्मनः"
स्वस्याप्यन्तरात्मतया व्यवस्थितोऽयं स्वस्मादन्य इति व्यज्यते । अन्तर्हृदये - नातिदूरे,
इहैव ममान्तर्हृदये सन्निहितः । कथम् अणुप्रदेशेऽस्यावस्थिति? अणीयान् व्रीहेर्वा यवाद्वा
सर्षपाद्वा श्यामाकाद्वा श्वामाकतण्डुलाद्वा - ये लोके अणवः प्रथिता व्रीह्यादयस्ततोऽयमणुः,
सूक्ष्मतम इति भावः । हन्त! परिमितो, नेत्याह - एष मेऽन्तर्हृदये सन्निहितोऽपि न परिच्छिन्नस्वरूपः
। किन्तु, ज्यायान् पृथिव्या ज्यायानन्तरिक्षात् ज्यायानेभ्यो लोकेभ्यः पृथिव्यादिलोकान्तं
यदिह महदुपलभ्यते ततः सर्वतो महान् । स्वतः अपरिच्छिन्नोऽप्येषः सूक्ष्मतमतया सर्वत्र
सन्निहितः, उपासके प्रेम्णा वा हृदये तदनुगुणदिव्याकृतिः सन्निहित इति भावः । अणोरणीयस्त्वेन
महतो महीयस्त्वेनाप्रतर्क्यमहिमैष इति च व्यज्यते । मनोमयत्वादिवदिदमप्युपास्यकोटौ अन्तर्भवति ।।
3.14.4
सर्वकर्मा सर्वकामः सर्वगन्धः सर्वरसः
सर्वमिदमभ्यात्तोऽवाक्यनादार एष म आत्मान्तर्हृदय
एतद्ब्रह्म । एतमितः प्रेत्याभिसम्भवितास्मीति यस्य
स्यादद्धा न विचिकित्साऽस्तीति ह स्माह शाण्डिल्यः
शाण्डिल्यः ।। 4 ।।
"	सु. - विहितानुवादपूर्वकं चिन्तनीयमपरं प्रकारं विधत्ते - सर्वेति । सर्वकर्मेत्येतन्मनोमयत्वादेरुपलक्षकम्,"
एतद्ब्रह्मेत्यन्तं विहितोपासकस्याकारानुवादः, अथ चिन्तनीयमपरं प्रकारं विधत्ते - एतमितःप्रेत्याभिसम्भविताऽस्मि
इतः - शरीरात्प्रारब्धात् प्रेत्य - अत्यन्ततो विनिर्गत्य, अनुपदम् - एतम् अभिसम्भविताऽस्मि
- प्राप्ताऽस्मि, प्रारब्धशरीरावसानानन्तरं प्राप्यत्वेनाप्युपासीतेत्युपास्य- प्रकारान्तरसमर्पकमेतत्
। इति क्रतुं कुर्वीत इति पूर्वेण सम्बन्धः । यद्वा - एतद्ब्रह्मेत्यन्तमुपायभूतमुपासनविशेषं
मनोमयत्वादिकुणकं प्रस्तुतमनुवादेनोपसंहृत्य तदङ्गतया चिन्तनान्तरं विधीयते - एतमितः
प्रेत्वाभिसम्भवितस्मीति । भाविफलचिन्तनमप्यनेन प्रकारेण कर्तव्यमिति भावः । एतमितः
प्रेत्याऽभिसम्भविताऽस्मीत्यपि क्रतुं कुर्वीतेति वाक्यान्तरविधिऽन्वयः । यद्वा -
अथ फलमुच्यते एतमित इत्यादिना । यस्य - अस्य उपासकस्य एतम् - उपास्यमानगुणविशिष्टम्
इतः - शरीराद्वियुज्य प्राप्ताऽस्मीति स्यान्निश्चयः, तस्य तत्प्राप्तौ न विचिकित्सा,
नियतस्तल्लाभः इति भावः । एतेन उपासकसामान्यस्य फलेऽसंशयोऽवश्यमपेक्ष्यत इति व्यज्यते । इति
हृस्म शाण्डिल्य आह । अनेनास्या विद्यायाः प्रवर्तकविशेषगौरवकृतं सम्प्रदायगौरवं व्यज्यते ।।
।। इति चतुर्दशखण्डभाष्यम् ।।
3.15.1
अन्तरिक्षोदरः कोशो भूमिबुध्नो न जीर्यति ।
दिशो ह्यस्य स्रक्तयो द्यौरस्योत्तरं बिलम् ।।
स एष कोशो वसुधानस्तस्मिन् विश्वमिदँ श्रितम् ।। 1 ।।
"	सु. - अथ कोशविज्ञानमैहिकफलाधायकमुपदिश्यते । त्रैलोक्यस्य कोशतया परिकल्प्य वक्ष्यमाणप्रकारेण"
चिन्तनं कोशविज्ञानम् । फलं च ऐहिकं पुत्रस्य चिरायुष्ट्वम् । पृथिव्यादिद्युलोकान्तमेकःकोशः,
स चायम् अन्तरिक्षोदरः  - आकाशं हि मध्यवर्तितयाऽस्योदरमिव, मध्यवर्तिसुषिरस्थानीयमिति
यावत् ।  भूमिबुध्नः - भूमिरेवास्य अधस्तया बुध्नः - मूलस्थानीयः । कोशश्चायं न जीर्यति
- चिरकालस्थायितया  दृढ  इति भावः । दिशो ह्यस्य - कोशस्य स्रक्तयः - कोणाः । द्युलोकस्तस्योत्तरमुपरितनं
बिलं - मुखच्छिद्रम् । स एष - पृथिव्यादितत्तदवयवविभागसम्पन्नः कोशः वसुधानः - वसवः
प्राणिनां कर्मफललक्षणानि अस्मिन् धीयन्ते तदयं वसुधानः, तस्मिन् - अस्मिन् कोशे कर्तृकर्मफललक्षणं
विश्वमिदं श्रितम् - अभिसम्बद्धम् ।।
3.15.2
तस्य प्राची दिग् जुहूर्नाम्, सहमाना नाम दक्षिणा, राज्ञी नाम
प्रतीची, सुभूता नामोदीची । तासां वायुर्वत्सः । स य एतमेवं
वायुं दिशां वत्सं वेद, न  पुत्ररोदँ  रोदिति ।  सोऽहमेतमेवं
वायुं  दिशां वत्सं वेद; मा पुत्ररोदँ रुदम् ।। 2 ।।
"	सु. - तस्य - कोशस्य याः स्रक्तयः रूपितास्तासु दिक्षु या प्राची दिक् सा जुहूर्नाम"
- यतो हूयते प्राङ्मुखीभूयैव सर्वैः, तदुच्यते जुहूरिति । सहमाना नाम दक्षिणा - दक्षिणस्यां
दिशि यमपुर्यां सह्यते निरयवेदना सर्वैर्नारकिभिः, तदुच्यते सहमानेति । राज्ञी नाम प्रतीची
- सन्ध्यारागरञ्जिततया राज्ञी इत्युच्यते, रञ्जयति सर्वान् प्राणिन इति वा राज्ञी, रज्यते
हि प्राणिवर्गः सर्वोऽप्याप्रभातं यथायथं व्याप्रियमाणं सायं लब्धविश्रान्तिः स्वस्वानुगुणे
स्नेहनिलये । सुभूता नामोदीची - भूतिमता कुबेरेणाधिष्ठितेति सुभूतोच्यते, भूतेश्वरेणाधिष्ठितेति
वा सुभूता । स्रक्तितया  विभाव्यमानेषु दिग्विभागेषु जुह्वादिनामकतया विभावनं कार्यमिति
यावत् । तासां वायुर्वत्सः -दिग्भ्यो हि वायुरुद्भवति । दिशां स्त्रीलिङ्गतया स्त्रीत्वाध्यासेन,
वायोश्च पुल्लिङ्गतया पुंस्त्वाध्यासेन, दिगुद्भवतया च दिशां वायुर्वत्स इति विभावनमुपदिश्यते
। स य एतमेवं वायुं दिशां वत्सं वेद - य उपासकः, एतं वायुम् एवं दिशां वत्सं वेद - त्रैलोक्यात्मककोशस्रक्तिभूतदिग्वत्सत्वेन
वायुं चिन्तयति, स न पुत्ररोदं रोदिति - पुत्रविपत्तिनिमित्तकं रोदनं न करोति, न तस्य
कदापि पुत्रविपत्तिः स्यादिति भावः । फलेऽस्मिन् आत्मनः संवादमुपदेष्टा आह - सोऽहमेतमेवं
वायुं दिशां वत्सं वेद मा पुत्ररोदं रुदम् - यदहमेतं वायुमेवमुक्तेन प्रकारेण दिशां
वत्सं विचिन्तितवान्, अत एव पुत्ररोदनं नारुदम्, पुत्रविपत्तिर्मम नाभूदिति यावत् ।।
3.15.3
अरिष्टं कोशं प्रपद्येऽमुनाऽमुनाऽमुना; प्राणं
प्रपद्येऽमुनाऽमुनाऽमुना; भूः प्रपद्येऽमुनाऽमुनाऽमुना;
भूवः प्रपद्येऽमुनाऽमुनाऽमुना; स्वः प्रपद्येऽमुनाऽमुनाऽमुना ।। 3 ।।
"	सु. - एवं कोशविशेषोपासनमुक्तम् । अथ तदङ्गभूतं जपं विधास्यन् मन्त्रानाह - अरिष्टमित्यादिना"
। अरिष्टं - न रिष्टं येन, येन साधनेन रिष्टं विनाशो न स्यात्, तदरिष्टम्, प्रकरणात्पुत्ररिष्टभयनिवर्तकमित्यर्थः
। यद्वा - न रिष्टं विनाशो यस्य तदरिष्टम् । त्रिलोको ह्ययं कोशः चिरकालस्थायी । एवंभूतं कोशं
त्रैलोक्यात्मकमुक्तलक्षणं प्रपद्ये - शरणमुपयामि । कस्मै प्रयोजनाय? अमुना - अमुकनामकेनानेन
पुत्रेणेति यावत् । अस्य चिरजीवनप्रयोजनेन निमित्तेनेति भावः । प्रयोजनस्य हेतुत्वविवक्षया
तृतीया । त्रिर्ग्रहणं रिष्टभीत्याऽरिष्चदार्ढ्यार्थम् । मन्त्रस्वाभाव्येन वा ।।
3.15.4
स यदवोचम् प्राणं प्रपद्य इति, प्राणो वा इदँ सर्वं
भूतम्, यदिदं किञ्च, तमेव तत् प्रापत्सि ।। 4 ।।
"	सु. - प्राणादिपदैर्विवक्षितं  श्रुतिः  स्वयमेव व्याचष्टे - स यदवोचमित्यादिना । सोऽहं"
यदवोचं प्राणं प्रपद्ये इति तेन विवक्षितमेतत्, किम्? प्राणो वा इदं सर्वं भूतं यदिदं
किञ्च तमेव प्रापत्सीति । सर्वमिदं पशुपक्ष्यादिभूतजातं प्राणो हि, तत्तमेव प्राणात्मकमखिलं
भूतजातं प्रपन्नोऽस्मीति । एवमुत्तरत्र प्रपद्ये इत्यन्तोऽनुवादो व्याख्यातार्थः,
पश्चात्तनं व्याख्यानम् । द्विरुक्तिः विद्यासमाप्तौ ।।
3.15.5
अथ यदवोचम् - भूः प्रपद्य इति, पृथिवीं प्रपद्ये,
अन्तरिक्षं प्रपद्ये, दिवं प्रपद्ये इत्येव तदवोचम् ।। 5 ।।
"	सु. - प्राणादिपदैर्विवक्षितं  श्रुतिः  स्वयमेव व्याचष्टे - स यदवोचमित्यादिना । सोऽहं"
यदवोचं प्राणं प्रपद्ये इति तेन विवक्षितमेतत्, किम्? प्राणो वा इदं सर्वं भूतं यदिदं
किञ्च तमेव प्रापत्सीति । सर्वमिदं पशुपक्ष्यादिभूतजातं प्राणो हि, तत्तमेव प्राणात्मकमखिलं
भूतजातं प्रपन्नोऽस्मीति । एवमुत्तरत्र प्रपद्ये इत्यन्तोऽनुवादो व्याख्यातार्थः,
पश्चात्तनं व्याख्यानम् । द्विरुक्तिः विद्यासमाप्तौ ।।
3.15.6
अथ यदवोचम् - भुवः प्रपद्य इति, अग्निं प्रपद्ये,
वायुं प्रपद्ये, आदित्यं प्रपद्ये, इत्येव तदवोचम् ।। 6 ।।
"	सु. - प्राणादिपदैर्विवक्षितं  श्रुतिः  स्वयमेव व्याचष्टे - स यदवोचमित्यादिना । सोऽहं"
यदवोचं प्राणं प्रपद्ये इति तेन विवक्षितमेतत्, किम्? प्राणो वा इदं सर्वं भूतं यदिदं
किञ्च तमेव प्रापत्सीति । सर्वमिदं पशुपक्ष्यादिभूतजातं प्राणो हि, तत्तमेव प्राणात्मकमखिलं
भूतजातं प्रपन्नोऽस्मीति । एवमुत्तरत्र प्रपद्ये इत्यन्तोऽनुवादो व्याख्यातार्थः,
पश्चात्तनं व्याख्यानम् । द्विरुक्तिः विद्यासमाप्तौ ।।
3.15.7
अथ यदवोचम् - स्वः प्रपद्य इति, ऋग्वेदं प्रपद्ये,
यजुर्वेदं प्रपद्ये;सामवेदं प्रपद्ये इत्येव तदवोचम्, तदवोचम् ।। 7 ।।
"	सु. - प्राणादिपदैर्विवक्षितं  श्रुतिः  स्वयमेव व्याचष्टे - स यदवोचमित्यादिना । सोऽहं"
यदवोचं प्राणं प्रपद्ये इति तेन विवक्षितमेतत्, किम्? प्राणो वा इदं सर्वं भूतं यदिदं
किञ्च तमेव प्रापत्सीति । सर्वमिदं पशुपक्ष्यादिभूतजातं प्राणो हि, तत्तमेव प्राणात्मकमखिलं
भूतजातं प्रपन्नोऽस्मीति । एवमुत्तरत्र प्रपद्ये इत्यन्तोऽनुवादो व्याख्यातार्थः,
पश्चात्तनं व्याख्यानम् । द्विरुक्तिः विद्यासमाप्तौ ।।
।। इति पञ्चदशखण्डभाष्यम् ।।
3.16.1
पुरुषो  वाव  यज्ञः ।  तस्य  यानि चतुर्विशतिवर्षाणि,
तत् प्रातस्सवनम् । चतुर्विशत्यक्षरा गायत्री; गायत्रं
प्रातस्सवनम् । तदस्य वसवोऽन्वायत्ताः ।
प्राणा वाव वसवः । एते हीदँ सर्वं वासयन्ति ।। 1 ।।
"	सु. - उपदिष्टमुपासनं पुत्रदीर्घायुःफलकम्, अथपदिश्यते । आत्मनः दीर्घायुःफलकमुपासनम्;"
जीवन् हि भद्राणिपश्येत् । पुरुषो वाव यज्ञः - योऽसौ जीवनधर्मा  प्रसिद्धः पुरुषः सोऽयं
यज्ञः, जीवन् तमात्मानं यज्ञत्वेन चिन्तयेदिति भावः । अव्यवहिते खण्डे पुरुषे यज्ञसम्पत्तिप्रकारं
वक्ष्यति - स यदशिशिषतीत्यादिना । इदानीं पुरुषस्य आयुस्त्रेधा विभज्य तत्र प्रातःसवनादिदृष्टीर्विदधाति
। तस्य यानि चतुर्शितिवर्षाणि तत्प्रातःसवनम् - पुरुषस्य यान्याजन्मतश्चतुर्विशति वर्षाणि
प्राथमिकविभागावरुद्धानि तान्येव प्रातःसवनम्, तत्र प्रातःसवनदृष्टिः कार्या इति भावः
। तत्र तदध्यासे निमित्तसाम्यमाह - गायत्रीच्छन्दस्कं प्रातःसवनम्, गायत्री च चतुर्विशत्यक्षरा
। आयुषः प्राथमिकोऽयं विभागस्तु
चतुर्विशतिवर्षकः । तत्संख्यासामान्यात् तत्र तदध्यासो युक्त इति भावः । स चेदयमायुर्विभागः
प्रातःसवनम् वसवः - तदनुबन्धिनः सम्पाद्याः, प्रातःसवनस्य हि ईशाना वसवः श्रूयन्ते ।
तत्राह - तदस्य वसवोऽन्वायत्ताः प्राणा वाव वसवः - प्रसिद्धयज्ञसम्बन्धिनः प्रातःसवनस्य
वसवो अन्वायत्ताः अनुसम्बद्धाः । अस्य प्रातःसवनस्यान्वायत्ता वसवस्तु प्राणाः ।
प्राणेषु वसुदृष्टिः कार्या इति भावः । तत्र तदध्यासे निमित्तमाह - एते हीदं सर्वं वासयन्ति
- एते प्राणा हि इदं सर्वं - शरीरेन्द्रियादि पुरुषस्य वासयन्ति - स्थापयन्ति, अविशीर्णतया
दृढयन्तीति यावत् । तस्माद्वासयितृत्वगुणयोगाद्वसुपदप्रवृत्त्या वसुदृष्टिः प्राणेषु उपपन्नेति भावः ।।
3.16.2
तं चेदेतस्मिन् वयसि किञ्चिदुपतपेत् स ब्रूयात् प्राणा वसवः ।
इदं मे प्रातस्सवनं । माध्यन्दिनँ सवनमनु सन्तनुतेति ।
माऽहं प्राणानां वसूनां मध्ये यज्ञो विलिप्सीयेति ।
उद्धैव तत एति, अगदो ह भवति ।। 2 ।।
"	सु. - तं चेदस्मिन्वयसि किञ्चिदुपतपेत् - एवमात्मनि पुरुषे यज्ञभावनां कुर्वन्तमुपासकं"
प्रथमे वयसि रोगादिकं पीडयेत्, तदा सः - पुरुषमात्मानं यज्ञं भावयन् एवं ब्रूयात् किमिति?
हे प्राणा वसवः - प्रातस्सवनेशानाः प्राणलक्षणा वसवः इदं मे प्रातस्सवनं माध्यन्दिनं
सवनमनुसन्तनुत - अद्यप्रवर्तमानं चतुर्विशतिवर्षात्मकप्रातःसवनं वर्तिष्यमाणेन चतुश्चत्वारिंशद्वर्षात्मकमाध्यन्दिनसवनम्
अनुसन्तनुत, सम्बद्धं कुरुत्
। तेन सहाविच्छिन्नं कुरुत इति यावत् । माहं प्राणानां वसूनां मध्ये यज्ञो विलोप्सीयेति
- यज्ञरूपोऽहं प्रातःसवनेशानां प्राणलक्षणानां वसूनां मध्ये युष्मदाधीपत्यसमय एवेति
यावत् । मा विलोपं प्राप्नुयाम्, मृत्युर्माभूदिदि यावत् । इतीत्यस्च ब्रूयादित्यनेन
सम्बन्धः । एवमनुध्यानपूर्वकमिदं पठन् उद्धैव तत एत्यगदो ह भवति - तत आपद् उदेत्येव
- उद्गच्छत्येव । अगदो भवति - अरोगो भवति । हेति प्रसिद्धौ । इदं च फलदार्ड्याय ।।
3.16.3
अथ यानि चतुश्चत्वारिँशद्वर्षाणि, तन्माध्यन्तिनँ सवनम् ।
चतुश्चत्वारिँशदक्षरा त्रिष्टुप्; त्रैष्टुभं माध्यन्दिनँ सवनम् ।
तदस्य रुद्रा अन्वायत्ताः । प्राणा वाव रुद्राः ।
एते हीदँ सर्वं रोदयन्ति ।। 3 ।।
"	सु. - यः पुरुषस्य चतुर्विशतिवर्षत उपरितनः चतुश्चत्वारिंशद्वर्षसमुदायात्मकः आयुषो"
मध्यमो  विभागस्तदेव माध्यन्दिनं सवनम् । तस्मिंस्तद्दृष्टिः कार्या इति यावत् । तत्र
निमित्तमुच्यते - चतुश्चत्वारिंशदक्षरेति । माध्यन्दिनं सवनं त्रिष्टुप्छन्दस्कम् ।
त्रिष्टुप्छन्दस्तु चतुश्चत्वारिंशदक्षरपरिमितम् । तदेवं सङ्ख्यासामान्यात् तस्मिन्
तद्दृष्टिरिति भावः । माध्यन्दिनस्य प्रसिद्धस्य रुद्राः ईशानाः । अस्य चेशाना रुद्राः
प्राणा एव । कथं तेषां रुद्रत्वम्? एते हीदं सर्वं रोदयन्ति, तत् प्राणानां रुद्रत्वं समुचितमिति भावः ।।
3.16.4
तं चेत् एतस्मिन् वयसि किञ्चिदुपतपेत्, स ब्रूयात् 'प्राणारुद्राः'
इदं मे माध्यन्दिनँ सवनं तृतीयसवनमनु सन्तनुतेति ।
मा़ऽहं प्राणानाँ रुद्राणां मध्ये यज्ञो विलोप्सीयेति ।
उद्धैव तत एति; अगदो ह भवति ।। 4 ।।
"	सु. - तं चेत्यादि स्फुटम् । एते हीदं सर्वमाददते - एते प्राणाश्चक्षुरादिभिरिन्द्रियैरिदं"
रूपादि सर्वमाददते ।। 4-6 ।।
3.16.5
अथ यान्यष्टाचत्वारिँशद्वर्षाणि तत् तृतीयसवनमष्टाचत्वारिँशदक्षरा
जगती जागतं तृतीयसवनं तदस्यादित्या अन्वायत्ताः प्राणा वा
वादित्या एते हीदँ सर्वमाददते ।। 5 ।।
3.16.6
तं चेत् एतस्मिन् वयसि किञ्चिदुपतपेत्, स ब्रूयात्,
'प्राणा आदित्याः इदं मे तृतीयसवनम् आयुरनुसन्तनुते'ति ।
'माऽहं प्राणानामादित्यानां मध्ये यज्ञो विलोप्सीये'ति ।
उद्धैव तत एति; अगदो हैव भवति ।। 6 ।।
3.16.7
एतद्ध स्म वै तद् विद्वानाह महिदास ऐतरेयः, स किं म
एतदुपतपसि, योऽहमनेन न प्रैष्यामी1ति । स ह षोडशं
वर्षशतमजीवत्2 । प्रह षोडशं वर्षशतं जीवति, य एवं वेद ।। 7 ।।
"	सु.  - अथ अस्याः पुरुषविद्यायाः फलं संवादेन द्रढयन्नाह - एतद्धेति । तद्विद्वान्"
- तदिदं पुरुषलक्षणयज्ञस्वरूपं विद्वान्, पुरुषविद्यानिष्ठः नाम्ना महिदासः, ऐतरेयः
- इतराया अपत्यम्, एतदाहस्म वै । किमाह? इदमाह - रोगं सम्बोध्य, त्वं किं वृथा मे -
पुरुषविद्यानिष्ठं मां  एतत् - उपतपनमं उपतपसि, अनेन उपतपनेन न प्रेष्याम्यहम्, तव प्रयास
विफल इति यावत् । स हि महिदासः षोडशं वर्षशतमजीवत् । इदानीमपि य एवं वेद - उपास्ते;
स षोडशं वर्षशतं प्रकर्षेण जीवति हि जीवेदेवेत्यर्थः ।।
।। इति षोडशखण्डभाष्यम् ।।
3.17.1
स यदशिशिषति यत्पिपासति यन्न रमते ता अस्य दीक्षाः ।। 1 ।।
"	सु. - पुरुषो यदशिशिषति अत्तुमिच्छतीति यत्, यच्च पिपासति पातुमिच्छति, यन्नरमते - रतिं न करोति; ता"
एवेमा अशिशिषादयः अस्य - यज्ञलक्षणपुरुषस्य दीक्षाः, - दीक्षायाः दुःखरूपत्वात् अशिशिषादीनां च तथात्वात्
तासु दीक्षात्वसम्पत्तिरिति भावः ।।
3.17.2
अथ यदश्नाति यत्पिबति यद्रमते तदुपसदैरेति ।। 2 ।।
"	सु. -  यदश्नाति यत्पिबति यद्रमते, तदशनादि, उपसदैः प्रसिद्धयज्ञानुबन्धिभिः कर्मविशेषैः"
एति साम्यम् । अशनादिकमेवास्य पुरुषयज्ञस्योपसत्क्रियेति भावः । तत् तेन अशनादिना, विभक्तिलोपश्छान्दसः
। असौ पुरुषयज्ञः उपसदैरेति सम्बन्धमिति वार्थः ।
आशयस्तु स एव उपसत्क्रियायाः पयोव्रतसान्निध्यात् यजमानस्य भवति मनस्तुष्ट्यवकाशः ।
अशनादिषु च तद्योगादुपसद्भावः समुचित इति बोध्यम् ।।
3.17.3
अथ यद्धसति, यज्जक्षति, यन्मैथुनं चरति, स्तुतशस्त्रैरेव तदेति ।। 3 ।।
"	सु. - अथ यद्धसतीत्यादि - हासादीनि शब्दवत्त्वसाम्यात् स्तुतशस्त्रस्थानियानि भावयेदिति भावः ।।"
3.17.4
अथ  यत्  तपो  दानमार्जवमहिँसा सत्यवचनमिति, ता अस्य दक्षिणाः।। 4 ।।
"	सु. - अथ यत्तप इत्यादि । तपोदानादि अस्य - पुरुषलक्षणयज्ञस्य दक्षिणाः धर्मपोषकत्वसामान्यात् ।"
3.17.5
तस्मादाहुः सोष्यत्यसोष्टेति  पुनरुत्पादनमेवास्य
तन्मरणमेवावभृथः ।। 5 ।।
"	सु. - यस्मात् पुरुषो यज्ञः, तस्मात् सोष्यति सुतमियम्, असोष्ट सुतमियमिति लोके प्रयुज्यते"
। प्रसिद्धे यज्ञे ह्यसौ सोमं सोष्यति असौ सोमसौष्टेति प्रयुज्यते । तदेवं सोष्यतीत्यादिप्रयोगसामान्यात्
पुरुषो यज्ञ इति भावः । प्रसिद्धे इव यज्ञे इह सोष्यत्यसोष्टेत्यस्य विषयः क इत्यत्राह
- पुनरुत्वादनमेव तदिति । यत्सोष्यतीत्यादिना व्यवह्यिते  तत् पुरुषस्य उत्पादनमेव उत्पत्तिरेव
। जन्मनि सवनदृष्टिः कार्या इति भावः । मरणमेवाभृथः समाप्तिसाम्यात् ।।
"3.17.6	"
तद्धैतत् घोर आङ्गिरसः कृष्णाय देवकीपुत्रायोक्त्वोवाच,
अपिपास एव स बभूव, सोऽन्तवेलायामेतत् त्रयँ प्रतिपद्येत,
अक्षितमसि, अच्युतमसि, प्राणसैशितमसीति । तत्रैते द्वे ऋचौ
भवतः ।। 6 ।।
"	सु. - तदेतत् - अक्तदीक्षाद्युपलक्षितपुरुषलक्षणयज्ञचिन्तनम् गोत्रेण आङ्गिरसो नाम्ना"
घोरः, नाम्ना कृष्णाय देवक्याः पुत्राय कस्मैचित् शिष्यायोक्त्वा उवाचेदम्,  य एवमुपास्ते
सः - अपिपास एव भवेदिति पुरुषविद्या स्तूयते । वैधेऽर्थेलिट् । यद्वा - भाविन्यपि फले
स्थैर्याविलम्बावभिप्रेत्य तथा प्रयोगः । यथा भिषगौषधं पाययित्वा आर्तं प्रति ब्रूयात्
गता ते व्याधिरिति, तथेहोच्यते, अपगता तस्य पिपासेति । पिपासा इत्यनेन क्षुदुपलक्ष्यते
। यदस्याः पुरुषविद्यायाः फलं प्राहषोडशवर्षशतं जीवतीति । तज्जीवनं क्षुत्पिपासोपहतं न दुःखजीवनं किन्तु
सुखिजीवनमिति उक्तमेव फलं विशिष्यते ।
वचोरर्थान्तरे वृत्तिमघ्याहारमितेरपि ।
वदतां वचने श्रद्धा रक्ष्यतां फलगौरवात् ।। 1 ।।
वचेर्वृत्तिरनुष्ठाने नेया क्लेशेन केवलम् ।
पिपासादुःखशून्ये तु नापिपासापदं तथा ।। 2 ।।
अविलम्बेन लब्धार्थो नेच्छया दुःखमश्नुते ।
इच्छा हि न स्वतो हेतुर्दुःखे किन्तु विनार्थतः ।। 3 ।।
अपिपासपदेनैके विद्यान्तरवितृष्णताम् ।
लक्षयन्त्यभिमन्यन्ते व्यवधानेन चान्वयम् ।। 4 ।।
"	सः - पुरुषविद्यानिष्ठः, अन्तवेलायाम् - आयुषोऽन्तवेलायाम्,  एतत् - वक्ष्यमाणम् त्रयम्"
- मन्त्रत्रयम्, प्रतिपद्येत जप्यतया, जपेदिति यावत् । किं तत्? अक्षितमसि अच्युतमसि
प्राणसंशितमसीति । अक्षितम् - अक्षीणम्, न जातु ते
क्षयः स्वरूप इति यावत् । अच्युतम् - स्वभावात्, न जातु ते स्वभावेऽन्यथाभाव इति यावत्
। प्राणसंशितमसि - प्राणस्य यत्संशितं सूक्ष्मं तत्त्वं तदसि । प्राणस्याधिदैविकं रूपमादित्यं
तेज एवं स्तूयते । कथमवगम्यते । चिरायुष्ट्वफलकपुरुषयज्ञदृष्टेः प्राणस्याधिदैविकरूपस्तुतिर्हि
समुचिता । नन्वायुषोऽन्ते किमनेन जपेन? अङ्गतयैव तत्प्राप्तेः ।।
"	ननु कोऽयमतिशयोऽनेन पुरुषविद्यायाः? येन तदपेक्षयाऽङ्गता स्यात् । फलं तु सम्पन्नं"
चिरायुष्ट्वम्, अनिष्पन्ने साधनस्वरूपेऽतिशयशून्ये वा फलनुष्पत्तिस्तु न घटते, तत्
नानेन  साधनस्य  स्वरूपमतिशयो वा  आधीयते । सत्यम्, अथापि फलभाक् नियम्यते । विधिविलङ्घने
च स्यात् प्रत्यवायस्पर्शः । सः - पुरुषविद्यानैष्ठः, अन्तवेलायाम् - अन्वहं विधीयमानस्य
पुरुषे यज्ञचिन्तनस्य समाप्तिसमये, उपासनतो व्युत्थानसमये इति यावत् । एतद् त्रयं प्रतिपद्येत
इत्यर्थः । नाद्य शङ्कावकाशः इति कश्चित् । अपरस्तु अभिप्रैति - अपिपास एव स बभूव -
सोऽयं पुरुषविद्यानिष्ठः, अपिपास एव स भवति, लकारव्यत्ययश्छान्दसः, अवश्यभावितामभिप्रेत्य
पूर्ववत् लक्षणया वा तन्निर्वाहः । पिपासेति तृष्णोच्यते - असङ्कोचन्यायात् । सर्वतो
विषयात् वितृष्णा एव भवतीत्यर्थः । चिरायुःसम्पत्तिमुख्यफलकमिदं पुरुषे यज्ञदर्शनम्,
न तेनैव फलेन विश्राम्यति । योजयति चैनं विषयवैतृष्ण्यापादनद्वारा
ब्रह्मविद्यायामिति यावत् । तस्मात् सोऽन्तवेलायाम् एतत् त्रयं प्रतिपद्येतेति ।
"	परे तु - चिरायुष्ट्वानुगृहीतब्रह्मविद्यानिष्ठः आयुषोऽन्तवेलायामेतत््त्रयं प्रतिपद्येतेति"
तु व्याचक्षते । अक्षितमसीत्यादिभिः त्रिभिर्मन्त्रैः यत्स्तुतं तद्विशेषतः स्तुवन्नाह
- तत्रैते इति । तत्र मन्त्रत्रयेन स्तुते तेजोविशेषे एते ऋचौ भवतः ।।
3.17.7
आदित्प्रत्नस्य1 रेतसः2 ।  उद्वयं  तमसस्परि  ज्योतिः पश्यन्त
उत्तरम् स्वः पश्यन्त  उत्तरम् । देवं देवत्रा सूर्यमगन्मज्योतिरुत्तमम् ।
इति, ज्योतिरुत्तममिति ।। 7 ।।
"	सु. - ऋचावाह । तत्र प्रथमामुचं आदित्प्रत्नस्य रेतसः इति प्रतीकग्रहणमात्रेण श्रावयति"
। इयं च ऋक् समग्रा; आदित्प्रत्प्रत्नस्य रेतसः ज्योतिः पश्यन्ति वासरं परो यदिध्यते
दिवीति । (ऋ.सं.8-6-30) । प्रत्नस्य - प्राचीनस्य रेतसः कारणस्य, आदित् - आदिम् तान्तश्छान्दसः
प्रयोगः । यदस्य जगतः समग्रस्य प्रथमं बीजभूतं जलम्, तस्यापि तेज आदिभूतमिति सावित्रं
तेजस्तेजस्तत्त्वाभेदेन स्तूयते । यद्वा आत् इत्   इत्यनर्थकौ  निपातौ । प्रत्नरेत इति
सूर्य एव वा स्तूयते, तस्य ज्योतिरिति सम्बन्धः । तदिदं सावित्रं तेजः पश्यन्ति केचन
प्रणिधानदृष्ट्या, इदमेव तेजो वासरं - वासरविभागापादकम् । उदितमात्रे सुर्ये भूतमात्रेण
दृश्यते नामालोकात्मकमिदं तेजः, न तदिहोच्यते, किन्तु सूक्ष्मं परो
यदिध्यते दिवि - यत् परमस्मात् भुवि परिदृश्यमानात् किमपि सवितुर्देवस्य सूक्ष्मं  तेज
इध्यते । ऋगन्तरम् उद्वयमित्यादि । यत्तमसः पर्युत्तरम् - अन्धकारप्रतिभटम्, तत्तेजः
पश्यन्तः प्रणिधानेन, उत्तमम् - श्रेष्ठमस्मात् भौमात्, स्वः - द्युसम्बन्धि उक्तं तेजः
पश्यन्तः प्रणिधानेन, उदगन्म - उत्क्रम्य मानुषाल्लोकात्प्राप्ताः स्म । कम्? देवत्रा
देवं - देवेषु द्योतमानम्, उत्तमं ज्योतिः - उत्कृष्टज्योतिर्लक्षणं सुर्यं । यद्वा
- आतित्यस्यैव तेजः य एषोऽन्तरादित्ये तस्यापि निर्वाहकः परः पुरुषः, तस्य तेजसा अभेदेन
अध्यस्य स्तूयते । यत्प्रत्नं रेतो जगतोऽस्य प्रधानलक्षणं तस्याप्यादिं द्युलोके दीप्यमानं
वासरविभागनिर्वाहकं पश्यन्ति केचन प्रणिधानपराः; तमसोऽज्ञानलक्षणात्प्रकृतेर्वा परमिति,
अन्यत् समानम् । अभ्यासो विद्यापरिसमाप्त्यर्थः ।।
।। इति तृतीयाध्यायस्य सप्तदशखण्ड भाष्यम् ।।
3.18.1
मनो ब्रह्मेत्युपासीतेत्यध्यात्मम् । अथाधिदैवतम् ।
आकाशो ब्रह्मेति । उभयमादिष्टं भवति अध्यात्मञ्चाधिदैवतञ्च ।। 1 ।।
"	सु. - अथ मनस्याकाशे चोभयस्मिन् ब्रह्मदृष्ट्या  उपासनमुपदिश्यते । मनो ब्रह्मेत्युपासीत,"
इत्यध्यात्मम् - अयमुपासनप्रकारः शरीरे शरीरान्तर्गते तत्त्वे ब्रह्मदृष्टिरेवमिति यावत्
। अथाधिदैवतम् - देवतामध्ये - ब्रह्मदृष्टिरनन्तरमेवोपदिश्यते । सा चेत्थम्, आकाशो ब्रह्मेति
। उभयमादिष्टं भवत्यध्यात्मं चाधिदैवतं च । एवं युगपद्दृष्टिद्वयमध्यात्ममधिदैवतं च
उपदिष्टं भवति । समस्तमेकमुपासनमिति यावत् । उभयमादिष्टं भवतीत्युपसंहारादेवमवगम्यते
। शरीरे मनसः भूतेषु आकाशस्य सूक्ष्मतया तयोर्ब्रह्मदृष्टिविधानम् ।।
3.18.2
तदेतच्चतुष्पाद् ब्रह्म । वाक् पादः, प्राणः पादः, चक्षुः पादः, श्रोत्रं पाद
इत्यध्यात्मम्; अथाधिदैवतम् अग्नि पादो वायुः पाद आदित्यः पादो दिशः
पाद इति । उभयमेवादिष्टं भवति अध्यात्मञ्चैवाधिदैवतञ्च ।। 2 ।।
"	सु. - उपदिष्टां दृष्टिं दृष्ट्यन्तरेण विशिनष्टि - तदेतदिति  । तदेतद्ब्रह्म मनस्याकाशे"
चाध्यस्यमानं ब्रह्म, चतुष्पाद् - पादचतुष्टयविशिष्टम्; के ते पादाः?  वाक् पादः प्राणः
पादश्चक्षुः पादः क्षोत्रं पादः । प्राणोऽत्र घ्राणः, उभयत इन्द्रियाम्नानात्,
मनोऽपेक्षया मुख्यप्राणस्य
पादत्वानुपपत्तेश्च । न हि मनसो वशे मुख्यः प्राणः । अस्य तु वशे मनः श्रूयते चैतदन्यत्र
प्राणेन्द्रियसंवादे, या चास्य प्राणाख्यपादस्य वाय्वाख्यपादोपकार्यता प्राण एव ब्रह्मणश्चतुर्थः
पादः स वायुना ज्योतिषा भाति च तपति च (3-17-4) इत्यनुपदं श्रूयमाणा सापि नोपपद्येत
। यश्च निर्वाहः वायुप्राणयोरेकतत्वत्वादिति, स च न हृतयङ्गमः । न ह्येकतत्त्वतोपपादनेन
अनयोरूपकार्योपकारकभावः सिध्यति । स हि श्रूयते वायुना ज्योतिषा भातीति । पादान्तरे
चैवमेव वागेव ब्रह्मणश्चतुर्थः पादः सोऽग्निना ज्योतिषा - चक्षुरेव ब्रह्मणः चतुर्थः
पादः स आदित्येन ज्योतिषा, श्रोत्रमेव ब्रह्मणः चतुर्थः पादः । स दिग्भिर्ज्योतिषा इति
। निर्वाते प्राणनोच्छित्या अस्ति प्राणने कर्मणि वायूपकार्यता मुख्यस्य प्राणस्येति
चेत्, अथापि पादत्वानुपपत्तिः, पूर्वापराननुगुणता च प्रदर्शिता तथैवास्ति ।
"	ननु दृष्टिमात्रमिहाभिप्रेतम्, न वस्तुतः पादत्वम्, तत्किमुपपत्तिविचारेण । नैवं, दृष्टिरपि"
निमित्तसापेक्षा, अन्यथा सर्वत्र सर्वदृष्टिविधानप्रसङ्गात् । कथमपि सम्बद्धे एव दृष्टिविधयोऽपि
लोके वेदे च, वागादीनां चतुर्णां मनोनियाम्यत्वान्मनःपादत्वाध्यवसायो युक्त इति भाव
इत्यनेन निमित्तमुपपादयता निमित्तसापेक्षता स्वीकृतैव । ननु - यन्निमित्तं स्वीकृतमस्माभिस्तदनूद्यते
त्वयैव, सत्यम्, अनूद्यते नाम, न तु स्वीक्रियते, असङ्गतेः । उपपादितं चासाङ्गत्यम्
। यदि वागादीनां चतुर्णामिति ग्रन्थे घ्राणो विवक्षितः, वायुप्राणयोरेकतत्त्वादित्युत्तरग्रन्थो
विरुध्येत । उत्तरग्रन्थाविरोधेन पूर्वग्रन्थे चतुर्णामित्यनेन मुख्यप्राणस्य चेद्ग्रहणं
तस्य मनो । नयम्यता न कथञ्चिदपि । कथञ्चित् उपपाद्येत चेदाग्रह एव केवलम्, प्रकरणास्वारस्यं
तु तदवस्थम् । न च प्राणशब्दस्य घ्राणपरताश्रयणं दूषणम्, सत्यौचित्ये सामान्यशब्दस्य
विशेष्ये पर्यवसानं हि स्वारसिकम् । न केवलमिह तथा, अन्यत्रापि हि श्रूयते - अथ ह प्राणमूचुस्त्वं
न उद्गायेति तथेति तेभ्यः प्राण उदगायत् यत् कल्याणं जिघ्रति तदात्मने । ते विदुरनेन
वै न उद्गात्राऽत्येष्यन्तीति तमभिद्रुह्य पाप्मनाऽविध्यन् स यः स पाप्मा य देवमप्रतिरूपं
जिघ्रति स एव पाप्मा (ब.उ.3-3-3) इति । कथं घ्राणस्य वा वायूपकार्यतेति चेत्, श्रूयते
हि स वायुना गन्धाय भाति इति, यता गवादिचतुष्पात्स्ववशे वर्तमानैः पादैस्तत्र तत्र क्रामति
तथेदं मनः  स्ववशेवर्तमानैर्वागादिभिस्तत्र तत्रार्थे क्रामतीति युक्तं वागादीनां मनोऽपेक्षया
पादत्वम् । इत्यध्यात्मम् इत्ययं पादविभागः शरीरे, यन्मनोब्रह्म शरीरे तस्यैवं पाददृष्टिर्विधेयेति
भावः । अथाधिदैवतमित्यादि - यद्भूतेषु आकाशं ब्रह्म तस्याग्न्यादयः पादाः, उदरविलग्नत्वसाम्यात् ।
आकाशस्योदरे ह्यग्न्यदयो विलग्नाः ।।
3.18.3
वागेव ब्रह्मणश्चतुर्थः पादः । सोऽग्निना ज्योतिषा भाति च तपति च ।
भाति च तपति च कीर्त्या यशसा ब्रह्मवर्चसेन, य एवं वेद ।। 3 ।।
"	सु. - अध्यात्मं ये पादाः अधिदैवतं च ये पादाः उक्ताः, तेषां मिथः सम्बन्धविशेषं"
तत्तद्विज्ञानस्य फलविशेषं चाह - वागेवेत्यादि । वागेव ब्रह्मणश्चतुर्थः पादः - अध्यात्ममुपास्यतया
विहितस्य मनोब्रह्मणो वाग्रूपोऽयं चतुर्थः पादः, चतुर्ष्वेक इति  यावत् । एकैकस्यापि
चतुष्ट्वसंख्यापूरकत्वमितरापेक्षयाऽस्त्येवेति चतुर्थ इति निर्देशः । सेऽग्निना ज्योतिषा
अधिदैवतमुपास्यतया विहितस्याकाशब्रह्मणो द्वितीयेन पादेन, भाति  -  स्वयं  प्रकाशते,
तपति च स्वगोचरम्, कार्याधायकं भवतीति यावत् । भातीति स्वरूपयोग्यताऽभिप्रेता, तपतीति
फलाधायकता । युक्तं चाग्निना ज्योतिषा वाग्भातीति, अग्निर्वाचोऽधिष्ठानम्, अग्निर्वाग्भूत्वा
मुखं प्राविशत् इति च श्रूयते । य एवं वेद स कीर्त्या गुणवृत्तादिनिमित्तकया,  यशसा
वितरणनिमित्तकेन ब्रह्मवर्चसेन ब्रह्मणोऽधीतस्य वेदस्य  वर्चसा अध्ययननिमित्तकेन च
तेजसा भाति च तपति च । एवमुत्तरत्रापि बोध्यम् ।।
3.18.4
प्राण एव ब्रह्मणश्चतुर्थः पादः । स वायुना ज्योतिषा भाति च तपति च ।
भाति च तपति च कीर्त्या यशसा ब्रह्मवर्चसेन, य एवं वेद ।। 4 ।।
3.18.5
चक्षुरेव ब्रह्मणश्चतुर्थः पादः । स आदित्येन ज्योतिषा भाति च तपति च ।
भाति च तपति च कीर्त्या यशसा ब्रह्मवर्चसेन, य एवं वेद ।। 5 ।।
3.18.6
श्रोत्रमेव ब्रह्मणश्चतुर्थः  पादः  । सः दिग्भिर्ज्योतिषा भाति च तपति च ।
भाति च तपति च कीर्त्या यशसा ब्रह्मवर्चसेन, य एवं वेद ।। 6 ।।
।। इति अष्टादशः खण्डः ।।
3.19.1
आदित्यो ब्रह्मेत्यादेशः । तस्योपव्याख्यानम् असदेवेदमग्र आसीत् ।
तत् सदासीत् । तत् समभवत् । तदाण्डं निरवर्तत । तत् संवत्सरस्य
मात्रामशयत । तन्निरभिद्यत । ते आण्डकपाले  रजतञ्च सुवर्णञ्चाभवताम् ।। 1 ।।
"	सु. - अथादित्ये ब्रह्मदृष्टिरुपदिश्यते । आदित्यो ब्रह्मेत्यादेशः, आदेशः - उपदेशः,"
प्रवर्तत इति शेषः । आदित्यं ब्रह्मदृष्ट्या भावयेदिति यावत् । तस्य आदेशस्य आदेशगोचरस्यादित्यस्य
वा, उपव्याख्यानम् - सन्निहितं विशेषव्याख्यानं क्रियते । प्रक्रान्तोपदेशोपयोगिविशेषोपदेशः
सश्चिदयं विधीयते इति यावत् । असदेवेदमग्र आसीत् - यानीमानि भूतानि, ये चैषामिमे कामाः,
सर्वमिदमग्रे सृष्टेरसदेवासीत् । नेहात्यन्ततः सत्ताभावोऽसदेवेत्यनेनावधार्यते, आसीदित्यस्यानन्त्यात्,
तत्सदासीदित्यस्य चानन्वयात्, अपि तु
नामरूपभेदसम्पत्त्यभाव एव । अत एव कथमसज्जायेत इत्यन्यत्र क्रियमाणोऽसदुत्पत्तिप्रतिक्षेपोऽपि
सङ्गच्छते । असत्यादित्ये तम इव तम एव केवलमासीदिति भावः । तत्सदासीत्  - तमसि निलीनमुषसि
किञ्चिदिदमस्तीत्यवगम्यमानमीषद्विभक्तं तमसः सूक्ष्मं महदादि सद्रूपमासीत् । तत्समभवत्
- तदेव तदनु सम्यगभवत् । भवतिः सत्तायाम्, विशेषतः सत्तामगमदिति यावत् । अभिव्यक्त्यर्हशब्दादिविशेषमाकाशादिरूपस्थूलमासीदिति
भावः ।  तदाण्डं निरवर्तत - तदेव मिथः संसृष्टं कालेनाण्डरूपमभवत् । तत्संवत्सरस्य मात्रामशयत
- तदण्डमिदानीं प्रसिद्धस्य संवत्सरस्य मात्रां परिमितिम्, तावन्तं समयमिति यावत् ।
अत्यन्तसंयोगे   द्वितीया,  अशयत - अस्पन्दमासीत् । तत्प्राप्ते समये निरभिद्यत स्वयम्
। निर्भिन्ने तस्मिन् ये अण्डकपाले अभवतां ते अण्डकपाले रजतं च सुवर्णं च एकैकमभवताम् ।।
3.19.2
तद् यद्रजतँ सेयं पृथिवी । यत् सुवर्णं सा द्यौः । यज्जरायु ते पर्वताः ।
यदुल्बँ  स  मेधो  नीहारः  । या धमनयस्ता नद्यः ।
यद् बास्तेयमुदकँ स समुद्रः ।। 2 ।।
"	सु. - तद्यद् - अधस्तनं रजतं सा पृथिवी, यदुपरिष्टात् सुवर्णं सा द्यौः - द्युलोकः"
। यज्जरायु - स्थूलं गर्भपरिवेष्टनं ते पर्वताः तान्येवाधो निपतितानि पर्वता अभूवन्
। यदुल्बं - सूक्ष्मं गर्भपरिवेष्टनं स मेघो नीहार श्चबभूव ।
स मेघ इति समस्तं वा ।  या घमनयो वेष्टनशिराः ता नद्यः । यद्बास्तेयमुदकम् गर्भेवस्तुनि
भवदुदकम्, गर्भस्थमुदकमिति यावत्, स समुद्रः ।।
3.19.3
अथ यत्तदजायत, सो़ऽसावादित्यः । तं जायमानं घोषा उलुलवोऽनू
दतिष्ठन्; सर्वाणि च भूतानिः, सर्वे च कामाः । तस्मात् तस्योदयं प्रति
प्रत्यायनं प्रति घोषा उलूलवोऽनुत्तिष्ठन्ति, सर्वाणि च भूतानि, सर्वे चैव1कामाः ।। 3 ।।
"	सु. - अथ यन्तदजायत तस्मिन्नण़्डे सोऽसावादित्यः । तं जायमानं अनु सर्वाण्येतान्युदतिष्ठन्"
। कानि इमानि? घोषा उलूलवः सर्वाणि च भूतानि सर्वे च कामाः - उलूलुरित्यनुकरणं घोषस्य
। उत्सवसमये ईदृशो घोषः क्वचिद्देशे प्रवर्तते, इह च उलूलवः व्यवहारा एव, यानीमानि भूतानि
ये चेमे कामा यश्चायं तदुभयमुलको व्यवहारघोषः । सर्वमिदमादित्योदयमनु समुत्पन्नमिति
यावत् । यस्मादेवं तस्मादद्यापि तस्योदयं  प्रति  अस्तं प्रति च उलूलवो घोषाः सर्वाणि
भूतानि सर्वे च कामा उत्तिष्ठन्ति । उत्थानमिह प्रवृत्तिः । यद्यपि तस्मात् अस्तं प्रति
समुत्तिष्ठन्तीति न युक्तम्, अथाप्यस्तङ्गतस्यापरत उदयात् युक्तं तत् । प्रत्यायनं -
प्रत्यागमनं वा । एतेनादित्यस्य सर्वभूतादित्वमहिमा  मिरूपितः । तेन च तस्मिन् ब्रह्मदृष्टौ
भूतादित्वं निमित्तमुक्तं भवति ।।
3.19.4
स य एतमेवं विद्वानादित्यं ब्रह्मेत्युपास्ते, अभ्याशो ह यदेनं साधवो
घोषा आ च गच्छेयुः, उप च निम्रेडेरन्, निम्रेडेरन् ।। 4 ।।
"	सु. - य एतमादित्यमेवं - घोषाद्युत्थानानुबन्धित्वमहिमपूर्वकं जानन् ब्रह्मेत्युपास्ते,"
एवं थे साधवः शोभनाः घोषाः ते अभ्याशः - अचिरेण आगच्छेयुः - स्वयमापतेयुः अयत्नाहृताः
उप च निम्रेडेरन् - सङ्गत्य च सुखयेयुः । द्विपुक्तिरध्यायपरिसमाप्तौ ।।
।। इति परमहसवर्य योगिराज - श्रीगोपालानन्दस्वामिविरचिते छान्दोग्योपनिषद्भाष्ये तृतीयोऽध्यायः ।।
4.1.1
ओं । जानश्रुतिर्ह पौत्रायणः श्रद्धादेयो बहुदायी बहुपाक्य आस ।
स ह सर्वत आवसथात् मापयाञ्चक्रे, सर्वत एव मेऽन्नमत्स्यन्तीति ।। 1 ।।
"	सु. - आख्यायिकेयं सुखप्रतिपत्तये । व्यज्यते चानया विद्याप्रदाने यथासम्भवमधिकारिपरीक्षा"
कर्तव्या इति । श्रद्धादेयः - गोभूहिरण्यादि सर्वं श्रद्धयैव देयं यस्यासीत्स तथोक्तः,
बहुदायी - बहुदानशीलश्च, बहुपाक्यः - बहु पक्वमन्नं अतिथ्यभ्यागतार्थं यस्य स तथोक्तः,
पुत्रायणस्यापत्यं नाम्ना जानश्रुतिरास - बभूव । स - जानश्रुतिः सर्वतो दिक्षु आवस्थान्
- आवसान् पथिकजनवासार्हान्, मापयाञ्चक्रे -  शिल्पिभिः अकारयत् । सर्वत एव मे अत्स्यन्तीति
- सर्वत देशात्तत्रतत्रावसथे समेत्य सर्वे मेऽन्नमत्स्यन्तीत्यभिप्रायेणावसथान् मापयाञ्चक्रे ।।
4.1.2
अथ ह हँसा निशायामतिपेतुः ।
तद्धैर्वं हँसो हँसमभ्युवाद, भो1 भोऽयि भल्लाक्ष ।
भल्लाक्ष ! जानश्रुतेः पौत्रायणस्य समं दिवा ज्योति-राततम् ।
तन्मा प्रसाङ्क्षीः2 । तत् त्वा मा प्रधाक्षीदि3ति ।। 2।।
"	सु. - अथ धर्मो विविदिषायां द्वारं भवतीत्येतद्वय़ञ्जयन्नाह - अर्थति । अथ अस्य वितरणविशेषसन्तुष्टा"
महर्षयो देवा वा हंसा भूत्वा निशायां हंम्र्यतलमधिशयानेऽस्मिन् अतिपेतुः - उत्पतितवन्तः
। तत् - तस्मिन्समये, तेष्वेको हंसः हंसमुपरि पुरतः पतन्तम् अभ्युवाद, भो भो इत्युच्चैः
सम्बोधनं पुरतः पततोऽभिमुखीकरणाय, अवधानाय इत्येतत् । भल्लाक्ष भल्लाक्ष - अवधानातिशयावश्यकताव्य़ञ्जनाय
द्विरुक्तिः भल्लशब्देन वैपुल्यं लक्ष्यते, परमक्षिणी ते विशाले अनर्थमात्मनः सन्निहितं
तु न पश्यसीति निन्दागर्भमिदम् । अनर्थमेव सन्निहितमाह - जानश्रुतेः पौत्रायणस्य ज्योतिः
दिवासमं - सहस्रकिरणभास्वरेण दिवसेन तुल्यमद्यापि रात्रौ आततं - परितो व्याप्तम्, दिवा
समं - द्युलोकेन तुल्यमितिं वा - यथा द्युलोको दीप्यते तथेति । तदिदं ज्योतिः त्वं मा
प्रसाङ्क्षीः, - तत्प्रसङ्गः ते मास्त्विति यावत । सति प्रसङ्गे किमनिष्टम् ? तन्मा
प्रधाक्षीत् - तत्तेजस्त्वां मा दहतु ।।
4.1.3
तमु ह परः प्रत्युवाच, कम्वर एनमेतत्सन्तँ सयुग्वानमिव
रैक्वमात्थेति। यो नु कथँ सयुग्वा रैक्व इति ।। 3 ।।
"	सु. - तम् - एवमुक्तवन्तं परः हंसः प्रत्युवाच । अरे एनं कमु सन्तं सयुग्वानं रैक्वमिव"
तदात्थ - एनं केवलं कर्मरतं कं सन्तं मत्वा केन माहात्म्येन युक्तं मत्वा रैक्वमिव महात्मानं
योऽसौ सयुग्वा - सशकटः, एतत् सबहुमानं वचनमात्थ । सयुग्वानमिति विशेषकथनं विविदिषायां
जानश्रुतेस्तदभिज्ञानाय । इतर आह - यो नु कथं सयुग्वा रैक्व इति - यः सयुग्वा रैक्वः
त्वयोक्तः स कथन्नु सः - कीदृशमहिमशाली ।।
4.1.4
यथा कृताय विजितायाधरेऽयाः संयन्ति, एवमेनँ सर्व
तदमिसमेति, यत् किञ्च प्रजाः साधु कुर्वन्ति, यस्तद्
वेद, यत् स वेद, स मयैतदुक्तः इति ।। 4 ।।
"	सु. - अपरः प्रत्याह - द्यूतोपकरणमक्षः क्रमादेकद्वित्रिचतुरङ्कैरङ्कितैरय- संज्ञैश्चतुर्भिः"
पार्श्वैरुपेतः प्रसिद्धः, तत्र एकाद्यङ्का अयाः क्रमशः कलिद्वापरत्रेताकृतसंज्ञकाः,
सर्वतो विजयस्तु कृतायपतनात्, यस्य द्यूतकारस्य कृतायेन विजितं तस्य कृतायविजितस्यान्येऽधरे
ततो न्यूना अयाः त्र्यङ्कादयः संयन्ति - सङ्गता भवन्ति  । चतुर्षु त्र्यादीनामन्तर्भावात्
, त्र्यङ्कादिभिर्योऽर्थः स सर्वोप्यस्यार्थान्नाधिक इति भावः । यथैतत् तथा, यत्किञ्च
प्रजाः साधुकुर्वन्ति तत्सर्वं साधुकर्म, एवं रैक्वम् अभिसमेति - अभिसङ्गच्छति, सर्वाणि
साधुकर्मणः फलानि एतदनुष्ठानफलतो न बहिर्भूतानि, नाधिकानीति
भावः । ब्रह्मविदो हि आचरणमखिलं विद्यासंस्कृतम् । किञ्च यस्तद्वेद यत्स वेद - इह यो
यद्वेद तदखिलं सः - रैक्वो वेद - नाविदितं किञ्चिदिति यावत्, सर्वमप्यन्यद्विज्ञान-
फलमेतद्विज्ञानफलान्न बहिर्भूतम्, नाधिकमिति भावः । यद्यप्ययमन्वयोव्यवधानेन वर्तते,
अथापि पाठक्रमादर्थक्रमस्य गरीयस्तया न क्षतिः । यत्पुनरत्र प्राचां भाषितम् - यत्सः
- रैक्वः वेद, इह लोके यः - यः कश्चिदपि पुरुषः तद्वेद - तदेव वेद, तज्ज्ञातमेवात्ये
जानन्ति, तज्ज्ञाने सर्वं ज्ञानमन्तर्गतमिति भावः इति । तत्राप्यस्त्यवधारणाध्याहार
क्लेशः, असत्यवधारणे यद्रैक्वो वेद तदपरो यः कश्चिद्वेदेति विप्रतीपार्थावगतिर्हि भवेत्,
स्वरसतस्तच्छब्दप्रतिसम्बन्धिनो - यच्छब्दस्य यः कश्चित् इत्यर्थाश्रयणक्लेशश्च । यद्वा
- स रैक्वो यद्वेद तद्यो वेद तमेनं सर्वमभिसमेति यत्किञ्च प्रजाः साधु कुर्वन्तीत्यन्वयः
। रैक्वोपज्ञं विज्ञानमित्यतिशयोऽप्यस्यां योजनायां व्यज्यते । एतेन रैक्वस्यैव नास्य
विज्ञानं यद्यस्य विज्ञानसम्पत्तिर्भवेत् तदा घटेत तथा यथात्थेति व्यज्यते । एवं चास्य
विज्ञाने त्वरोत्पादिता भवति । स रैक्वो मया एतत् - इदानीमुक्तेन प्रकारेणोक्तः इत्युवाचापरः ।।
4.1.5
तदु ह जानश्रुतिः पौत्रायण उपशुश्राव ।
स ह सञ्जिहान एव क्षत्तारमुवाच, अङ्गारे !
ह सयुग्वानमिव रैक्वमात्थेति, यो नु कथँ
सयुग्वा रैक्व इति ।। 5 ।।
"	सु. - तयोः तत्संवादवाक्यमुपशुश्राव जानश्रुतिः पौत्रायणः । तदेवानुस्मरन् सञ्जिहान"
एव - त्यजन्नेव शयनतलमुवाच क्षत्तारं - अन्तःपुरपार्श्ववर्तिनं परिचरम् । अङ्गारे ह
- वत्स भोः, सम्बुद्ध्य एवं जातनिर्वेद हंसयोः संवादवचनं सयुग्वानमित्येत्यारभ्य स मयैतदुक्त
इत्यन्ते नानूदितवान् ।।
4.1.5
यथा कृतायविजितायाधरेऽयाः संयन्ति एवमेनँ सर्वं
तदभिसमेति यत् किञ्च प्रजाः साधुकुर्वन्ति यत्सद्
वेद, यत् स वेद स मयैतदुक्त इति ।।6।।
"	सु. - तयोः तत्संवादवाक्यमुपशुश्राव जानश्रुतिः पौत्रायणः । तदेवानुस्मरन् सञ्जिहान"
एव - त्यजन्नेव शयनतलमुवाच क्षत्तारं - अन्तःपुरपार्श्ववर्तिनं परिचरम् । अङ्गारे ह
- वत्स भोः, सम्बुद्ध्य एवं जातनिर्वेद हंसयोः संवादवचनं सयुग्वानमित्येत्यारभ्य स मयैतदुक्त
इत्यन्ते नानूदितवान् ।।
4.1.7
स ह क्षत्ताऽन्विष्य, `नाविद'मिति प्रत्येयाय ।
तँ होवाच; `यत्रारे ब्राह्मणस्यान्वेषणा तदेनमच्छेति ।। 7 ।।
"	सु. - स च क्षत्ता राज्ञो निर्वेदं त्वरां च रैक्वदर्शनेऽवगत्य निर्गतस्तत्र तत्र"
अन्विष्य नाविदितमिति प्रत्येयाय । तं राजोवाच, अरे यत्र ब्राह्मणस्य - ब्रह्मविदः अन्वेषणा
घटेत तत्र विजने देशे सरित्सरोवरतरुलतादि प्राये तदेनमर्च्छ - तत्र एनमन्वेषणेन गच्छेति ।।
4.1.8
सोऽधस्ताच्छकटस्य पामानं कषमाणमुपोपविवेश ।
तँ हाभ्युवाद, त्वं नु भगवः ! सयुग्वा रैक्व इति ।
अहँ ह्यारा 3 इति1 ह प्रतिजज्ञे ।
स ह क्षत्ता2, अविदमिति प्रत्येयाय ।। 8 ।।
"	सु. - एवमाज्ञप्तः क्षत्ता यथानिर्दिष्टे स्थानेऽन्विष्यन्नेनं कस्मिश्चित् शकटस्याधस्तात्"
पामानं कषम् - कण्डूयमानं दृष्ट्वा उपोपविवेश - समीपे उपनतो विवेश । अवसरे तमभ्युवाद
च, त्वं नु भगवान् सयुग्वा रैक्व इति, प्रश्नमनु स रैक्वः प्रतिजज्ञे - प्रत्यवदत्,
अहमरे स इति । ततो निर्गत्य क्षत्ता अविदमिति वदन् राज्ञः पार्श्वं प्रत्येयाय - प्रत्यागतवान् ।
।। इिति प्रथमखण्डभाष्यम् ।।
4.2.1
तदुह जानश्रुतिः पौत्रायणः षट्शतानि गवां
निष्कमश्वतरीरथं तदादाय प्रतिचक्रमे तँ हाभ्युवाद ।। 1 ।।
"	सु. - तदानीमेव जानश्रुतिः गवादिबहुतरोपायनहस्तः प्राप्य रैक्वमुवाच ।।"
4.2.2
रैक्वेमानि षट् शतानि गवाम्, अयं निष्कोऽयमश्वतरीरथः ।
अनु म एतां भगवो ! देवताँ शाधि, यां देवतामुपास्से इति ।। 2 ।।
"	सु. - इमानि उपायनानि गवादीनि स्वीकृत्य भगवन् रैक्व ! भवान् यां देवतामुपास्ते तामेतां"
देवतां मे शिष्याय अनुशाधि - उपदिशेति ।।
4.2.3
तमु ह परः प्रत्युवाच - अह हारेत्वा शूद्र ! तवैव सह
गोभिरस्त्विवति । तदुह पुनरेव जानश्रुतिः पौत्रायणः
सहस्रं गवां निष्कमश्वतरीरथं दुहितरं तदादाय प्रतिचक्रमे ।। 3 ।।
"	सु. - तं - राजानं परः - रैक्वः प्रत्युवाच श्रद्धां परीक्षमाणः । अह -"
इत्यनौचित्ये, धनेन विद्यां लिप्समानेन त्वया इदमानीतं धनमननुगुणं विद्यायाः धनेन मत्तो
विद्यां लिप्समानेन त्वया ममेदानीनुपयुक्तमेव धनमानीतम् । हे शूद्र हारेत्वा - हारेण
सहित इत्वा गमनसाधनं रथोऽयं तवैव अस्तु गावश्चेमास्तवैव सन्तु, किं मे स्यादेभिः प्रयोजनम्,
यत्राश्रमे स्थितस्य स्यादेभिः प्रयोजनं स तु गृहाश्रमो न मे इति । यद्यपि नासौ शूद्रः
यदयं सपदि शयनतलादुत्तिष्ठन्नेव क्षत्तारमाह, सम्बोधयति च रे इति, तदयं क्षत्ताशयनतलोपान्तपरिचर
इति गम्यते, इदं च क्षत्रियेष्वेव घटते न शूद्रे । बहुदायिता च तथा, दानमीश्वरभावश्च
क्षात्रं कर्म स्वभावजम् (भ.गी.18-43) इति च स्मर्यते । ग्रामवितरणमपि तथा ग्रामो हि
न क्षेत्रमात्रम्, प्रजाभिरधिष्ठितः पुरात् अल्पीयान् भुवः प्रदेशभेदः । पठ्यते हि संवसथपर्यायः,
संवन्त्यस्मिन् प्रजा इति हि संवसथ उच्यते, दानकर्मता तु स्वीय एव, यथेष्टविनियोगयोग्यमेव
च स्वम्, किमिह प्रजासु तथात्वमुत तदुपभोगोपकरणे गृहक्षेत्रादौ, प्रजास्तु न कस्यापि
यथेष्टविनियोगयोग्याः, न हि पशवस्ते, गृहादि तु प्रजास्वामिकं कथमस्य तथा स्यात्, तदत्रनिवर्त्यमानं
स्वल्पमापद्यमानं च परस्वत्वं षष्ठांश एवेतिपरिशेषात् सिद्ध्यति, स चांशः क्षत्रियस्यैवासाधारणः
। भगवान् बादरायणश्चास्य क्षत्रियत्वे लिङ्गं भूर्याह; तदयं क्षत्रिय एव । अथापि शूद्रेत्यामन्त्रणमस्य
शोकवेगं ज्ञानवैधुर्यकृतमाद्रवणं चात्मनः समीपं प्रत्यभिप्रेत्य स्वस्य विप्रकृष्टार्थदर्शितां
च ज्ञापयतो गुरोर्वचनमिति न क्षतिः । आह च भगवानाचार्यः शुगस्य तदनादरश्रवणात् तदाद्रवणात्
सूच्यते हि (ब्र.सू.1-3-33) इति । तदवधृत्य रैक्वस्य वचनं दुहितरं चादाय पुनरागतवान् ।।
4.2.4
तँ हाभ्यावाद - रैक्वेदं सहस्रं गवामयं निष्कोऽयमश्वतरीरथ
इयं जायाऽयं ग्रामो यस्मिन्नास्से । अन्वेव मा भगवः शाधीति ।। 4 ।।
"	सु. - आगत्येदमुवाच । एते गवागयः, इयं ते जाया, अयं ते ग्रामो यस्मिन्नास्से - निवससि"
इदमुपायनं स्वीकृत्य मामनुशाधि इति ।।
4.2.5
तस्याह मुखमुपोदगृह्णन्नुवाच - आजहारेमाः
शूद्रानेनैव मुखेनालापयिष्यथा इति । ते हैते रैक्वपर्णा
नाम महावृषेषु यत्रास्मा उवास तस्मै होवाच ।। 5 ।।
"	सु. - अह इत्यनर्थको निपातः, तस्य - राज्ञः सम्बन्धि, मुखम् - विद्याद्वारम् उपोद्गृह्णन्"
- स्वीकुर्वन् , उवाच । आजहारेमाः शूद्रः - हन्त ते श्रद्धा, आजहारैव भवान् इमा याभिर्जायादिभिराश्रमकर्म
निव्यूढं  स्यात् । अनेनैव मुखेन - चिरकालब्रह्मचर्यपरिपालन - परिचर्यादिनिरपेक्षं पुष्कलधनवितरणद्वारेणैव,
माम्  आलापयिष्यथाः - आलापयसीति यावत् । इत्युवाचेति पूर्वेण सम्बन्धः । तेहै ते रैक्वपर्णा
नाम ग्रामाः महावृषेषु - देशेष्वद्यापि सन्ति, यत्रासौ रैक्व उवास, ये चास्मै रैक्वाय
राज्ञा दत्ताः । अथ तस्मै - जानश्रुतये रैक्व उवाच - वक्ष्यमाणप्रकारेण विद्यामुपदिदेश ।।
।। इति द्वितीयखण्डभाष्यम् ।।
4.3.1
वायुर्वाव संवर्गः । यदा वा अग्निरुद्वायति, वायुमेवाप्येति ।
यदा सूर्योऽस्तमेति, वायुमेवाप्येति ।
यदा चन्द्रोऽस्तमेति, वायुमेवाप्येति ।। 1।।
"	सु. - संवर्गमुपास्यमुपदिशति । तत्र अधिदैवतम् अध्यात्मं च संवर्गमुपास्यमुपदिशन् प्रथममधिदैवतं"
संवर्गमुपदिशति । वायुर्वाव संवर्गः - ननु ब्रह्मविदसौ रैक्वः, उपश्रुत्यास्य तद्विज्ञानं
यस्तद्वेद यत्स वेदेति हंसानुवर्णितं विविदिषातिशयेनैनमुपातिष्ठतायम्, कथमसौ वायुम्
उपास्यमुपदिशेत्, कथं वास्य विविदिषितमनेन विज्ञातं स्यात् । सत्यम् । नात्र रैक्वस्य
हार्दं वायुमात्रे, अखिलात्मकं परमात्मानमुपास्यमुदिशन्, अधिदैवतं वायुना अध्यात्मं
प्राणेन चोपलक्षयति, उपास्यगुणश्च संवर्गत्वलक्षणस्तस्मिन्नेव मुख्यः । उपदेशश्च गुप्त
एव शोभते रहस्यतमस्य, सुमतिना
शिष्येण गुरोराशयोऽवधार्येत । अन्येन चान्यथा । निगूढमिमस्याशयं श्रुतिरनुपदं विशदयिष्यति
चाख्यायिकामुखेन । संवर्गतामुपपादयति - यदेत्यादिना । यदाऽग्निरुद्वासयति - उपशाम्यति,
तदा वायुमेवाप्येति - वायौ विलीयते, यदा सूर्योऽस्तमेति तदा वायुमेवाप्येति ।
"	ननु अनुपपन्नमेतत्, अन्वहमस्तमुपगच्छतोरपि अविनाशात्, सत्यम्, अथापि अन्वहमिन्द्रियाणां"
सतामेव स्वापसमये यथा प्राणेऽप्ययः श्रूयते तथा । नन्वनुपपन्नार्थे किं निदर्शनेन ?
नैवम्, निदर्शनेनायं लाभः, अर्थविशेषाश्रयणम् उचितमिति, अर्थविशेषश्चायम् । यथा प्राणैकनिर्वर्त्यप्रकाशनकार्याणां
चक्षुरादीनां स्वापे निर्वाहकेन प्राणेनैकीभावः तत्कार्यातिरिक्तकार्याकरणं तथा वायुनिर्वर्त्यप्रकाशकस्यादित्यस्य
समयविशेषे देशविशेषे वायुकार्यातिरिक्त- कार्याकरणमप्ययः । प्राणेन प्रणीतो वागादिर्यथा
स्वार्थमनुप्रकाशते तथा आदित्योऽपि वायुना प्रणीतो देशविशेषमनुप्रकाशते वायुनोन्नीतश्च
न तमनुप्रकाशते, इतीममुत्पादाप्ययविभागमभिप्रेत्य वायुमेवाप्येति इत्युक्तमिति भावः
। यद्वा - अस्तमेति - स्वरूपतो नाशमेति (प्रलये) तदा वायुमेवाप्येति - आदित्यमण्डलस्य
तेजोरूपस्य विलये कारणे वायुस्वरूपे विलयो युक्तो नाम । एवं चन्द्रमसः जलस्य चैवं बोध्यम्
। वायुः ह्येवैतान् सर्वान् संवृङ्क्ते - अपीयमानानेतान् अग्न्यादीन् वायुर्हि सङ्कलय्य
एकीकृत्य पृथक्प्रतिपत्त्यनर्हतामापाद्य स्वयं धत्ते, तेनायं संवर्गत्वगुणविशिष्ट उपास्यः,
इदं च एकीकृत्य धारणं मुख्यं तच्छरीरकपरमात्मन्येव, धारकता ह्यात्मन एव मुख्या, परमात्मैव
च सर्वेषामेवात्मा । अन्यतोऽस्य विस्तरोऽवगन्तव्यः ।।
4.3.2
यदाप उच्छुष्यन्ति, वायुमेवापियन्ति
वायुहर्येवैतान् सर्वान् संवृङ्क्त इत्यधिदैवतम्  ।। 2 ।।
"	सु. - व्याख्यातप्रायमेतत् ।।"
4.3.3
अथाध्यात्मम् - प्राणो वाव संवर्गः ।
स यदा स्वपिति, प्राणमेव वागप्येति प्राणं चक्षुः प्राणँ श्रोत्रम् !
प्राणं मनः, प्राणो ह्येवैतान् सर्वान् संवृङ्क्त इति ।। 3 ।।
"	सु. - व्याख्यातप्रायमेतत् ।"
4.3.4
तौ वा एतौ द्वौ संवर्गौ वायुरेव देवेषु प्राणः प्राणेषु ।। 4 ।।
"	सु. - देवेषु - अग्न्यादिषु, प्राणेषु - वागादिषु, प्राणत्वं मुख्यप्राणेन्द्रिय- साधारणमिह बोध्यम् ।।"
4.3.5
अथ ह शौनकञ्च कापेयमभिप्रतारिणञ्च काक्षसेनिं
परिविष्यमाणौ ब्रह्मचारी बिभिक्षे  तस्मा उह न ददतुः ।। 5 ।।
"	सु. - योऽयमुपास्यः संवर्गत्वगुणको वायुप्राणशब्दाभ्याम् उपदिष्टः तमाख्यायिकामुखेन"
व्यक्तमवधारयति श्रुतिः रैक्वो वा । आख्यायिका च जामितापनयनेन सुखप्रतिपत्तये । अथ इत्याख्यायिकोपक्रमे
। कपेर्गोत्रापत्यं शुनकस्य सुतम् , अपरं च नाम्ना अभिप्रतारिणं कक्षसेनसुतं परिष्यमाणौ
- सूपकारौ ब्रह्मचारी कश्चित् बिभिक्षे बुभुक्षया । तस्मै - भिक्षितवते न ददतुः - भिक्षां
तौ, परीक्षितुमस्य विज्ञानं वचनेन ।।
4.3.6
स होवाच - महात्मनश्चतुरो देव एकः कः स जगार
भुवनस्य गोपाः तं कापेयं नाभिपश्यन्ति मर्त्या अभिप्रतारिन्
बहुधा वसन्तम् यस्मै वा एतदन्नम्, तस्मा एतन्न दत्तम् इति ।। 6 ।।
"	सु. - स चालब्धभिक्षः क्षुधितः क्रोधात् विद्यागर्वनिर्भरं इदमुवाच - महात्मनश्चतुरो"
देव एको जगार - ग्रसितवान्, भुवनस्य गोपाः - गोप्ता च भुवनस्य, स कः ? दुर्विज्ञेयोऽयम्,
यदसौ जगार नान्नं साधारणं किन्तु देवान् ; नैकं देवं किन्तु चतुरोऽपि, ते च न ये केचन,
किन्तु महात्मनः, स्वयमेक एव सन् जगार - भुवनस्य गोप्ता च सन् जगार इति भावः । हे कापेय
! हे प्रतारिन् ! बहुधा वसन्तं तँ नाभिपश्यन्ति
मर्त्याः - स ह्येकोऽप्यनेकप्रकारस्तत्रतत्र वसति तं सूक्ष्मं द्रष्टुमेषां क्व प्रसङ्गः
यत इमेऽविवेकिनो जननमरणमात्रभाज इति भावः । एवं संवर्गश्चोपास्योऽयमसर्वसामान्य इति
विदुषः स्वस्यानादरणेन जातापराधौ युवामित्यभिप्रायेणाह - यस्मै वेति, यस्मै वा एतदन्नं
तस्मै न दत्तं - परामार्थत एतदन्नं कस्मा इति न जानन्ति पामराः, संवर्गाय ह्येतत् देवा
अग्न्यादयो यस्यान्नं किं वक्तव्यं तत्कार्यं तदन्नं तस्मा इत्यत्र, यत्किञ्चिदिदमाश्वभ्यः
आशकुनिभ्यः सर्वमन्नं प्राणाय च, तस्मै सेवर्गाय एतदन्नं न दत्तं भिक्षणेनापि । उपासकमन्यो
यं स्वस्मै दत्ते संवर्गाय दत्तं स्यान्न दत्तमतः संवर्गस्यैवानादरणं कृतम् इत्याशयेनाह - न दत्तमिति ।।
4.3.7
तदुह शौनकः कापेयः प्रतिमन्वानः प्रत्येयाय -
आत्मा देवानां जनिता प्रजानाँ हिरण्यदंष्ट्रो बभसोऽनसूरिः ।
महान्तमस्य महिमानमाहुरनद्यमानो यदन्नमत्ति ।
इति वै वयं ब्रह्मचारिन्नेदमुपास्महे ।। दत्तास्मै भिक्षामिति ।। 7 ।।
"	सु. - तदु ह - वचः ब्रह्मचारिणः शौनकः कापेयः प्रतिमन्वानः - मनसा विमृशन्नेव प्रत्येयाय"
- तत्समीपमाययौ । आगत्याहेदम् , हन्त कृत्स्नविदोऽपि तेऽभिमतिः परमधिका, यत्त्वं संवर्गतयोपास्यं न यथावदवधारयसि,
मन्यसे खल्वधिदैवतं वायुमध्यात्मं च प्राणं देवं संवर्गम्, यद्येवं नेदमुपास्महे वयम्,
कस्तर्हि सः ?  स हि देवानामात्मा - वायुः प्राणो वा अद्यमानाग्न्यादिवत्केवलं देवो
नाम, न देवानामात्मा, आत्मतया चायं भुवनस्य गोप्ता, प्रजानां जनिता च - जनिमतामसौ जनकः,
प्राणिनां प्राणसंयोगापदकश्चायमिति वा, हिरण्यदंष्ट्रः - इह हिरण्यशब्दः प्रकाशगुणयोगेन
ज्ञानं लक्षयति, दंष्ट्राशब्दो भक्षणसाधनम् । सङ्कल्प एवास्य ग्रसनसाधनमिति यावत् ।
बभसः - भक्षणशीलः,  सर्वसंहरणकारणमिति यावत् । इत्थं देवानामात्मा, जनिता प्रजानां,
हिरण्यदंष्ट्रो  बभस इति स्थित्युत्पत्तिलयहेतुत्वेन ब्रह्मासाधारणेन संवर्गत्वेनोपास्यं
व्यावर्त्य व्यावर्तयति च सर्वज्ञत्वेन - अनसूरिरिति । सूरिः - विपश्चित्, नञ्द्वयेन
सर्वज्ञता दृढीक्रियते, अस्य महिमानं महान्तं अपरिच्छिन्नमाहुरभिज्ञाः, किञ्चापरो वायुप्राणतो
विशेषः । यदयम् अनद्यमान एव अनन्नं - प्रसिद्धान्नादितरदग्न्यादिकम् अत्ति - अनन्नमत्तीत्येतावानेव
वायुप्राणयोः महिमा, अस्य तु अनद्यमन एव स्वयमनन्नमत्तीति । यद्वा ब्रह्मचार्यपि संवर्गं
यथावज्जानाति, तस्य प्रश्नाशयं मनसि सम्यग्विचारयन्नेव तस्य समीपमुपगत्यावोचदसन्देहास्पदेन
वचनेन, हे ब्रह्मचारिन् ! - इदं  त्वदुपास्य- संवर्गस्वरूपं वयमपि आसमन्तात् निरवशेषम्,
यथावदिति यावत्, उपास्महे । स्वरूपमेव यथावद्विशदयति - आत्मेत्यादिना, एतेन वायुप्राणशरीरकः
परमात्मैव संवर्गतया उपास्य इति स्फुटीकृतम् । एवमुक्त्वा दत्तास्मै भिक्षामिति सूपकारान् प्रत्यूचतुः ।।
4.3.8
तस्मा उह ददुः । ते  वा  एते पञ्चान्ये पञ्चान्ये दश
सन्तः तत् कृतम् । तस्मात् सर्वासु दिक्ष्वन्नमेव दशकृतम् ।
सैषा विराडन्नादी । तयेदँ सर्वं दृष्टम् । सर्वमस्येदं  दृष्टं
भवत्यन्नादो  भवति, य  एवं  वेद य एवं वेद ।। 8 ।।
"	सु. - तस्मै - ब्रह्मचारिणे यथानियोगं ददुः भिक्षाम् । एवमाख्यायिकया संवर्गस्वरूपं"
विशदमुपपाद्य स्तुवन् अधुना संवर्गविद्यां फलेनोपसंहरति - ते वा इत्यादिना । ते वा एते
- अग्न्यादयः अपियन्तः, वायुश्चापीयमानः, अधिदैवतं पञ्चअन्ये - आध्यात्मिकपञ्चकात्,
ते वा एते - वागादयः अपियन्तः अपीयमानः प्राणश्च अध्यात्मं पञ्च, अन्ये अधिदैवपञ्चकात्,
आहत्य संवर्गविद्यायां दश सन्तः तत्कृतम् - यस्मिन्कृते चतुरङ्काये एकाङ्कायद्व्यङ्कायत्र्यङ्कायानां
समावेशः । स्वतश्चुतुरङ्कतया एकाङ्कायादीनां च समावेशेन दशसंख्यासमापत्त्या संख्यासामान्यात्,
कृतायवदियं संवर्दविद्येति यावत् । कृतायस्य अयोऽन्तरतो यथा श्रेष्ठ्यं तथाऽस्या विद्याया विद्यान्तरतः
श्रैष्ठ्यमिति विद्यास्तुता । कृतमित्यनेन कृतसाध्यं द्यूतं वा लक्ष्यते । तत्र एकाङ्का
- यद्व्यङ्कायत्र्यङ्कायचतुरङ्कायानां चतुर्णां सम्पत्त्या दशत्वसङ्क्यासम्पत्तिः सुगमा
। यथा द्यूतं छलयतामक्लेशेन प्रभूतार्थदं तथेयं विद्या प्रभूतार्थदा इति स्तुता भवति
। यस्मादियं विद्या दशकृतं - दशगणनायोगेन कृतस्थानीयाभूत् तस्मात् सर्वासु दिक्षु अन्नमेव
- सर्वदिक्सम्भूतमन्नमेव । अयं भावः- विराडन्नमिति श्रूयते दशाक्षरा विराडिति च, तत्
दशगणनायोगादियं विराट् भवति, अतश्चान्नमिति । अत एव सैषा विराडित्यनूद्यान्नादित्वं
विधीयते सैषा विराडन्नादीति। न केवलमन्नं किन्तु सर्वासु दिक्ष्वन्नं - यत्र यत्र यद्यदन्नं
तत्सर्वम् इयं विद्या, तत्तदन्नगतभोग्यतातिशयः सर्वोऽप्यस्यामेकस्यां विद्यायां वर्तत
इति विद्या स्तुता भवति । यद्यपि उक्तरीत्या अन्नत्वापादनेन कृतायत्वमुपयुज्यते, संख्याविशेषसम्पत्त्यैव
तदुपपत्तेः, तत् दशकृतमित्यनपेक्षितं वचनम् । अथापि यस्मात्संख्या- विशेषयोगादृशकृतमभूत्
तस्मादेव संख्याविशेषयोगादित्यन्वयविवक्षया नानौचित्यम् । एतेन दशकृतमिति पुनरुक्तम्,
तस्मादित्यनेवैव तदर्थलाभात्, तच्छब्दो ह्यव्यवहितपूर्वेस्वरसः, तत्कृतमिति च पूर्वं
श्रूयते इति शङ्का परास्ता । यद्वा -
दशकृतमित्यस्योत्तरेण सम्बन्धः, व्याख्यास्यते चानुपदम्, न केवलमन्नम्, सैषा विराडन्नादी
च - विराट्छन्दस्तु अन्नम् - सैषा विराट् - संवर्गविद्यारूपेयं विराट्, अन्नत्वोपपादनेनैव
विराट्त्वमपि प्राप्तम्, अन्नादी च - अन्नमिह दशकमग्न्यादीनाम्, तदुपचर्यते अन्नादीति
। लिङ्गव्यत्ययश्छान्दसः । यद्वा - दशकृतं सैषा विराडन्नादीत्येकं वाक्यम्, दशकृतमिति
हेतुगर्भं विशेषणम् । अन्तरर्भवद्भिरेकाङ्कायद्व्यङ्कायत्र्यङ्कायैरात्मना चतुरङ्कायात्मना
दशत्वमापादयत्कृतं यथैकाङ्कादीनत्ति - स्वस्मिन्नन्तर्भावयति, तथाऽपीयमानैरग्न्यादिलक्षणमन्नमत्ति
संवर्गः, तथाविधसंवर्गावलम्बित्वाच्च सेयं संवर्गविद्या यतो दशकृतमत एवान्नमत्तीत्यभिप्रेत्योच्यते
दशकृतं अन्नादीति । तया - संवर्गविद्यया करणेन सर्वं दृष्टं भवति ; संवर्गत्वगुणकवायुप्राणशरीरकपरमात्मनि
दृष्टं सर्वमेव दृष्टं भवति ; ततो वस्त्वन्तरस्य विभक्तस्याभावादिति भावः । अथ विदुषः
फलमाह सर्वमस्येदमित्यादिना । य एवं वेद - उपास्ते अस्य - उपासकस्य सर्वमिदं दृष्टं
भवति - दृष्टिगोचरः भवति; अन्नादी च भवति - सर्वं भुक्तमनेन भवति, सर्वतो व्यापिनः परमात्मिनोऽनुभवात्
सर्वतः परिपूर्णतृप्तिलाभात् सर्वतोऽन्नादो भवतीति भावः । यद्यप्यन्नादो भवतीत्येव
श्रूयते न तु सर्वत इति, अथापि सर्वमिदं दृष्टं भवतीत्यस्य सह पाठादसङ्कोचन्यायावतारेण
तथा व्याख्यानम्, अनुगुणं च प्रकरणस्य । द्विरुक्तिर्विद्यासमाप्तौ ।।
इति तृतीयखण्डभाष्यम्
4.4.1
सत्यकामो ह जाबालो जबलां मातरमामन्त्रयाञ्चक्रे -
ब्रह्मचर्यं भवति ! विवत्स्यामि । किंगोत्रोऽहमस्मीति ।। 1 ।।
"	सु. - कश्चित् बालः नाम्ना सत्यकामः जबालायाः पुत्रः मातरं जबालां आमन्त्र-याञ्चक्रे"
भवति! ब्रह्मचर्यमध्ययनार्थं विवत्स्यामि - गुरुकुलमुपगम्य, अज्ञातगोत्रं मां गुरवः
कथमुपनयेरन्, तत् ब्रूहि किं गोत्रोऽस्म्यहमिति ।।
4.4.2
सा हैनमुवाच - नाहमेतद् वेद तात! यद्गोत्रस्त्वमसि ।
बह्वहं चरन्ती परिचारिणी यौवने त्वामलभे ।
साऽहमेतन्न वेद, यद्गोत्रस्त्वमसि । जबाला तु नामाहमस्मि ।
सत्यकामो नाम त्वमसि स । सत्यकाम एव जाबालो ब्रवीथा इति ।। 2 ।।
"	सु. -  सा - हैनमुवाच  ..... तात ! नाहमेतद्वेद - अध्ययने स्वत एव सञ्जातां त्वरां"
बालस्य विलोक्य प्रेमपेशलया गिरा सम्बोधयति - तातेति । यद्गोत्रस्त्वमसि, नाहमेतद्वेद,
कुतः ? अहं बहुचरन्ती - गुहव्यापारं बह्वाचरन्ती परिचारिणी - श्वश्रूश्वशुरादिगुरुजनपरिचरणैकशीला
आसम्, तत् भर्तर्गोत्रावधारणे न मम प्रवृत्तिरासीत्, यौवने त्वामलभे - अपगते यौवने न
प्रसूतेरवसरः, अतोऽत्र यौवनशब्दोऽभिनवयौवनपरः, तेन यौवने लज्जाप्राचुर्यात् भर्तृतोऽपि
गोत्रावधारणावसरः, अथ च तदैवोपरतः ते पिता, तत् यद्गोत्रस्त्वमसि एतन्न वेदाहम्, अहमेतावत्
जाने जबाला नामाहमस्मि सत्यकामो नाम त्वमसि, पृष्टो गुरुणा हि सत्यकाम एव जाबालोऽहमस्मीति ब्रवीथा इति ।
4.4.3
स ह हारिदुमतं गौतममेत्योवाच -
ब्रह्मचर्यं भगवति वत्स्यामि उपेयां भगवन्तमिति ।। 3 ।।
"	सु. - सः - जाबालः हरिद्रुमतः सुतं गौतममेत्योवाच - भगवति - पूज्ये भवति - ब्रह्मचर्यमध्ययनार्थं"
वत्स्यामि, ततः भगवन्तं शिष्यतयाऽहमुपगच्छेयमिति ।।
4.4.4
तँ होवाच - किंगोत्रो नु सोम्यासीति । स होवाच,
नाहमेतद्वेद भो !, यद्गोत्रोऽहमस्मि । अपृच्छं मातरम् !
सा मा प्रत्यब्रवीत् - बह्वहं चरन्ती परिचारिणी यौवने
त्वामलभे । साऽहमेतन्न वेद, यद्गोत्रस्त्वमसि ।
जबाला तु नामाहमस्मि । सत्यकामो नाम त्वमसीति ।
सोऽहँ सत्यकामो जाबालोऽस्मि भो इति ।। 4 ।।
"	सु. - तमेवमुक्तवन्तं जाबालं गौतमः उवाच - किंगोत्रो नु सोम्यासीति अयं च प्रश्नः जन्मनाऽस्योपनयनार्हतावधारणाय,"
तदर्हता हि द्विजत्वसापेक्षा । एवं गौतमेन पृष्टो जाबाल आह । नाहमेतदित्यादि स्फुटम् ।।
4.4.5
[गौतमेन चतुश्शतगवीनिराकरणम् - सत्यकामस्य गोसेव]
तँ होवाच - नैतदब्राह्मणो विवक्तुमर्हति । समिधँ सोम्याहर ।
उपत्वा नेष्ये । न सत्यादगा इति । तमुपनीय कृशानामबलाना
चतुःशता गा1 निराकृत्योवाच  - इमाः सोम्यानुसंव्रजेति ।
ता अभिप्रस्थापयन्नुवाच - नासहस्रेणावर्तेयेति ।
स ह वर्षगणं प्रोवास । ता यदा सहस्रं संपेदुः ।। 5 ।।
"	सु. - उपनयनार्हतौपयिकं जन्मास्य निश्चेतुं प्रवृत्तो गुरुः अस्य सत्यवचनेन विनिश्चित्य"
जन्मनोपनयनार्हमेनमाह - तं - एनं सत्ये निष्ठितमिदमुवाच । अब्राह्मणः - ब्राह्मणात्
द्विजात् अन्यः - शूद्रः, नैतद्विवक्तुमर्हति - सत्यमिदं वचो विशेषेण वक्तुं नार्हति,
त्वं तु सत्यात् नागाः - न प्रस्खलितवानसि, तदनेन लिङ्गेन त्वमवगम्यसे ब्राह्मण इति,
तदाहर समिधम्, त्वामुपनेष्ये इति । आनीतसमिधं तमुपनीय विशेषतो विद्ययाऽनुजिघृक्षः एनमात्मीयात्
कृशानामबलानां गवां मण्डलात् चतुःशता गा निराकृत्य - पृथक्कृत्य उवाच । चत्वारिशतानि
संख्याविशेषो यासु इति  बहुव्रीह्याश्रयणात् छान्दसतया वा चतुःशता इति । इमाः गाः सोम्यानु
संव्रज - अनुयाहि इमाः पालय परिचरन्निति यावत् ।  स च सत्यकामः श्रद्धातिशयसम्पन्नः
गाश्चारणाय अभिप्रस्थापयन्नुवाच नासहस्रेणावर्तेयेति - न यावत्सहस्रसंख्यया आसां वृद्धिर्न
तावत् प्रत्यावर्तेयेति । एवमवधार्य प्रविश्य तृणोदकपरिपूर्णहिं- स्रसत्त्वरहितं वनं
वर्षगणं प्रोवास - बहुवर्ष परिमितं दीर्घं कालं प्रोषितवान् । ता गावो यदा सहस्रं सम्पेदुः
- सहस्रसङ्ख्यासम्पन्ना बभूवुः ।।
।। इति चतुर्थखण्डभाष्यम् ।।
4.5.1
[ऋषभेण सत्यकामाय चतुष्कलैकपादोपदेशः]
अथ हैनमृषभोऽभ्युवाद - सत्यकामा  इति ।
भगव इति ह प्रतिशुश्राव । प्राप्ताः सोम्य सहस्रँस्मः ।
प्रापय न आचार्यकुलम् ।। 1 ।।
"	सु. - अथास्य श्रद्धातपोविशेषसुप्रसन्नो देवो वायुर्दिक्  सम्बन्धी स्वयमृषभो भूत्वा"
बलीवर्दी भूत्वा अभ्युवाचैनम्, सत्यकामा 3 इति प्रथमं सम्बोधयति स्म, सम्बोधितश्च स
जाबालः सपदि भगवः ! - हे भगवन् ! इति विनयोपेतेन वचसा प्रत्युत्तरयतिस्म । यथासङ्कल्पं
वयं सहस्रं - सहस्रसंख्या प्राप्ताः स्मः । प्रापय न आचार्यकुलम् ।
4.5.2
ब्राह्मणश्च ते पादं ब्रवाणीति । ब्रवीतु मे भगवानिति ।
तस्मै होवाच - प्राचीदिक् कला ; प्रतीचीदिक् कलाः,
दक्षिणा दिक् कला, उदीचीदिक् कला । एष वै सोम्य
चतुष्कलः पादो ब्रह्मणः प्रकाशवान् नाम ।। 2 ।।
"	सु. - इदं चापरं शृणु ब्रह्मणः पादं ब्रवाणीति । अवहितोऽस्मि ब्रवीतु मे भगवानिति"
जाबाल आह - तस्मै होवाच ऋषभः - प्राचीदिक् एका कला - पादस्य चतुर्थांशः, प्रतीची अुपरा
कला, एवं दक्षिणा, उदीची च, एवमेताभिः चतसृभिः कलाभिरवयवैरुपेतो ब्रह्मणः पादोऽयमेकश्चतुष्कलः
प्रकाशवान्नामायम्, यतो दिशः प्रकाशन्ते ।।
4.5.3
स य एतमेवं विद्वाँश्चतुष्कलं पादं ब्रह्मणः
प्रकाशवान् इत्युपास्ते, प्रकाशवानस्मिन् लोके भवति ।
प्रकाशवतो ह लोकान् जयति, य एतमेवं विद्वाँश्चतुष्कलं
पादं ब्रह्मणः प्रकाशवानित्युपास्ते ।। 3 ।।
"	सु. - ब्रह्मणश्चतुष्कलं पादं एवं प्रकाशवानित्युपास्ते । स लोके अस्मिन् प्रकाशवान्"
भवति, नैतावत्, अमुत्र च फलमन्वेति । किं तत् ? प्रकाशवतो ह लोकान् जयति, य एतमेवं विद्वान्
चतुष्कलं ब्रह्मणः पादं प्रकाशवानित्युपास्ते ।।
।। इति पञ्चमखण्डभाष्यम् ।।
4.6.1
अग्निष्टे पादं वक्तेति । स ह श्वोभूते गा अभिप्रस्थापयाञ्चकार ।
ता यत्राभिसायं बभूवुः ; तत्राग्निमुपसमाधाय गा उपरुध्य
समिधमाधाय पश्चादग्नेः प्राङ्मुपोपविवेश ।। 1 ।।
"	सु. - एवमुपदिश्य पादं - एकमपरं तु पादम् अग्निस्ते - वक्ष्यतीत्युपरराम । स जाबालिः"
श्वोभूको गा आाचार्यकुलमभिप्रस्थापयाञ्चक्रे । अथ सायं यत्र  गा अभितो बभूवुः, तत्राग्निमुपसमाधाय
- यथाविधि समिधमाधाय गाश्च एकत्रोपरुध्य अग्नेः पृष्ठतः समीपे प्राङ्मुख उपविवेश ।।
4.6.2
तस्मग्निरभ्युवाद सत्यकामा 3 इति भगव इति ह प्रतिशुश्राव ।। 2 ।।
4.6.3
ब्रह्मणः सोम्य! ते पादं ब्रवाणीति । ब्रवीतु मे भगवानिति ।
तस्मै होवाच - पृथिवी कला, अन्तरिक्षं कला, द्यौः कला,
समुद्रः कला । एष वै सोम्य चतुष्कलः पादो ब्रह्मणोऽनन्तवान् नाम ।। 3 ।।
"	सु. - अयं द्वितीयः पादो ब्रह्मणश्चतुष्कलोऽनन्तवान्नाम, पृथिव्यादीनां वैपुल्यातिशयनोच्यते"
- अनन्तवान्नामेति ।।
4.6.4
स य एतमेवं विद्वाँश्चतुष्कलं पादं ब्रह्मणोऽनन्तवानित्युपास्तेऽनन्तवा
नस्मिन् लोके भवति । अनन्तवतो ह लोकान् जयति, य एतमेवं
विद्वाँश्चतुष्कलं पादं ब्रह्मणोऽनन्तवानित्युपास्ते ।। 4 ।।
"	सु. - लोकेऽस्मिन् अन्तवान् भवति विपुलसम्पत्तिमान् भवति, नैतावन्मात्रम् , अमुत्र"
चानन्तवतो लोकान् (अतिविस्तीर्णान्) जयति ।।
।। इति षष्ठखण्डभाष्यम् ।।
4.7.1
हँसस्ते पादं वक्तेति । स ह श्वोभूते गा अभि प्रस्थापयाञ्चकार ।
ता यत्राभिसायं बभूवुः तत्राग्निमुपसमाधाय गा उपरुध्य समिधमाधाय
पश्चादग्नेः प्राङुपोपविवेश ।। 1 ।।
"	सु. - एवमुपदिश्य तृतीयं पादं हंसो वक्ष्यतीत्युक्त्वा उपरराम अग्निः । स हेत्यादि स्पष्टम् ।।"
4.7.2
तँ हँस उपनिपत्याभ्युवाद, सत्यकामा 3इति ।
भगव इति ह प्रतिशुश्राव ।। 2 ।।
"	सु. - सूर्यादीनां ज्योतिष्मत्त्वादेष तृतीयः पादो ज्योतिष्मान् नाम ।।"
4.7.3
ब्रह्मणः सोम्य ! ते पादं ब्रवाणीति, ब्रवीतु मे भगवानिति ।
तस्मै होवाच अग्निः कला, सूर्यः कला, चन्द्रः कला,
विद्युत्कलैष वै सोम्य ! चतुष्कलः पादो ब्रह्मणो ज्योतिष्मान्नाम ।। 3 ।।
"	सु. - सूर्यादीनां ज्योतिष्मत्त्वादेष तृतीयः पादो ज्योतिष्मान् नाम ।।"
4.7.4
स य एतमेवं विद्वाँश्चतुष्कलं पादं ब्रह्मणो ज्योतिष्मानित्युपास्ते,
ज्योतिष्मानस्मिल्लोके भवति । ज्योतिष्मतो ह लोकाञ्जयति,
य एतमेवं विद्वांश्चतुष्कलं पादं ब्रह्मणो ज्योतिष्मानित्युपास्ते ।। 4 ।।
"	सु. - सूर्यादीनां ज्योतिष्मत्त्वादेष तृतीयः पादो ज्योतिष्मान् नाम ।।"
।। इति सप्तमः खण्डभाष्यम् ।।
4.8.1
[मद्गोः सत्यकामाय चतुर्थपादोपदेशः तस्य फलञ्च]
मद्गुष्टे पादं वक्तेति । स ह श्वोभूते गा अभिप्रस्थापयाञ्चकार ।
ता यत्राभिसायं बभूवुः, तत्राग्निमुपसमाधाय गा उपरुध्य
समिधमाधाय पश्चादग्नेः प्राङुपोपविवेश ।। 1 ।।
"	सु. - मद्गुः - पक्षिविशेषो जलचरः । भोगानामायतनानि नाम प्राणादीनि तत्संश्लेषादेव"
भोगः, तदुच्यते आयतनवान्नामेति ।।
4.8.2
तं मद्गुरुपनिपत्याभ्युवाद, सत्यकामा3 इति ।
भगव इति ह प्रतिशुश्राव ।। 2 ।।
"	सु. - मद्गुः - पक्षिविशेषो जलचरः । भोगानामायतनानि नाम प्राणादीनि तत्संश्लेषादेव"
भोगः, तदुच्यते आयतनवान्नामेति ।।
4.8.3
ब्रह्मणः सोम्य ! ते पादं ब्रवाणीति । ब्रवीतु मे भगवानिति ।
तस्मै होवाच प्राणः कला, चक्षुः कला, श्रोत्रं कला, मनः
कला । एष वै सोग्य ! चतुष्कलः पादो ब्रह्मणो आयतनवान् नाम ।। 3 ।।
"	सु. - मद्गुः - पक्षिविशेषो जलचरः । भोगानामायतनानि नाम प्राणादीनि तत्संश्लेषादेव"
भोगः, तदुच्यते आयतनवान्नामेति ।।
4.8.4
स य एतमेवं विद्वाँश्चतुष्कलं पादं ब्रह्मण आयतनवान् इत्युपास्ते,
आयतनवानस्मिन् लोके भवति । आयतनवतो ह लोकान् जयति,
य एतमेवं विद्वाँश्चतुष्कलं पादं ब्रह्मण आयतनवानित्युपास्ते ।। 4 ।।
"	सु. - मद्गुः - पक्षिविशेषो जलचरः । भोगानामायतनानि नाम प्राणादीनि तत्संश्लेषादेव"
भोगः, तदुच्यते आयतनवान्नामेति ।।
।। अष्टमखण्ड भाष्यम् ।।
4.9.1
[गुरुणा सत्यकामाय षोडशकलोपदेशः]
प्राप हाचार्यकुलम् । तमाचार्योऽभ्युवाद सत्यकामा 3
इति । भगव इति ह प्रतिशुश्राव ।। 1 ।।
"	सु. - एवमधिगम्य देवताभ्यो ब्रह्मविद्यामाचार्यकुलं प्राप । प्राप्तवन्तं तं प्रेमविह्वलो"
गुरुः दूरादेव सम्बोधयन्नाह - सत्यकामा 3 इति । सः भगवन्निति प्रतिशुश्राव ।।
4.9.2
ब्रह्मविदिव वै सोम्य भासि ; कोनु त्वाऽनुशशासेति ।
अन्ये मनुष्येभ्य इति ह प्रतिजज्ञे । भगवांस्त्वेव मे कामे ब्रूयात् ।। 2 ।।
"	सु. - प्राहाचार्यः, हे सोम्य ! प्रियदर्शन ! ब्रह्मविदिवभासि - यत्त्वं सम्प्रसन्नो"
मुखेन लक्ष्यसे, कस्त्वामुपदिदेशेति । अन्ये मनुष्येभ्य इति ह प्रतिजज्ञे - एवं पृष्टः
सत्यकामः आचार्याति लङ्घनापराधशङ्कामपजिहीर्षुः प्रतिजज्ञे, सत्यमेव न मनुष्यो मामुपदिदेश,
अन्ये देवा एव प्रसन्ना उपदिदिशुरिति प्रतिजज्ञे । सति मे कामे - इच्छायां सत्यां विविदिषायामिति
यावत् । त्वमेव मे ब्रूयात् तत् भवन्तमाचार्यमतिलङ्घ्यान्यं न गणयामि इति चाह ।।
4.9.3
श्रुतँ ह्येव मे भगवद्दृशेभ्यः आचार्याद्धैव विद्या विदिता साधिष्ठं प्रापदिति ।
तस्मै हैतदेवोवाच अत्र ह न किञ्चन वीयायेति वीयायेति ।। 3 ।।
"	सु. - अपरं चाह, भगवान्ः भवाद्दृशेभ्यः श्रुतमिदं यदाचार्यादेव विदिता विद्या सादिष्ठं"
प्रापत् - साधुतमत्वं प्राप्नोति नान्यथा इति, तत् भवानेव उपदिशतु इति । एवं प्रार्थितो
गुरुः एतदेव - देवताभिरुक्तां षोडशकलब्रह्मविद्यामेवोवाच तस्मै । अत्र ह न किञ्चन वीयाय
- आचार्योपदिष्टायामस्यां विद्यायां देवतोपदिष्टविद्यातो न किञ्चिदपि विगतमभूत् । अन्यूनातिरिक्तमेव
उपदिष्टमाचार्येणेति यावत् । समाप्तावभ्यासः ।।
।। इति नवमखण्डभाष्यम् ।।
4.10.1
[उपकोसलविद्या - उपकोसलस्य गुरुशुश्रूषा]
उपकोसलो ह वै कामलायनः सत्यकामे जाबाले ब्रह्मचर्यमुवास ।
तस्य ह द्वादश वर्षाण्यग्नीन् परिचचार । स ह स्मान्यान्
अन्तेवासिनः समावर्तयँस्तँ ह स्मैव न समावर्तयति ।। 1 ।।
"	सु. - आचार्यपरिचर्यया भूयिष्ठया श्रद्धया च विद्यासिद्धिम् अवधारयन् पुनराख्यायिकामुखेन"
विद्यान्तरं वक्तुमारभते - उपेति - नाम्ना उपकोसलः, सुतः कमलस्य जाबाले सत्यकामे विद्यार्थं
ब्रह्मचर्यमुवास, परिचचार च नियमेन श्रद्धया द्वादशवर्षाणि अग्नीन् तस्य - गुरोः, सः
- गुरुः अन्यानन्तेवासिनः स्वाध्यायमध्याप्य समावर्तयन् गृहान् , तं ह न समावर्तयतिस्मैव
- अग्निपरिचर्यापरायणमपि तमुपरुरोध केवलम् , नोपदिदेशोपदेष्टव्यमिति यावत् । ह स्म इत्यनर्थकौ निपातौ ।।
4.10.2
तं जायोवाच, तप्तो ब्रह्मचारी कुशलमग्नीन् 1पर्यचारीत्1 ।
मा त्वाऽग्नयः परिप्रवोचन् ; प्रब्रूह्यस्मा इति ।
तस्मै हा प्रोच्यैव प्रवासांचक्रे ।। 2 ।।
"	सु. - तदानीं तं जायोवाच, तप्तो ब्रह्मचारी - तपःसम्पन्नोऽयं ब्रह्मचारी, तवाग्नीन्"
कुशलम् - सम्यक् पर्यचारीत् - शुश्रूषितवान् । तपःश्रद्धापुरस्कृतया परिचर्यया परितुष्टा
भूत्वा इमे अग्नयः त्वां मा परिप्रवोचन् - मापवदेयुः, अस्मिँस्तुष्टा देवा इमे अग्नयः
तव गर्हां कदाचित् कुर्युः, तत् गर्हायाः पात्रं माभूः, प्रब्रूह्यस्मै - उपदेष्टव्यमुपदिशेति
। एवं प्रतिबोधितोऽपि भार्यया तस्मै अप्रोच्यैव - अनुपदिश्यैव प्रवासाञ्चक्रे - प्रवासमकरोत्
। जानन्नपि अस्याग्निपरिचरणातिशयं परीक्षितुमस्य श्रद्धातिशयम् , अनुपदिश्यैव प्रवासितवानाचार्यः
। उपदेष्टव्यं हि सर्वतो विलक्षणमेव किञ्चित् यस्मिन्नुपदिष्टे नान्यदुपदेष्टव्यं स्यात्
, अस्य च विविदिषा तस्यैव नेतरस्येव स्वाध्यायमात्र जिघृक्षा, तदस्याशयं जानन्नेव परीक्षतेऽस्य श्रद्धाम् ।।
4.10.3
स ह व्याधिनाऽनशितुं दध्रे । तमाचार्यजायोवाच -
ब्रह्मचारिन् अशान ; किन्तु नाश्नासीति । स होवाच -
बहव इमेऽस्मिन् पुरुषे कामाः नानात्ययाः ।
व्याधिभिः प्रतिपूर्णोऽस्मि ; नाशिष्यामीति ।। 3 ।।
"	सु. - अनुपदिश्यैव प्रवसितवत्याचार्ये तापत्रयतीव्रवेदनया अयमनशितुं दध्रे निश्चयम्"
, अनशन सङ्कल्पमकरोत् । तम् - एनम् आत्मानमनशनेन शोषयन्तम् आचार्यजाया वात्सल्यादुवाच
- ब्रह्मचारिन् ! अशान किन्नु नाश्नासीति । स च चाप्रत्युवाचार्याणीम् , न मे अशिशिषा
यदहं व्याधिभिः प्रतिपूर्णोऽस्मि, व्याधयश्च इमे कामाः, कामैर्हि तापत्रयमूलैः पीड्यते
विशेषतः पुरुषः, तदिमे कामलक्षणाः व्याधयः पुरुषे बहवो वर्तन्ते, नानात्ययाश्च ते, अत्ययः
- विनाशः तेनानर्थ इह लक्ष्यते नानानर्थावहा इति यावत् । कामव्याधिरेकोप्यनेकानर्थावहः
बहुभिस्तैः प्रतिपूर्णोऽस्मि नाशिष्यामीति । यद्वा - अत्ययः - अतिक्रम्यगमनम् , उद्वेलमुत्सर्पणम्
, तच्च नानाप्रकारं कामव्याधीनाम् कामो ह्यर्थसिद्धिमुपगतो नोपरमते वर्धते च पुनः पुनरुत्कटश्च
भवति, अलब्धार्थश्च क्रोधात्परिणमन् परोपमर्दाय च भवति, तदेवमुद्वेलमस्योत्सर्पणमिति
नानात्यया इमे कामाः ।।
4.10.4
अथ हाग्नयः समूदिरे - तप्तो ब्रह्मचारी कुशलं नः
पर्यचारीत् । हन्तास्मै प्रब्रवामेति1 तस्मै होचुः ।। 4 ।।
"	सु. - अथ - एनमनशनेन क्षीयमाणमात्मनः भक्तमग्नयः सम्भूय कृपया जीवितवियोगभयात् रक्षन्तः"
समूदिरे - ऊचुर्मिथः । ब्रह्मचारी एषः न सम्यक् पर्यचारीत् - परिचरितवान् , हन्त इत्येतदनुकम्पायाम्
, अस्मै प्रब्रवाम येनायं यावत् आचार्यागमनमात्मानं धारयेत् । इतिविचार्य तस्मै ऊचुरिदं
प्राणो ब्रह्म कं ब्रह्म खं ब्रह्मेति ।।
4.10.5
प्राणो ब्रह्म कं ब्रह्म खं ब्रह्मेति । स होवाच -
विजानाम्यहं यत् प्राणो ब्रह्म ; कं च तु खं न विजानामीति ।
ते होचुः, यद्वाव कम् , तदेव खम् , यदेव खम् तदेव कमिति ।
प्राणं च हास्मै तदाकाशं चोचुः ।। 5 ।।
"	सु. - अथैतदग्नीनां वचनमुपश्रुत्य स होवाच उपकोसलः । विजानाम्यहं यत्प्राणो ब्रह्मेति,"
कं च तु खं च न विजानामि - अबाधितमिदं प्राणो ब्रह्मेति, प्राणनगुणयोगात् , सर्वस्य
प्राणयित्रैव हि भाव्यं ब्रह्मणा, तदवधारयामि तावत् प्राणो ब्रह्मेति, इदं तु नावधारयामि
यत्कं ब्रह्म खं ब्रह्मेति, न ह्यवयवार्थः प्राणशब्दस्येव कशब्दस्य खशब्दस्य च, येन
प्रवृत्तिनिमित्तेन ब्रह्म कं खं च भवेत् , यत्तु भूतं विकारि यच्च सुखमन्वहमनुभूयमानं
तत्कथं ब्रह्म भवेत्, तन्नावधारयामि कं ब्रह्म खं ब्रह्मेति । अथाग्नय ऊचुः यदेव कं
तदेव खं यदेव खं तदेव कमिति । न केवलं कं ब्रह्म, न वा खं केवलं ब्रह्म, किन्तु यत्कमुक्तं
तदेव खम् , खशब्देन विशेषितं नाम, ननु विशेषणेन किं सिद्धम् ? निरतिशयसुखरूपँ ब्रह्मेति,
यद्यपि खशब्द आकाशे प्रसिद्धः, अथाप्यत्र विभौ लक्षणया वर्तमानो
निरतिशयत्वमवगमयति, तेन च कशब्दवाच्यसुखस्य विशेषणादुक्तार्थलाभः । प्राणं च हास्मै
तदाकाशं चोचुः - तत् कं सुखं प्राणं चाकाशं चोचुः खशब्देनेव प्राणशब्देनापि विशेषितमूचुः
। मध्ये निर्दिष्टं कं पूर्वोत्तराभ्यां प्राणखाभ्यां विशेषितं नाम, तथा च सर्वप्राणयितृनिरतिशयसुखरूपं
ब्रह्मेत्युपास्यमिति यावत् ।।
।। इति दशमखण्डभाष्यम् ।।
4.11.1
अथ हैनं गार्हपत्योऽनुशशास - पृथिव्यग्निमादित्य इति ।
य एष आदित्ये पुरुषो दृश्यते सोऽहमस्मि ; स एवाहमस्मीति ।। 1 ।।
"	सु. - तत्र प्रथममेनं गार्हपत्योऽग्निरनुशशास । ममैवैता विभूतयः पृथिव्यग्निरन्नमादित्य"
इति, तेषु च य आदित्ये
पुरुषोऽहमस्मि, स एवाहमस्मि -  पृथिव्यादेरिव नान्तरमेतेन मम, अत्यन्तमभिन्न एवास्मि
तेनेति भावः । तेजोभूयस्तया साम्यात्तथोक्तिः । इदमत्र बोध्यम् । यद्यपि पृथिव्यादयो
न गार्हपत्यादेः र्विभूतयः । अथापि आध्यानशेषोऽयमुपदेशः ।।
4.11.2
स य एतमेवं विद्वानुपास्तेऽपहते पापकृत्यां लोकीभवति
सर्वमायुरेति ज्योग्जीवति नास्यावरपुरुषाः क्षीयन्ते उपवयं
तं भुञ्जामोऽस्मिँश्च लोकेऽमुष्मिँश्च य एतमेवं विद्वानुपास्ते ।। 2 ।।
"	सु. - य एतम् गार्हपत्याग्निम् एवं - जानन् पृथिव्यादिविभूतिकतया आदित्यात्मना च उपास्ते स"
विद्याविरोधिपापम् अपहते - हन्ति, पापेन विमुक्तो भवतीति यावत् । आनुषङ्गिकं फलमाह -
लोकीभवतीत्यादिना । लोकीभवति लोक्यते इति लोक, अभिलषितं पुत्रपश्वन्नादिलक्षणं फलं तदस्य
भवति । सर्वमायुः कृत्स्नं पुरुषस्यायुः एति । नास्याग्निविद्यानिष्ठस्य कुले अवराःपुरुषाः
- पुत्रपौत्रादयः क्षीयन्ते, शिष्यप्रशिष्यादयो वा । य एतमेवं विद्वानुपास्ते - वयमेतम्
अस्मिश्चलोके अमुष्मिंश्च लोके उपभुञ्जामः -  पालयामः, लोकद्वयेऽप्यस्य सुखं वयं साधयाम इति यावत् ।।
।। इति एकादशखण्डभाष्यम् ।।
4.12.1
अथ हैनमन्वाहार्यपचनोऽनुशशास - आपो दिशो नक्षत्राणि
चन्द्रमा इति । य एष चन्द्रमसि पुरुषो दृश्यते, सोऽहमस्मि,
स एवाहमस्मीति ।। 1 ।।
"	सु. - अथ हैनमन्वाहार्यपचनः - दक्षिणाग्निरनुशशास, आपोदिशो इत्यादिपूर्ववत् ।।"
4.12.2
स य एतमेवं विद्वानुपास्ते, अपहते पापकृत्याम् ,
लोकी भवति, सर्वमायुरेति ज्योग्जीवति, नास्यावरपुरुषाः
क्षीयन्ते । उप वयं तं भुञ्जामोऽस्मिँश्च
लोकेऽमुष्मिँश्च, य एतमेवं विद्वानुपास्ते ।। 2 ।।
"	सु. - अथ हैनमन्वाहार्यपचनः - दक्षिणाग्निरनुशशास, आपोदिशो इत्यादिपूर्ववत् ।।"
4.13.1
अथ हैनमाहवनीयोऽनुशशास - प्राण आकाशो द्यौर्विद्युदिति ।
य एष विद्युति पुरुषो दृश्यते ; सोऽहमस्मि, स एवाहमस्मीति ।। 1 ।।
"	सु. - व्याख्यात्प्रायम् ।।"
4.13.2
स य एतमेवं विद्वानुपास्ते, अपहते पापकृत्याम् लोकीभवति,
सर्वमायुरेति, ज्योग्जीवति, नास्यावरपुरुषा क्षीयन्ते ।
उप वयं तं भुञ्जामोऽस्मिँश्च लोकेऽमुष्मिँश्च, य एतमेवं विद्वानुपास्ते ।। 2 ।।
4.14.1
चतुर्दशः खण्डः
[अग्नीनामुपकोसलं प्रतिवचनम्]
ते होचुः - उपकोसल ! एषा सोम्य तेऽस्मद्विद्या चात्मविद्या
च आचार्यस्तु ते गतिं वक्तेति ।। आजगाम हास्याचार्यः ।
तमाचार्योऽभ्युवाद, उपकोसला 3 इति ।। 1 ।।
"	सु. - अथ मिलित्वा ते होचुः हे उपकोसल ! सोम्य ! एषा उपदिष्टा अस्मद्विद्या आत्मविद्या"
च - आत्मनः सर्वान्तरात्मनः परस्य विद्या, उपदेष्टव्यमखिलमुपदिष्टम् , आचार्यस्तु ते
गतिं - मार्गम् ; अवशिष्टमखिलमिति यावत् , वक्ता वक्ष्यति, आचार्याद्धैव विद्या विदिता
श्रेयसे, अस्माभिरभि- भूयमानमनशनेन क्षीयमाणमाश्वासयितुमिदं किञ्चिदुपदिष्टमिति । अथ
एवमुपदिश्य तिरोभूतेषु अग्निषु आजगामाचार्यः । आगत्यैव
तमुपकोसलमामन्त्रितवान् उपकोसल ! इति ।।
4.14.2
भगव इति ह प्रतिशुश्राव । ब्रह्मविद इव सोम्य ते मुखं भाति ।
कोनु त्वाऽनुशशासेति । को नु माऽनुशिष्याद्भो इतीहापेव
निह्नुते, इमे नूनमीदृशा अन्यादृशा इति ह अग्नीनभ्यूदे ।
किं नु सोम्य किल तेऽवोचन्निति ।। 2 ।।
"	सु. - स च सपदिभगवन् ! इति प्रतिशुश्राव । अस्यालक्ष्याकारमाचार्य उवाच ब्रह्मविद इव"
सोम्य ते मुखं भाति, कोनुत्वामनुशशासेति । एवं पृष्टः शिष्य आह - कोनु मां भवतः शिष्यमनुशिष्यात्
ऋते भवन्तम् । इतीहापेवनिह्नुते - इत्यनेन वचनेन लब्धमनुशासनमपह्नुत इव, नापलपति सर्वथा
नापि व्यक्तं कथयति । अत उच्यते अपनिह्नुत इवेति । अथ भीतः सपदि पुरो विद्यमानानग्नीन्
निर्दिशन् अभ्यूदे - आह । इमे नूनमीदृशा इति -  अद्य केवलं ज्वालारूपा दृश्यन्ते, तदानीं
तु अन्यादृशा एव देवाकारा अभवत् । नाहमन्यस्य पार्श्वमभ्यगाम् , एत एवाग्नयः देवा भूत्वा
उपादिशन् इति भावः । उपादिशन्निति कण्ठरवेण न निर्दिशति - परमन्यादृशा इत्येतावतैव निर्देशेन
व्यञ्जयति नामोपदेशम् । तेनास्याचार्यतो भीतिर्व्यज्यते । तस्य भयम् अपनुदन् सोम्येति
सम्बोधयन् अपृच्छत् - किन्नु किल तेऽवोचन्निति ।।
4.14.3
इदमिति ह प्रतिजज्ञे । लोकान् वाव किल सोम्य
तेऽवोचन् । अहं तु ते तद्वक्ष्यामि, यथा पुष्करपलाश
आपो न श्लिष्यन्ते, एवमेवंविदि पापं कर्म न श्लिष्यत इति ।
ब्रवीतु मे भगवानिति । तस्मै होवाच ।। 3 ।।
"	सु. - अथ शिष्यः प्रतिजज्ञे इदमेवोपदिष्टमेभिरिति । अथाचार्य आह - लोकान्वाव किल सोम्य"
तेऽवोचन् । पृथिव्यादीन् लोकानेव विशेषतस्ते अकथयन् ब्रह्मस्वरूपं तु न सम्यग्विवृतम्
, लोका एवाग्निविद्यासम्बन्धिनोविवृताः । अहं तु ते तद्वक्ष्यामि - प्रवक्ष्यामि यद्विशेषतस्ते
जिज्ञासितम् । एवंविदि -  वक्ष्यमाणप्रकारेण यस्तद्वेत्ति तस्मिन् यथा पुष्करपलाशे आपो
न श्लिष्यन्ते तथा पापं कर्म न श्लिष्यते - पद्मपत्र इव पाथः प्रसक्तमपि पापं न श्लिष्यते
-  तेनासौ नानुलिप्यत इति यावत् ; प्रसक्तमपिकर्म विद्याबलादकार्यकरं भवति विदुषीति
भावः । अत्र पापमित्यनेन पुण्यस्यापि सङ्ग्रहः । उभयोर्बन्धकत्वाविशेषात् । तच्च प्रमादतो
ब्रह्मविद्यापि स्यान्नाम । सोत्साहमाह शिष्यः ब्रवीतु भगवानिति । तस्मै स होवाच ।।
4.15.1
य एषोऽक्षिणि पुरुषो दृश्यते, एष आत्मेति होवाच ;
एतदमृतमभयम् एतद्ब्रह्मेति । तद्  यद्यप्यस्मिन्
सर्पिर्वोदकं वा सिञ्चति वर्त्मनीह्येव1 गच्छति ।। 1 ।।
"	सु. - यदवोचन्नग्नयःप्राणो ब्रह्म खं ब्रह्म कं ब्रह्मेति विशेषतस्तदवगमयामि त्वाम्"
य एषोऽक्षिणि पुरुषो दृश्यते - निगृहीतबाह्यवृत्तिभिर्मुनिभिराभ्यन्तरया दृष्ट्या स्वचक्षुष्येव
दृश्यते कश्चित्  - पुरुषविशेषः । आत्मा चैषः - सन्निहितो नाम चक्षुष्यपि असावात्मतया,
यश्चक्षुषि तिष्ठन् चक्षुषोऽन्तरो यं चक्षुर्न वेद यस्य चक्षुःशरीरं यश्चक्षुरन्तरो
यमयति (बृ.उ. 5-7-22) इति हि श्रूयते ; तदयं सर्वस्यान्तरात्मा सर्वेश्वरः । एतदमृतम्
- अविनाशि, अत एव अभयम् - निर्भयं स्थानम् , यदुपगतानामपुनरावृत्त्या न भयप्रसङ्गः ।
यद्वा - एतदेवामृतम् - निरतिशयभोग्यमपरिच्छिन्नसुखरूपत्वात् ; एतदेवचाभयम् - अनपायप्राणरूप-
तया, भयं हि प्राणसंयोगवियोगलक्षणजन्ममरणतः, अनपायप्राणलाभे चाकुतो भयः सम्पद्यते ।
एतद्ब्रह्म - सर्वतो बृहत् । अथ स्तुवन्निमं पुरुषं स्थानं स्तौति - यद्यपीत्यादिना
। सर्पिः - घृतम् , उदकं वा सिञ्चति, तत् वर्त्मनी ह्येव गच्छति - चक्षुषो वर्त्मनी
उत्तराधरौ पक्षावाभिगच्छति, पक्षावाभिलिप्येते न चक्षुरिति यावत् । तदेवम् अलेपस्थाने
तिष्ठतस्तस्यालेपतायां किमु वक्तव्यम् , यश्चैनम् उपास्ते तस्मिन् पापं कर्म न श्लिष्यत
इत्यत्र किमु वक्तव्यमिति भावः ।।
4.15.2
एतँ संयद्वाम इत्याचक्षते । एतँ हि सर्वाणि वामान्यभिसंयन्ति ।
सर्वाण्येनं वामान्यभिसंयन्ति य एवं वेद ।। 2 ।।
"	सु. - अथ एतम् - अक्षिपुरुषं गुणविशेषयोगेनोपास्यं विदधन्नाह - एतं संयद्वाम इत्याचक्षते"
महर्षयः । कुतः ? एतं - ह्यक्षिपुरुषं सर्वाणि वामानि - स्पृहणीयानि शोभनानि अभिसंयन्ति
; तदनेन कल्याणगुणयोगेन संयद्वाम इत्याचक्षते । य एनमेवं संयद्वामत्वगुणकमुपास्ते तमेनं
सर्वाणि वामानि अभिसमायान्ति ।।
4.15.3
एष उ एव वामनीः । एष हि सर्वाणि वामानि नयति ।
सर्वाणि वामानि नयति, य एवं वेद ।। 3 ।।
"	सु. - एष एव वामनीः, कुतः ? एष ह्युपास्यमानः सर्वाणि वामानि नयति - प्रापयत्युपासकान्"
, तदनेन वामप्रापकत्वगुणयोगेन वामनीश्चैष भवति । एनमेवं वामनीत्वगुणकमुपास्ते सोऽपि
वामनीर्भवति । उपास्यसधर्मा भवति ।।
4.15.4
एष उ एव भामनीरेष हि सर्वेषु लोकेषु
भाति सर्वेषु लोकेषु भाति य एवं वेद ।। 4 ।।
"	सु. - एष एव भामनीः, कुतः ? एष हि सर्वेषु लोकेषु असाधारणया भासा भाति - प्रकाशते,"
अप्रतिहतोऽस्य प्रकाश इति यावत् । तदनेन गुणयोगेन भामनीश्च भवति । य एनं - भामनीत्वगुणयोगेन
उपास्ते, स सर्वेषु लोकेषु भातिस्वासाधारणया भासा, अप्रतिहतोऽस्य प्रकाश इति यावत् ।।
4.15.5
अथ यदु चैवास्मिञ्छव्यं कुर्वन्ति, यदि च
नार्चिषमेवाभिसम्भवन्ति, अर्चिषोऽहः, अह्नः
आपूर्यमाणपक्षम् , आपूर्यमाणपक्षाद्यान् षडुदङ्ङेति
मासाँस्तान् , मासेभ्यः संवत्सरम् , संवत्सरादादित्यम्,
आदित्याच्चन्द्रमसम् , चन्द्रमसो विद्युतम् , तत्पुरुषो अमानवः ।। 5 ।।
"	सु. - एवं विदुषः अस्यार्चिरादिना ब्रह्मपथेन गमनमपुनरावृत्तिमाह - अथेत्यादिना । अस्मिन्"
- ब्रह्मविदि प्रेते देहानुबन्धिनः शव्यं - शवसंस्कारं यदुकुर्वन्ति यदि च न, अर्चिषमेवाभिसम्भवन्त्येते
। केवलकर्मिणामिव एषां न फले प्रतिबन्धः प्रेतसंस्कारेणाकृतेन । ब्रह्मविद्यैवं स्तूयते
। नोपकोसलविद्यामात्रम् । अर्चिरादयो विद्युदन्ता लोकविशेषा ब्रह्मधामाभिगच्छतः पथि
प्रसजन्तोऽर्चिराद्यभिमानिदेवविशेषाधिष्ठिताः, तेषु प्रथममर्चिलोकमितः प्रेतो ब्रह्मविदभिसम्भवति ।
ततो अहः - अहरभिमानिदेवताधिष्ठितं लोकं तत आपूर्यमाणपक्षम् - आपूर्यते चन्द्रमाः कलाभिः
यस्मिन् पक्षे तम् , शुक्लपक्षाभिमानिदेवताधिष्ठितं लोकम् ततो यान् षट्मासान् सूर्यः
उदक् - उत्तरस्यां दिग्विभागे एति तान् मासान् - उत्तरायणाभिमानिदेवताविशेषाधिष्ठितं
लोकम् , ततः संवत्सरम् - संवत्सराभिमानिदेवताधिष्ठितं लोकम् , ततः आदित्यम् - ततः चन्द्रमसम्
, ततो विद्युतं - विद्युदभिमानिदेवाताधिष्ठितं लोकमभिसमेति । तत्र एनममानवः पुरुषः अप्राकृतलोकादभ्येति
। स एनं ब्रह्म गमयति - परब्रह्म धाम प्रापयति । एष एव देवपथः ब्रह्मपथश्च - देवैः अर्चिरादिभिरातिवाहिकैरधिष्ठित
इति देवपथः, प्राप्यस्य ब्रह्मणः प्रापकः पन्था इति ब्रह्मपथश्च । इहार्चिरादिमार्गे
वायुप्रभृतयः न श्रूयन्ते । अथापि अन्यत्र श्रूयमाणं सर्वशाखाप्रत्ययन्यायेन इहापि बोध्यम्
। एतेन पथा प्रतिपद्यमाना धाम विशेषम् ; इमं मानवमावर्तं - संसारावर्तं नावर्तन्ते - न विशन्ति ।।
4.15.6
स एनान् ब्रह्म गमयति । एष देवपथो ब्रह्मपथः ।
एतेन प्रतिपद्यमाना इमं मानवमावर्तं नावर्तन्ते नावर्तन्ते ।। 6 ।।
"	सु. - एवं विदुषः अस्यार्चिरादिना ब्रह्मपथेन गमनमपुनरावृत्तिमाह - अथेत्यादिना । अस्मिन्"
- ब्रह्मविदि प्रेते देहानुबन्धिनः शव्यं - शवसंस्कारं यदुकुर्वन्ति यदि च न, अर्चिषमेवाभिसम्भवन्त्येते
। केवलकर्मिणामिव एषां न फले प्रतिबन्धः प्रेतसंस्कारेणाकृतेन । ब्रह्मविद्यैवं स्तूयते
। नोपकोसलविद्यामात्रम् । अर्चिरादयो विद्युदन्ता लोकविशेषा ब्रह्मधामाभिगच्छतः पथि
प्रसजन्तोऽर्चिराद्यभिमानिदेवविशेषाधिष्ठिताः, तेषु प्रथममर्चिलोकमितः प्रेतो ब्रह्मविदभिसम्भवति
। ततो अहः - अहरभिमानिदेवताधिष्ठितं लोकं तत आपूर्यमाणपक्षम् - आपूर्यते चन्द्रमाः कलाभिः
यस्मिन् पक्षे तम् , शुक्लपक्षाभिमानिदेवताधिष्ठितं लोकम् ततो यान् षट्मासान् सूर्यः
उदक् - उत्तरस्यां दिग्विभागे एति तान् मासान् - उत्तरायणाभिमानिदेवताविशेषाधिष्ठितं
लोकम् , ततः संवत्सरम् - संवत्सराभिमानिदेवताधिष्ठितं लोकम् , ततः आदित्यम् - ततः चन्द्रमसम्
, ततो विद्युतं - विद्युदभिमानिदेवाताधिष्ठितं लोकमभिसमेति । तत्र एनममानवः पुरुषः अप्राकृतलोकादभ्येति
। स एनं ब्रह्म गमयति - परब्रह्म धाम प्रापयति । एष एव देवपथः ब्रह्मपथश्च - देवैः अर्चिरादिभिरातिवाहिकैरधिष्ठित
इति देवपथः, प्राप्यस्य ब्रह्मणः प्रापकः पन्था इति ब्रह्मपथश्च । इहार्चिरादिमार्गे
वायुप्रभृतयः न श्रूयन्ते । अथापि अन्यत्र श्रूयमाणं सर्वशाखाप्रत्ययन्यायेन इहापि बोध्यम्
। एतेन पथा प्रतिपद्यमाना धाम विशेषम् ; इमं मानवमावर्तं - संसारावर्तं नावर्तन्ते - न विशन्ति ।।
।। इति पञ्चदशखण्डभाष्यम् ।।
4.16.1
एष ह वै यज्ञो योऽयं पवते । एष ह यन् इदँ सर्वं पुनाति यदेष ह यन्निदँ
सर्वं पुनाति, तस्मादेष एव यज्ञः । तस्य मनश्च वाक् च वर्तनी ।। 1 ।।
"	सु. - यदि यज्ञे क्षतं स्यात् तत्परिहर्तव्यमित्थमित्यादेष्टुं प्रस्तूयते - एष इत्यादिना"
। यद्यप्युपासनप्रकरणमिदम् , अथाप्यस्ति प्रसङ्गोऽस्य, यदुपास- नेष्वप्यस्ति कर्मणामङ्गभावः,
अङ्गक्षतेः परिहारो ह्यङ्गिनि प्रवर्तमानेन ज्ञातव्यः, उपदिष्टा चाग्निविद्याऽव्यवधानेन,
तदग्निसाध्यो यज्ञो यथाऽक्षतः स्यात्तथोपदेष्टव्यमिति भवति प्रसङ्गः । एष ह वै यज्ञो
योऽयं पवते - योऽयं पवते पवनः एष ह वै यज्ञः कथमेतत् ? एष हि यन्निदं सर्वं पुनाति
- यस्मादेष पवनो यज्ञश्च यन् - गच्छन्नेव प्रचलन्नेव इदं सर्वं पुनाति, न तु स्तब्धः,
पवन इव अयं क्रियैकलक्षणः स्वक्रियया शोधयत्यखिलमिदम् , यज्ञोऽपि क्रियैकलक्षणः क्रियाभिरेव
ताभिस्ताभिः पुनाति यजमानम् । तदनेन साम्येन पवनो नामायम् । एवं वायोरिव यज्ञस्य गतिशीलतया
पवित्रतामुक्त्वा अथास्य गतिसाधनवैकल्ये यजमानस्य अनर्थं वक्ष्यन् गतिसाधनमाह - तस्य
मनश्च वाक् च वर्तनी । तस्य - यज्ञस्य गत्ये - कशीलस्य मनश्च वाक् चेति वर्तनी - मार्गः ।।
4.16.1
तयोरन्यतरां मनसा संस्करोति ब्रह्मा, वाचा होताऽध्वर्यु-
रुद्गाताऽन्यतराम् । स यत्रोपाकृते1 प्रातरनुवाके पुरा
परिधानीयाया ब्रह्मा 1व्यवदति1 ।। 2 ।।
"	सु. - तयोः - वाङ्मनसोः अन्यतरां मनोलक्षणां पदवीं ब्रह्मा मनसा निजेनावहितेन देवतादिविज्ञानसम्पन्नेन"
संस्करोति । होताऽध्वर्युरुद्गाता चेत्येते त्रयो वाचा - निजया ऋगाद्युच्चारणसमर्थया
तयोरन्यतरां वाग्लक्षणां पदवीं संस्कुर्वन्ति । ब्रह्मणो मानसं विज्ञानलक्षणं व्यापारं
होत्रादीनामृगाद्युच्चारणलक्षणव्यापारं चाश्रित्यायं यज्ञः प्रवर्तत इति भावः । यत्र
- यज्ञे, प्रातरनुवाके - शस्त्रे उपाकृते - प्रक्रान्ते, परिधानीयायाः ऋचः पुरा, स ब्रह्मा
व्यववदति - यत्किञ्चित् , मौनं त्यजतीति यावत् ।।
4.16.2
अन्यतरामेव वर्तनीँ सँस्कुर्वन्ति, हीयतेऽन्यतरा ।
स यथा एकपाद् व्रजन् , रथो वैकेन चक्रेण वर्तमानो
रिष्यति - एवमस्य यज्ञो रिष्यति, यज्ञं रिष्यन्तं
यजमानोऽनुरिष्यति, स इष्ट्वा पापीयान् भवति ।। 3 ।।
"	सु. - अन्यतरामेव वर्तनीं वाग्लक्षणां संस्कुर्वन्ति होत्रादयः, अन्यतरा तु वर्तनी"
मनोलक्षणा ब्रह्मणो मौनत्यागलक्षणेन दोषेण हीयते - नश्यति, यथैकपात् पुरुषो ब्रजन् रथो
वैकचक्रेण वर्तमानो रिष्यति - नश्यति - एवमस्य यज्ञो नश्यति, यज्ञं नश्यन्तम् अनु यजमानोऽपि
नश्यति ; कोऽसौ नाशो यजमानस्य ? अर्थहानिरेव, न केवलं इष्टहानिः, स इष्ट्वा पापीयान्
भवति - पापं चास्य भवति ।।
4.16.4
अथ यत्रोपाकृते प्रातरनुवाके न पुरा परिधानीयाया ब्रह्मा
व्यवदति, उभे एव वर्तनी सँस्कुर्वन्ति न हीयतेऽन्यतरा ।। 4 ।।
"	सु. - वर्तनी - वर्तन्यौ, छान्दसो वचनलोपः । प्रतितिष्ठति - न पतति, अवैकल्यात् । साधनभावान्न"
प्रच्यवतीति यावत् । यज्ञः प्रतितिष्ठति न च्यवति फलतः । श्रेयांश्च भवति लोके ।।
4.16.5
स यथोभयपाद् व्रजन् , रथो वोभाभ्यां चक्राभ्यां वर्तमानः
प्रतितिष्ठति - एवमस्य यज्ञः प्रतितिष्ठति ; यज्ञं प्रतितिष्ठन्तं
यजमानोऽनु प्रतितिष्ठति, स इष्ट्वा श्रेयान् भवति ।। 5 ।।
"	सु. - वर्तनी - वर्तन्यौ, छान्दसो वचनलोपः । प्रतितिष्ठति - न पतति, अवैकल्यात् । साधनभावान्न"
प्रच्यवतीति यावत् । यज्ञः प्रतितिष्ठति न च्यवति फलतः । श्रेयांश्च भवति लोके ।।
।। इति षोहशखण्डभाष्यम् ।।
4.17.1
प्रजापतिर्लोकानभ्यतपत् । तेषां तप्यमानानाँ रसान्
"प्राबृहत् अग्निं पृथिव्याः, वायुमन्तरिक्षात् । आदित्यं दिवः ।। 1 ।।	"
"	सु. - अथ तयोर्वर्तन्योरकस्याः क्षते यज्ञे समुत्पन्ने प्रायश्चित्तं व्याहृतितो विधास्यन्"
व्याहृतीनां ऋगादि सारत्वं ज्ञापयितुं प्रस्तौति । य इमे पृथिव्यन्तरिक्षद्युलोकाः तेषां
सारमादित्सुः प्रजापतिर्लोकानभ्यतपत् विचाराग्नौ । लोके सारः कः इति विचारितवानिति यावत्
। तेषां लोकानां तप्यमानानां रसात् प्राबृहत् - उद्धृतवान्, क्रमादग्ननिं पृथिव्या वायुमन्तरिक्षात्
आदित्यं द्युलोकात् ।।
4.17.2
स एतास्तिस्रो देवता अभ्यतपत् । तासां तप्यमानानाँ रसान्
प्राबृहत् - अग्नेः ऋचः वायोर्यजूँषि सामान्यादित्यात् ।। 2 ।।
"	सु. - सारतरमादित्सुरेतास्तिस्रो देवता अग्न्यादिलक्षणा अभ्यतपत् , तासां तप्यमानानां"
रसान् प्राबृहत् , क्रमादग्नेः ऋचः, वायोर्यजूंषि, आदित्यात् सामान्युद्धृतवान् रसान् ।।
4.17.3
स एतां त्रयीं विद्यामभ्यतपत् । तस्यास्तप्यमानाया रसान् प्राबृहत् -
भूरिति ऋग्भ्यः भुवरिति यजुर्भ्यः, 1सुवरिति1 सामभ्यः ।। 3 ।।
"	सु. - सारतरसञ्जिघृक्षया पुनः स एतां त्रयीं विद्यां ऋग्यजुसाम- लक्षणामभ्यतपत् । तस्यास्तप्यमानाया"
रसान् प्राबृहत् , क्रमात् ऋग्भ्यो भूरिति यजुर्भ्यो भुवरिति सामभ्यः सुवः इत्येता व्याहृतीः ।।
4.17.4
तद्यदृक्तो रिष्येत् , भूः स्वाहेति गार्हपत्ये जुहुयात् ।
ऋचामेव तद्रसेन ऋचां वीर्येण ऋचां यज्ञस्य विरिष्टँ सन्दधाति ।। 4 ।।
"	आ.भा. - तदित्यादि । तत् - तस्मात् कारणात् ऋक्तः - ऋचः - निमित्तात् ऋक्सम्बन्धादित्यर्थः"
। यदि यज्ञः रिष्येत् - क्षतिं प्राप्नुयात् तदा भूः स्वाहेति मन्त्रेण गार्हपत्ये -
तन्नामकेऽग्नौ जुहुयात् - आहुतिं प्राक्षिपेत् । भूरिति व्याहृतेः ऋग्वेदसारभूतत्वात्
ऋग्निमित्तकक्षतौ सत्यां तद्व्याहृतिद्वारेणैव तत्र शान्तिं कुर्यादिति भावः । ऋग्वेदनिमित्तकत्रुटे
ऋग्वेदसारभूतव्याहृत्यैव समाधानं कुर्यादिति स्वयमेव श्रुतिर्दर्शयति । ऋचामेवेत्यादि
। यत् ऋचां - ऋक्सम्बन्धि
तद्विरिष्टं तत् यज्ञस्य क्षतम् ऋचामेव रसेन - सारभूतेन भूरित्याकारकव्याहृत्या ऋचामेव
वीर्येण - ओजसा सन्दधाति - समाधानं करोति ब्रह्म इति शेषः ।।
"	सु. - तत् - यस्माद् व्याहृतयः भूरादयः ऋगादीनां सारभूताः तस्मात् , यदि"
रिष्येत् यज्ञः ऋक्तः - ऋचः निमित्तात् भूः स्वाहेति गार्हपत्ये जुहुयात् । किं तेन
तद्यज्ञस्य विरिष्टम् - क्षतमृचां वीर्येण - वीर्यभूतेन ऋचां सारेण व्याहृतिलक्षणेन सन्दधाति ।।
4.17.5
अथ यदि यजुष्टो रिष्येत् , भुवः स्वाहेति दक्षिणाग्नौ जुहुयात् ,
यजुषामेव तद्रसेन यजुषां वीर्येण यजुषां यज्ञस्य विरिष्टँ सन्दधाति ।। 5 ।।
"	सु. - स्फुटम् ।।"
4.17.6
अथ यदि सामतो रिष्येत् , सुवः स्वाहेत्याहवनीये जुहुयात् ।
साम्नामेव तद्रसेन साम्नां वीर्येण साम्नां यज्ञस्य विरिष्टँ सन्दधाति ।। 6 ।।
"	सु. - स्फुटम् ।।"
4.17.7
तद्यथा लवणेन सुवणँ सन्दध्यात् सुवर्णेन रजतँ, रजतेन
त्रपु त्रपुणा सीसँ, सीसेन लोहं लोहेन दारु दारुचर्मणा ।। 7 ।।
"	सु. - कथमेतत् ? इत्थम् - यथा लवणेनाल्पेन टङ्कणादिना कठिनमपि सुवर्णं सन्दध्यात् ,"
यथा च सुवर्णेन रजतम् , यथा च रजतेन त्रपु, यथा च त्रपुणा सीसम् , यथा च सीसेन लोहम्
, यथा च लोहेन दारु सन्दध्यात् ।।
4.17.8
एवमेषां लोकानामासां देवतानामस्यास्त्रय्या विद्याया
वीर्येण यज्ञस्य विरिष्टँ  सन्दधाति  ।  भेषजकृतो
ह  वा एष यज्ञः, यत्रैवंवित् ब्रह्मा भवति ।। 8 ।।
"	सु. - एवमेषां - पृथिव्यादिलोकानाम् आसां अन्यादिदेवतानाम् अस्याः - विद्यायाश्च परम्परया"
साक्षाच्च वीर्येण व्याहृतिलक्षणेन अनेन यज्ञस्य तद्विरिष्टं सन्दधाति । वीर्यातिशययोगान्महदपिक्षतं
सुदृढं सन्धीयत इति भावः ।
"	ननु ब्रह्मा चेन्मौनं त्यजेत् किं प्रायश्चित्तम् ? इदं तु होत्रादितः क्षत एव ब्रह्मणो"
हि मौनं विहितम् । क्व तस्यावकाशो ऋगादिनिमित्ते प्रस्खलने । सत्यम् । विज्ञानमेवास्य
प्रायश्चित्तं प्रामादिके व्रतभङ्गे, यद् भेषजकृतो ह वा एष यज्ञो यत्रैवंवित् ब्रह्मा
भवति । क्षतप्रायश्चित्तविभागविद्विज्ञानवान् ब्रह्मा यत्र भवति स यज्ञः कृतभेषजो भवति
। ब्रह्मणा विज्ञानसम्पन्नेन कुशलेन भिषजा आर्त इव चिकित्सितो यज्ञोऽयमाहिततत्तत्क्षतप्रायश्चित्तः
सुस्थो भवति, तदेवं विधस्यास्य प्रामादिके मौनभङ्गे विज्ञानादन्यन्नापेक्ष्यते प्रायश्चित्तमिति भावः ।।
4.17.9
एष ह वा उदक्प्रवणो यज्ञः यत्रैवंविद्ब्रह्मा भवति ।
एवंविदँ ह वा एषा ब्रह्माणमनु गाथा -
यतो यत आवर्तते तत्तद्गच्छति ।। 9 ।।
"	सु. - ब्रह्मणा च प्रायश्चित्तादिविज्ञानवतैव भाव्यमिति नियमयन्नाह - एष इत्यादि ।"
एष ह वा - यज्ञः उदक्प्रणवः - उदीच्यां स्वरसगतिः, अक्लेशेनोत्तरं गमयिता । स्तूयते
चेत्थम् । अनुपहतफलसाधनभाव इति यावत् । कोऽसावेवंभूतः ? यत्रैवंविद् ब्रह्मा
भवति । एवं विदं ब्राह्मणमनु गथा - च एषा स्तुतिः । का सा ? यतो यतः इत्यादिः । यतो
यतः क्षतात् यज्ञ आवर्तते - प्रत्यावर्तते - न प्रचलति पुरतः प्रतिहतो भवतीति यावत्
। तत्तत्क्षतं प्रति एष ब्रह्मा गच्छति प्रायश्चित्तेन, प्रायश्चित्तेन क्षतं सन्दधातीति यावत् ।
4.17.10
मानवो ब्रह्मैवैक ऋत्विक्कुरूनश्वाभिरक्षत्येवंविद्ध वै ब्रह्मा
यज्ञं यजमानँ सर्वांश्चर्त्विजोऽभिरक्षति तस्मादेवंविदमेव
ब्रह्माणं कुर्वीत नानेवंविदं नानेवंविदम् ।। 10 ।।
"	सु. - मानवः - मौनैकपरो ब्रह्मैक एवर्त्विक् कुरून् - कर्तृनन्यान् होत्रादीन् रक्षति,"
अश्वेवारूढान्युद्धे । एवं विद्ध वै ब्रह्मा यज्ञं यजमानं सर्वांश्चर्त्विजोऽभिरक्षति
प्रामादिकात् क्षतात् । तस्मादेवंविदमेव ब्रह्माणं कुर्वीत नानेवंविदम् । आदरात् द्विरुक्तिरध्यायसमाप्त्यर्थे वा ।।
।। इति चतुर्थप्रपाठकभाष्यम् समाप्तम् ।।
5.1.1
यो ह वै ज्येष्ठञ्च श्रेष्ठञ्च वेद, ज्येष्ठश्च ह वै श्रेष्ठश्च
भवति । प्राणो वाव ज्येष्ठश्च श्रेष्ठश्च ।। 1 ।।
"	सु. - उपदिष्टं प्रसङ्गतो यज्ञस्य क्षते प्रायश्चित्तम् । अथ कर्मयज्ञादि प्रकृतं वोपासनं"
प्राणसमृद्धिसापेक्षमिति प्राणविद्या प्रस्तूयते । यो नाम ज्येष्ठत्वश्रेष्ठत्वगुणाभ्यामुपास्ते
स ज्येष्ठः श्रेष्ठश्चेह भवति । फलमुखोऽयमारम्भोविद्यायां सपदि आभिमुख्यसम्पादनाय ।
कोऽयमुक्तगुणसम्पन्नः, यस्यैवमुपासनेन स्वयमप्येवं स्यात्? प्राणो वाव ज्यष्ठश्चश्रेष्ठश्च
-   प्राणं ज्यष्ठत्वश्रेष्ठत्वगुणाभ्यामुपासीतेत्येतत् । यद्यप्याहङ्कारिकतया प्राथम्यमिन्द्रियेषु
। अथापि गर्भत एव शरीरे प्राणवृत्तेः प्राथम्यात् प्राणे ज्येष्ठ इतरेभ्यः इन्द्रियेभ्यः ।
5.1.2
यो ह वै वसिष्ठं वेद वसिष्ठो हं स्वानां
भवति । वाग् वाववसिष्ठः ।। 2 ।।
"	सु. - अथ श्रेष्ठ्यमुपपादयितुं वागादीनां विशेषं प्राणे सङ्गमयन्ती श्रुतिस्तासां विशेषं"
श्रावयति प्रथमम् - यो ह वै
इत्यादिना । न तु वसिष्ठत्वादिना वागाद्युपासनाविधाने प्रवर्तते । स्वानां - ज्ञातीनां
मध्ये वसिष्ठः - अतिशयेन वसुमान भवति, यो वसिष्ठमुपास्ते
। को वसिष्ठः? वाग्वै वसिष्ठः - वाचा हि प्रगल्भया वसुमान् भवति - तद्वसिष्ठत्वं नामातिशयो वाचः ।
5.1.3
यो ह वै प्रतिष्ठां वेद, प्रति ह तिष्ठत्यस्मिंश्च
लोकेऽमुष्मिँश्च, चक्षुर्वाव प्रतिष्ठा ।। 3 ।।
"	सु. - अस्मिंश्चामुष्मिंश्च लोके प्रतितिष्ठति - स्थिरीभवति, म प्रस्खलति, इहामुत्र"
च न प्रच्यवति पथः यः प्रतिष्ठामुपास्ते। का प्रतिष्ठा? चक्षुर्वाव प्रतिष्ठा - असति
चक्षुष्यप्रतिष्ठितः पथः प्रच्यवति । श्रूयते चान्यत्र चक्षुषा हि समे दुर्गे च प्रतितिष्ठ इति । (बृ.उ. 8-1-3)
5.1.4
यो ह वै संपदं वेद, सँ हास्मै कामाः पद्यन्ते दैवाश्च मानुषाश्च ।
श्रोत्रं वाव सम्पत् ।। 4 ।।
"	सु. - अस्मै कामाः मानुषाश्च दैवाश्च सम्पद्यन्ते, यः सम्पदं उपास्ते । का सम्पत्?"
श्रोत्रं वाव सम्पत् - सकलसम्पत्तिसाधनावबोधनवेदादिश्रवणसाधनतया सम्पत्ता श्रोत्रस्य ।
5.1.5
यो ह वा आयतनं वेद, आयतनँ ह स्वानां
भवति । मनो ह वा आयतनम् ।। 5 ।।
"	सु. - आयतनवान् भवति स्वानां मध्ये य आयतनमुपास्ते, किमायतनम्?"
मनो ह वा आयतनम् - सर्वभोगायतनत्वात्, सत्यपीन्द्रियेष्वन्येषु मनसा हि शून्यो न सुखमश्नुते,
तन्मन एव मुख्यमायतनं भोगस्येत्यायतनमुच्यते । वसिष्ठत्वप्रतिष्ठात्वसम्पत्त्वायतनत्वानि
क्रमात् वागादीनां विशेषाः ।।
5.1.6
अथ ह प्राणा अहँश्रेयसि व्यूदिरेऽहँ श्रेयानस्म्यहँ श्रेयानस्मीति ।
ते ह प्राणाः प्रजापतिं पितरमेत्योचुर्भगवन् कोनश्श्रेष्ठ इति ।। 6 ।।
"	सु. - सर्वोप्ययमिन्द्रियस्य महिमा प्राणस्यैवेति प्राणश्रैष्ठ्यमुपपादयन् आख्यायिकां"
प्रस्तौति - अथेति । सुखप्रतिपत्तये चाख्यायिकाकल्पनम् । अथ ह पुरा जातु प्राणाः - वागादयः,
अहंश्रेयसि - स्वस्वश्रेयसि, व्यूदिरे - व्यवदन्, विवादम् अकुर्वन् अहं श्रेयानस्मि
अहं श्रेयानस्मीति । विवादस्यान्तं गन्तुं ते ह प्राणाः समेत्य प्रजापतिं पितरमस्य सर्वस्योचुः
। भगवन् को नः श्रेष्ठ इति ।।
5.1.7
तान् होवाच, यस्मिन् व उत्क्रान्ते शरीरं
पापिष्ठतरमिव दृश्येत, स व श्रेष्ठ इति ।। 7 ।।
"	सु. - तान् होवाच प्रजापतिः - किं वचनेन परोक्षेण, अपरोक्षेणैव प्रमाणेनास्य विवादस्यान्तः"
सुगमो नाम, यस्मिन् उत्क्रान्ते युष्मासु शरीरमिदं पापिष्ठतरमिव - अतिशयेन दुष्टमस्पृश्यमिव
लक्ष्यते, स वः श्रेष्ठ इति ।।
5.1.8
सा ह वागुच्चक्राम1 सासंवत्सरं प्रोष्य पर्येत्योवाच
कथमशकत ऋते मज्जीवितुमिति यथा कला अवदन्तः,
प्राणन्तः प्राणेन, पश्यन्तश्चक्षुषा, शृण्वन्तः श्रोत्रेण,
ध्यायन्तो मनसैवमिति प्रविवेश ह वाक् ।। 8 ।।
"	सु. - सा ह वागुच्चक्राम - आत्मनः श्रैष्ठ्यमवधारयितुमस्मात् शरीरात् सा संवत्सरं प्रोष्य"
पर्येत्य उवाचान्यान् प्राणान् । कथं मदृते जीवितुमशकत - जीवितुं शक्ता यूयमिति । अथापरे
प्रत्यूचुः यथा लोके कलाः मूखाः अवदन्तो वाचा - वाग्व्यापारहीनाः, प्राणन्तः प्राणेन
पश्यन्तश्चक्षुषा शृण्वन्तः श्रोत्रेण ध्यायन्तो मनसा जीवन्ति तथैव वयमिति । श्रुत्वैतत्
अपगतमदा प्रविवेश वाक् । अविशिष्टमितरत् ।।
5.1.9
चक्षुर्होच्चक्राम । तत् संवत्सरं प्रोष्य पर्येत्योवाच
कथमशकत ऋते मज्जीवितुमिति । यथा  अन्धा
अपश्यन्तः,  प्राणन्तः प्राणेन, वदन्तो वाचा,  शृण्वन्तः
श्रोत्रेण,  ध्यायन्तो  मनसा -  एवमिति  ।  प्रविवेश ह चक्षुः ।। 9 ।।
5.1.10
श्रोत्रं होच्चक्राम । तत् संवत्सरं प्रोष्य पर्येत्योवाच,  कथमशकत
ऋते मज्जीवितुमिति । यथा बधिरा अशृण्वन्तः प्राणन्तः प्राणेन,
वदन्तो वाचा, पश्यन्तश्चक्षुषा, ध्यायन्तो मनसैवमिति - एवमिति ।
प्रविवेश ह श्रोत्रम् ।। 10 ।।
5.1.11
मनो होच्चक्राम तत्संवत्सरं प्रोष्य पर्येत्योवाच कथमशकत
ऋते मज्जीवितुमिति । यथा बाला अमनसः प्राणन्तः प्राणेन,
वदन्तो वाचा, पश्यन्तश्चक्षुषा, श्रृण्वन्तः श्रोत्रेणैवमिति
प्रविवेश ह मनः ।। 11 ।।
5.1.12
प्राणस्य ज्येष्ठत्वश्रेष्ठत्वकथनम्
अथ ह प्राण उच्चिक्रमिष्यन् स यथा सुहयः पङ््वीशशङ््कून्
संखिदेत्  एवमितरान् प्राणान् समखिदत् । तँ हाभिसमेत्योचुः,
भगवन्! एधि । त्वं नः श्रेष्ठोऽसि मोत्क्रमीरिति ।। 12 ।।
"	सु. - अथ प्राणः उच्चिक्रमिष्यन् - उत्क्रान्तुमिच्छन्नेव, उत्क्रमणाय प्रवृत्तमात्र"
एव, इतरान् - वागादिप्राणान् समखिदत् - तत्तत्स्थानात् व्यचालयत् । यथा सुहयः उच्चिक्रमिष्यन्
सपदि पङ््वीशशङ््कून् - पादबन्धनकीलकान् संखिदेत् - उत्पाटयेत् । तदा तमितरे प्राणाः
वागादयः समेत्योचुः भगवन्नेधि नः स्वामी, त्वं नः श्रेष्ठोऽसि मोत्क्रमीरित इति ।।
5.1.13
अथ हैनं वागुवाच यदहं वसिष्ठाऽस्मि त्वं तद्वसिष्ठोऽसीत्यथ
हैनं  चक्षुरुवाच । यदहं प्रतिष्ठास्मि त्वं तत्प्रतिष्ठोऽसीति ।। 23 ।।
"	सु. - अथापगताभिमानाः प्राणस्वामिकतामात्मन्यवधृत्येदम् अवोचन् । तत्र वागुवाच, यत्"
- यस्मात् निमित्तात् अहं वसिष्ठा अस्मि, तत् - तस्मान्निमित्तात् त्वमसि वसिष्ठः ।
येन गुणयोगेन वसिष्ठता मयि स गुणयोगस्तवैव, तत् वसिष्ठताऽपि तवैवेति भावः । इतरदविशिष्टम् ।।
5.1.14
अथ हैनं श्रोत्रमुवाच यदहँ सम्पदस्मि त्वं तत्सम्पदसीत्यथ
हैनं मन उवाच । यदहमायतनमस्मि त्वं तदायतनमसीति ।। 14 ।।
"	सु. - अथापगताभिमानाः प्राणस्वामिकतामात्मन्यवधृत्येदम् अवोचन् । तत्र वागुवाच, यत्"
- यस्मात् निमित्तात् अहं वसिष्ठा अस्मि, तत् - तस्मान्निमित्तात् त्वमसि वसिष्ठः ।
येन गुणयोगेन वसिष्ठता मयि स गुणयोगस्तवैव, तत् वसिष्ठताऽपि तवैवेति भावः । इतरदविशिष्टम् ।।
5.1.15
न वै वाचो, न चक्षूँषि, न श्रोत्राणि न मनाँसीत्याचक्षते ।
प्राणा इत्येवाचक्षते । प्राणो ह्येवैतानि सर्वाणि भवति ।। 15 ।।
"	सु. - यतः प्राणो ह्येवैतानि वागादीनि भवन्ति प्राणाहितशक्तितया प्राणो ह्यैवैतानि"
वागादीनि भवन्ति; तत एवाभिज्ञाः प्राणाः इत्येव शब्देनाचक्षते वागादीन्, न पृथक् वाचो
वाच इति न चक्षूंषि चक्षूंषीति न श्रोत्राणि श्रोत्राणीति न मनांसि मनांसीति ।।
।। इति प्रथमखण्ड भाष्यम ।।
5.2.1
स होवाच किं मेऽन्नं भविष्यतीति ।
यत् किञ्चिदिदमाश्वभ्यः आशकुनिभ्य इति होचुः ।
तद् वा एतदनस्यान्नम् । अनो ह वै नाम प्रत्यक्षम् ।
न ह वा एवं विदि किञ्चनानन्नं भवतीति ।। 1 ।।
"	सु. - स च - मुख्यः प्राणः लब्धपरिजनः प्राह किं मेऽन्नं भविष्यतीति ।  इतरे वागादय"
ऊचुः,  यत्किञ्चिदिदमाश्वभ्य आशकुनिभ्यः इति । यदिदमद्यते पशुपक्षिपर्यन्तैः सर्वैः
प्राणिभिः सर्वमेव तदन्नं तवैवेति । अथ श्रुतिः स्वयमाह - तद्वेत्यादि । तदेतदन्नमखिलमनस्य,
कोऽसावनः? अनो ह वै नाम प्रत्यक्षम् -  अन एवोपसर्गयोगेन प्राण इति व्यपदिश्यते, यस्मादयं
सर्वान्नादनादिलक्षणचेष्टासामान्ययुक्तस्तस्मादस्यान इत्येव प्रत्यक्षं नाम - साक्षान्नाम,
प्राणे सर्वान्नात्तृत्वदृष्टिं स्तौति, न ह वा एवंविदि उपासके किञ्चनानन्नं भवति ।
सर्वमसौ उपास्यद्वारा अत्तीव । अभक्ष्यभक्षणदोषः नास्तीति वा स्तूयते ।
5.2.2
स होवाच, किं मे वासो भविष्यति इति । 'आप' इति होचुः ।
तस्माद्वा एतदशिष्यन्तः पुरस्ताच्चोपरिष्टाच्चाद््भिः परिदधति ।
लम्भुका ह वासो भवति, अनग्नो ह भवति ।। 2 ।।
"	सु. - स होवाच - मुख्यः प्राणः किं मे वासो भविष्यतीति । वागादय ऊचुः आप इति । अथ श्रुतिः"
स्वयमाह - तस्मादिति । यस्मादाप एव वासः प्राणस्य तस्मादेव ब्राह्मणा अशिष्यन्तः पुरस्तात्
- प्राक््भोजनतः उपरिष्टाच्च - पश्चाच्च, अद््भिः परिदधति
प्राणम् । यदाचामन्ति पूर्वं पश्चाच्च तदापोभिः वासोभिः प्राणस्य परिधानसम्पत्तये इति
कल्प्यते । तदाभिः अद््भिः प्राणो लम्भुको ह वासो भवति - वाससो लब्धा भवति; अत एवानग्नश्च
। प्राणविद्यानिष्ठेन प्राणवासस्त्वदृष्टिरप्सु विधेया इत्युक्तं भवति ।।
5.2.3
तद्धैतत् सत्यकामो जाबालो गो श्रुतये वैयाघ्रपद्यायोक्त्वा
उवाच, यद्यप्येनच्छुष्काय स्थाणवे ब्रूयात्, जायेरन्नेवास्मिन्
शाखाः, प्ररोहेयुः पलाशानि इति ।। 3 ।।
"	सु. - तदेतत् - प्राणचिन्तनं - सत्यकामः - जबालायाः पुत्रः व्याघ्रपदः पुत्राय गोश्रुतये"
उक्त््वा उवाचेदम् । यद्येनत् - प्राणविज्ञानं कश्चित् प्राणदर्शी शुष्काय स्थाणवे ब्रूयात्
सपदि । जायेरन्नेवास्मिन् शाखाः प्ररोहेयुश्च पलाशानीति । स्तुतिमात्रमेतत् ।।
5.2.4
अथ यदि महज्जिगमिषेत् अमावास्यायां दीक्षित्वा पौर्णमास्यां
रात्रौ सर्वौषधस्य मन्थं दधिमधुनोरुपमथ्य, ज्येष्ठाय श्रेष्ठाय
स्वाहा इत्यग्नावाज्यस्य हुत्वा मन्थे संपातमवनयेत् ।। 4 ।।
"	सु. - अथ यदि प्राणोपासकः  महत्त्वविशेषं जिगमिषेत् अमावास्यायां दीक्षित्वा भूशयनादिनियमविशेषं"
धृत्वा आरभेत कर्म पौर्णमास्याम् सर्वौषधस्य ग्राम्यस्यारण्यस्य च, मन्थं - पिष्टं प्रक्षिप्यौदुम्बरपात्रे
दधिमधुनोरुपमथ्य - मथितं तं मन्थम् अग्रतः स्थापयित्वा,  ज्येष्ठाय  श्रेष्ठाय स्वाहा
इत्यग्नावाज्यस्य हुत्वा - आज्यं हुत्वा मन्थे पुरः स्थापिते, सम्पातम् - हुतावशिष्टं
स्रुवसंलग्नम् अवनयेत् - प्रक्षिपेत् ।।
5.2.5
वसिष्ठाय स्वाहेत्यग्नावाज्यस्य हुत्वा मन्थे सम्पातमवनयेत् ।
प्रतिष्ठायै स्वाहेत्यग्नावाज्यस्य हुत्वा मन्थे सम्पातमवनयेत् ।
संपदे स्वाहेत्याग्नावाज्यस्य हुत्वा मन्थे सम्पातमवनयेत् ।
आयतनाय स्वाहेत्यग्नावाज्यस्य हुत्वा मन्थे सम्पातमवनयेत् ।। 5 ।।
"	सु.- एवं वसिष्ठाय स्वाहेति प्रतिष्ठायै स्वाहेति सम्पदे स्वाहेति आयतनाय स्वाहेति"
प्रत्येकं आज्यं हुत्वा तदातदा प्रत्येकं सम्पातं मन्थेऽवनयेत् ।।
5.2.6
अथ प्रतिसृप्याञ्जलौ मन्थमाधाय जपति अमो नामास्यमा हि
ते सर्वमिदँ स हि ज्येष्ठः श्रेष्ठो राजाधिपतिः । स मा ज्यैष्ठ्यं
श्रैष्ठ्यं राज्यमाधिपत्यं गमयत्वहमेवेदं सर्वमसानि इति ।। 6 ।।
"	सु. - अथ - आहुतीर्हुत्वा प्रतिसृप्य - अपसृत्याग्नेरीषत् अभिगम्य वाग्निम्, अञ्जलौ"
मन्थमाधाय जपेत अमो नामासी इत्यादिना मन्त्रेण । अमो नामासि - अमा इति प्राणनाम्ना मन्थोऽत्र
स्तूयते । कस्मात्? अमा हि ते - य प्राणः सोऽपि ते - त्वदधीनः । प्राणस्थितिर्हि अन्नायत्ता
। तत्त्वमेवामो नामासि । सर्वमिदं च ते - तिर्यक्स्थावरमानुष्यात्मकमिदमखिलं जगत् ते
। अन्नेन विना न किञ्चित् । तन्मन्थः प्राण इति नान्तरं महत् । स हि प्राणनामा मन्थः,
ज्येष्ठः श्रेष्ठः, राजा - रञ्जनगुणयोगात् । अधिपतिश्च । स मां ज्यैष्ठ्यं श्रैष्ठ्यं
राज्यमाधिपत्यं गमयतु । अहमेवेदं सर्वमसानी - सर्वमिदं मदधीनं स्यादित्यर्थे इत्थमुपचर्यते ।।
5.2.7
अथ खल्वेतयर्चा पच्छ आचामति तत् सवितुर्वृणीमहे इत्याचामति,
वयं देवस्य भोजनम इत्याचामति, श्रेष्ठँ सर्वधातम इत्याचामति ।
तुरं भगस्य धीमहि इति सर्वं पिबति ।। 7 ।।
"	सु. - अथैतया वक्ष्यमाणया ऋचा पच्छः - पादशः आचामति मन्थम् । ऋचः एकैकेन पादेन एकैकं"
ग्रासम् अश्नीयादिति यावत् । तत्सवितुर्वृणीमह इत्येकः पादः, अनेनैकमाचामति, वयं देवस्य
भोजनमिति द्वितीयेन पुनः आचामति, श्रेष्ठं
सर्वधातममिति तृतीयेन पुनराचामति । तुरं भगस्यधीमहि इत्यनेन निरवशेषं सर्वं पिबति ।
श्रेष्ठं सर्वधातमं देवस्य सवितुर्भोजनं तदिदं वयं वृणीमहे, तुरं भगस्य धीमहीत्यन्वयः
। सर्वस्यास्य अन्नरूपतया धारयितृश्रेष्ठमितरेभ्यः देवस्य सवितुः प्राणात्मनोभोजनभूतम्,
प्राणादित्ययोरभेदोपचारः, तदिदं मन्थलक्ष्णमन्नं वयं वृणीमहे, अनेनान्नेन मन्थलक्षणेन
वृतेन वयम् तुरम् - तूर्णम्, भगस्य - ऐश्वर्यस्य हेतोः धीमहि प्राणात्मानमादित्यम्, प्राणं वा ।।
5.2.8
निर्णिज्य कँसं चमसं वा पश्चादग्नेः संविशतिचर्मणि वा स्थण्डिले
वा वाचंयमोऽप्रसाहः । स यदि स्त्रियं पश्येत्, समृद्धं कर्मेति विद्यात् ।। 8 ।।
"	सु. - अथ निर्णिज्य - प्रक्षाल्य, कंसं चमसं वा पात्रमौदुम्बरं यन्मन्थाधारतया उपयुक्यम्,"
किञ्चिदपसृत्याग्नेः पश्चात् प्राक््शिराश्चर्मणि वा मृगस्य स्थण्डिले वा संविशति -
शयीत, कथंभूतः? वाचंयमः, अप्रसाहश्च - अनभिभाव्यस्वाप्नभयेन स्थिरचित्त इति यावत् ।
स यदि स्त्रियं सुवेषां स्वप्ने पश्येत्; समृद्धं कर्मेति जानीयात् ।।
5.2.9
यदा कर्मसु काम्येषु स्त्रियं स्वप्नेषु पश्यति ।
समृद्धिं  तत्र  जानीयात्  तस्मिन्  स्वप्ननिदर्शने, तस्मिन्
स्वप्ननिदर्शने ।। 9 ।।
"	सु. - तदिदमभिलक्ष्य एषः श्लोकः प्रवर्तते । समृद्धिः - कर्मणामविलम्बेन फलनिष्पत्तिः"
। द्विरुक्तिः समाप्तौ प्रासङ््गिकस्य खण्डस्य वा ।।
।। इति द्वितीयखण्डभाष्यम् ।।
5.3.1
श्वेतकेतुर्हारुणेयः पञ्चालानाँ समितिमेयाय ।
तँ ह प्रवाहणो जैवलारुवाच, कुमारानु त्वाशिषत्
पितेति । अनु हि भगव इति ।। 1 ।।
"	सु. - अथापुनरावृत्तिलक्षणे फले प्रवर्तयितुं वैराग्याय कर्मिणां गतिं गतागतादिदुःखमयीं"
प्रपञ्चयन्ती विवेचयन्ती चात्मानम् अत्यन्तविविक्तमस्मादगुणमयादाख्यायिकामुखेन प्रवर्तते
श्रुतिः । अनया चाख्यायिकया ब्रह्मविद्या ब्राह्मणादन्यतोऽपि ग्राह्य इति व्यज्यते
। नाम्ना श्वेवतकेतुः
अरुणेः पुत्रः पञ्चालानां समितिं - सभाम् एयाय - आजगाम । राजा पञ्चालानां नाम्ना  प्रवाहणः
जीवलस्य  पुत्रस्तमिदमुवाच ।  कुमार! त्वां पिता ते किमन्वशिषत् । अपि  पित्रा  त्वमुपदिष्टार्थोऽसीति
यावत् ।  कुमारः  प्राह - अनुशिष्टोऽस्मि भगव इति ।।
5.3.2
वेत्थ यदितोऽधि प्रजाः प्रयन्तीति । न भगव इति ।
वेत्थ यथा पुनरावर्तन्ता 3 इति । न भगव इति ।
वेत्थ पथोर्देवयानस्य पितृयाणस्य च व्यावर्तना 3 इति ।
न भगव इति ।। 2 ।।
"	सु. - अपि वेत्थ? इतो सोकादूर्ध्वं यत्स्थानं गच्छन्ति प्रजा इत्यपृच्छत्प्रवाहणः कुमार"
आह नेति । पुनरपृच्छत, वेत्थ? यथा पुनरिमं लोकमावर्तन्ते इति । इतर आह न भगव इति । पुनरपृच्छत्
- वेत्थ? देवयानस्य पितृयाणस्य च पथो व्यावर्तने  - विशेषौ; यतो व्यावृत्तिः तद्व्यावर्तनम्
। इतर आह न भगव इति ।।
5.3.3
वेत्थ यथाऽसौ लोको न सम्पूर्यता 3 इति ।
न भगव इति । वेत्थ यथा पञ्चम्यामाहुतावापः
पुरुषवचसो भवन्तीति । नैव भगव इति ।। 3 ।।
"	सु. - अपीदं वेत्थ? यथासौ लोको - द्युलोको न सम्पूर्यते -केन निमित्तेन के द्युलोकं"
न प्रविशन्तीति यावत् । इतर आह नैव भगव इति । इदं वा वेत्थ? यथा पञ्चम्यामाहुतावापः
पुरुषवचसो भवन्तीति । का पञ्चम्याहुतिः का आप इतीदं प्रतिवचने व्यक्तीभविष्यति । कुमार आह नैव भगव इति ।।
5.3.4
अथनु किमनुशिष्टोऽवोचथाः । यो हीमानि न विद्यात्
कथँ सोऽनुशिष्टो ब्रवीतेति । स हायस्तः पितुरर्धमेयाय,
तँ होवाच, अननुशिष्य वाव किलमा भगवानब्रवीत अनु त्वाशिषमिति ।। 4 ।।
"	सु. - आह प्रवाहणः अथैकमप्येषु न जानासि, किमनुशिष्टः त्वं पित्रा; यदवोचथा अनुशिष्टोऽस्मीति,"
यो हीमानि न विद्यात् कथं स ब्रवीतानुशिष्टोऽस्मीति । स ह कुमारो राज्ञो वचनेन आयस्तः
- खिन्नः, पितुः अर्धं - स्थानं एयाय - प्रत्यागतवान् । उवाच पितरम्, अननुशिष्य वावकिल
- उपदेष्टव्यमनुपदिश्यैव किल मां भगवानब्रवीत्, त्वामन्वशिषमिति ।।
5.3.5
पञ्च मा राजन्यबन्धुः प्रश्नानप्राक्षीत् एषां नैकञ्चनाशकं
विवक्तुमिति । स होवाच यथा मात्वं तदैतानवदो यथाऽहमेषां
नैकञ्चन वेद, यद्यहमिमानवेदिष्यं, कथं ते नावक्ष्यम् इति ।। 5 ।।
"	सु. - स राजन्यबन्धुः - क्रोधादिदं वचनम्, पञ्चप्रश्नान् मामप्राक्षीत्, तेषां"
नैकमपि विवक्तुं - विवेचयितुम्, सम्यक् उत्तरयितुम्, नाशकम् । इत्युक्तः पितोवाच, कुतस्ते
खेदः? त्वमसि कुमारः त्वं तदा पृष्टो राज्ञा यथा एतानवदः - अविदिता इमे इति, मामेवावदः
- अविज्ञातवन्तं मामेव अवदः ममैवाज्ञानं तत्र निवेदितम्, तदपरिज्ञानं न तवदोषः अपि तु
ममैव तत्कुतस्ते क्षोभ इति भावः । यद्वा - आगतमात्र एव यथोवचः, नैकञ्चनाशकं वक्तुमिति;
मां प्रत्यपि तथैव जानीहि, त्वया पृष्टस्य ममापि इयमेव गतिः, नैकञ्चन वक्तुं शक्नोमीति
यथाहं नैकञ्चन एषां वेद । यद्यहमिमानवेदिष्यं कथं ते नावक्ष्यमिति ।।
5.3.6
स ह गौतमो राज्ञोऽर्धमेयाय । तस्मै ह प्राप्तायार्हा चकार ।
स ह प्रातः सभाग उदेयाय । तँ होवाच मानुषस्य भगवन्
गौतम! वित्तस्य वरं वृणीथाः इति । स होवाच, तवैव राजन्!
मानुषं वित्तम् यामेव कुमारस्यान्ते वाचमभाषथाः, तामेव मे ब्रूहिति ।। 6 ।।
"	सु.- स ह गौतमो राज्ञोऽर्धमेयाय - श्वेतकेतोः पिता आरुणिः नाम्ना गौतमः राज्ञः स्थानमाजगाम"
।  तस्मै - प्राप्ताय राजा - अर्हाम् - सपर्यां चकार । परेद्युः प्रातः स राजा सभागः
- सभायां स्थितः आगतं गौतमम् उदेयाय - प्रत्युद्गतवान् । सभागे राज्ञि - स गौतमः उदेयाय
- समागत इति वा । तं - गौतमम् उवाच, हे भगवन्! यत् मानुषस्य वित्तम् - मानुषोपभोग्यं
यच्च मनुष्येण दातुमर्हं तस्य सम्बन्धि किमपि वरं वृणीथा इति । एवमुक्तो गौतमः प्रत्युवाच ।
तवैव राजन्! मानुषंवित्तमस्तु - उपभौगाय यदर्हं तत्तवैवास्तु, यामेव कुमारस्यान्तिके
वाचमभाषथाः, तामेव मे ब्रूहीति ।।
5.3.7
स ह कृच्छ्रीबभूव । तँ ह चिरं वसेत्याज्ञापयाञ्चकार ।
तँ होवाच, यथा मा त्वं गौतमावदो यथेयं न प्राक् त्वत्तः
पुरा विद्या  ब्राह्मणान्  गच्छति, तस्मादु  सर्वेषु  लोकेषु
क्षत्रस्यैव प्रशासनमभूत् इति ।। तस्मै होवाच ।। 7 ।।
"	सु. - स तु राजा श्रुत्वेदं कृच्छ्रीबभूव - खिन्नो बभूव, कुतः? विद्या हि विनीतायान्तेवासिने"
प्रदेया, विप्रश्च नार्हत्यन्तेवासितया क्षत्रियेण विनेतुम्, ब्राह्मणश्चायम् अप्रत्याख्येय
इति । अथ विचार्य यद्येवंचिरं वस इत्याज्ञापया़ञ्चकार । अप्रत्याख्यानादाज्ञामात्मनः
मानिताम् आकलय्य अग्र्वर्णायय विविदिषवे अवर्णेनोपदेष्ट्रा अनुपनीयैव विनयाधानमात्रेण
कृतपरीतक्षाय विद्या देया इति वर्णमर्यादां रक्षन् उपदिशन्विद्याम् आदौ अस्याः विद्यायाः
क्षत्रियादन्यत्रालभ्यतां ज्ञापयति तस्यादरातिशयाय । गौतम! यथा त्वं मामवदः तवैव मानुषमस्तु वित्तं
तामेव मे ब्रूहीति तथैवेयमस्ति विद्या, यत इयं विद्या त्वत्तः प्राक् ब्राह्मणान् न
गच्छति; मयोपदिष्टात् त्वत्तः एव इतः ब्राह्मणान् गमिष्यति तस्मादेव सर्वेषु लोकेषु
क्षत्रियस्यैव अस्यां विद्यायां प्रशासनम् - उपदेशोऽभूत् । तद्युक्ता नाम चिरनिवासेनाप्येतदधिगमे
प्रवृत्तिः । यद्वा  -  कृच्छ्रीबभुव,  क्षत्रियादन्यत्रालब्धप्रसरेयं विद्या गुप्ता
नाम पूर्वैरेतावत् । ब्राह्मणश्चायमप्रत्याख्येय इति । अर्थितो हि क्षत्रियः समर्थो
नेति न ब्रूयात् ब्राह्मणश्चार्थयिता, अथापि सपदि देयोऽयं नार्थः यत् विद्याविशेषोऽयम्,
परीक्षा त्वपेक्ष्यते, तदाज्ञापयाञ्चकार चिरं वसति । न ब्रह्मचर्यादिनियमम्; उत्तमो
हि वर्णो नावरेण शिष्यभावेन विनेयः, चिरनिवासमात्रेण तु श्रद्धा  परीक्षिता स्यात् ।
आह चेदम् यथा त्वं - सर्वस्य वेत्ता  त्वमपि  मां  क्षत्रियमवदः  तामेव  मे ब्रूहीति
तत एव विजानीहि न ब्राह्मणेषु विद्येयं क्षत्रियस्यैव  अत्र  प्रशासनम्, तत्सोढव्यश्चिरनिवास
इति । वस्तुतस्तु विद्यां विशिष्टां लिप्सोर्गरीयसोऽपि वर्णतोऽवरेऽप्युपदेष्टरि गुरुप्रतिपत्तिरुचितैव,
अवरोऽपि वर्णतो विद्यया गरीयानुपदेष्टा विनेतुमर्हति नाम विद्यार्थिनम् । अत एवेह राजा
प्रथममागतमात्रमेवमनवगत्यास्य विविदिषां भगवन्! गौतम! इति सम्बोधयन्नाह मानुषस्य भगवन्
। वित्तस्य वरं वृणीथा इति, यदाचायमाह तामेव ब्रूहीति निवृत्तो भगवच्छब्दः, प्रत्युत
आज्ञापयाञ्चकार कथं विप्रे गरीयस्याज्ञापनम् तदवगम्यते विद्यार्थितामवगत्य विनीयते नाम
चिरं वसेत्याज्ञावचनेनेति, आज्ञाप्रकारे भेदा एव चिरं वसेति ब्रह्मचर्येण श्रद्धया संवत्सरं
वत्स्यथेत्यादयः । यदुताश्वपतिः कैकेयो राजा प्राचीनशालादीन् अनुपनीयैवोवाचेतीहैवैकादशखण्डे
श्रूयते तान् ह्यनुपनीयैतदुवाचेति, तत्तु राज्ञः प्रसादं तेषु ज्ञापयति न तल्लिङ््गं
नान्तेवासी भवितुमर्हति विप्रः क्षत्रियस्येत्यत्र । यत्तत्रैवाव्यवधानेन श्रूयते ते
ह समित्पाणयः पूर्वाहणे प्रतिचक्रमिरे (छां.उ.5-11-7) इति एतेन इदं व्यज्यते विप्रेणापि
विद्यामिच्छता नर्णाभिमतिस्त्याज्या, क्षत्रियेण आत्मनोः विद्यां गृह््णन्नपि विप्र
मान्य मर्यादां रक्षतेति । एवं चिरनिवासाज्ञया परीक्ष्य तस्मै होवाच यत्पृष्टम् ।।
।। इति तृतीयखण्डभाष्यम् ।।
5.4.1
राज्ञा गौतमाय पञ्चाग्निविद्योपदेशः - द्युलोकाग्निः
असौ वाव लोको गौतमाग्निः । तस्यादित्य एव समित् ।
रश्मयो धूमोऽहरर्चिः चन्द्रमा अङ््गारा नक्षत्राणि विस्फुलिङ््गाः ।। 1 ।।
"	सु. - प्रथमं चरमप्रश्नस्य प्रतिवचनमाह; अनेन सुगमं प्रतिवचनमन्यस्येति । असौ वाव लोको"
गौतमाग्निः । हे गौतम! द्युलोक एवाग्निः; तस्यादित्य एव समित् - येनाग्निः समिध्यते
सा समित्; आदित्येन हि द्युलोकः दीप्यते । ये तस्य रश्मयः ते तस्य धूमः । अहरर्चिः प्रकाशसाम्यात्
।  चन्द्रमा अङ््गाराः - अहरर्चिषि प्रशान्ते यः शिष्यते स चन्द्रमाः स्थूलोऽङ््गारः,
आदित्यस्यैव च तेजोरूपान्तरं चान्द्रम् । नक्षत्राणि विशीर्णा विस्फुलिङ््गाः । रूपणमेतद््दृष्टये ।।
5.4.2
तस्मिन्नेतस्मिन्नग्नौ देवाः श्रद्धां जुह््वति ।
तस्या आहुतेः सोमो राजा सम्भवति ।। 2 ।।
"	सु. - तस्मिन्नेतस्मिन् - द्युलोकाग्नौ देवाः प्राणलक्षणाः श्रद्धां जुह्वत्यायुषोऽवसाने"
यजमानस्य । कथमेतत्? श्रद्धा हि न भूर्तं वस्तु? श्रद्धेहापः श्रद्धा वा आपः (तै.ब्रा.3-2-4)
इति हि श्रूयते । आपश्च न केवलाः किन्तु भूतान्तरसंश्लिष्टाः, न हि केवलानामपां स्थूलदेहारम्भकता,
तत्रतत्राग्नौ हुतानामपां क्रमशः सोमादिभावमुपगतानां पञ्चम्यामाहुतावापः पुरुषवचसो भवन्तीति
। श्रद्धया द्युलोकायाग्निहोत्रादिकुर्वतां यजमानानां प्राणा आयुषः अवसाने यजमानस्य
श्रद्धामयं भूतसूक्ष्मलक्षणमाहुतिद्रव्यं द्युलोकाग्नौ क्षिपन्तीति यावत् । तस्याः आहुतेः
परिणामः सोमो राजा भवति - स्वर्ग्यभोगार्हामृतमयदेहो भवति ।।
।। इति चदुर्थखण्डभाष्यम् ।।
5.5.1
पर्जन्यो वाव गौतमाग्निः तस्य वायुरेव समित् अभ्रं धूमो
विद्युदर्चि अशनिरङ््गाराः ह्रादुनयो विस्फुलिङ््गाः ।। 1 ।।
"	सु. - पर्जन्यो वाव गौतमाग्निः - पर्जन्यः प्रसिद्धो वृष्ट्युपकरणाभिमानी देवविशेषः,"
स एवाग्निरपरः, तस्य वायुरेव समित् - स हि वायुना हि दीप्यते, पुरोवातादिना हि पर्जन्यः
समिन्धे । अभ्रं धूमः अद््गच्छति हि पुरोवातं समिधमनु  विद्युदर्चिः । प्रकाशसाम्यात्
। अशनिरङ््गाराः - अग्निमयमूर्तखण्डरूपत्वात् । ह्रादुनयः - मेघगर्जितानि विस्फुलिङ््गाः
विशीर्यमाणावयवशब्दसाम्यात्,
अङ््गारावयवा हि विशीर्यमाणा विस्फुलिङ््गात्मना  यदा  पतन्ति  भवति तदा शब्दः,  एवमभ्राणि
मिथः  सङ््घटृनया  यदा विशीर्यमाणावयवानि भवन्ति तदा भवति शब्दः ।।
5.5.2
तस्मिन्नेतस्मिन्नग्नौ देवाः सोमँ राजानं जुहवति ।
तस्या आहुतेर्वर्षं सम्भवति ।। 2 ।।
"	सु. - तस्मिन्नेतस्मिन् - पर्जन्याग्नौ देवाः सोमं राजानम्  - सोमराजभावमापन्नभूतसूक्ष्ममवसाने"
प्रारब्धस्य सुकृतस्य जुह्वति । तस्या आहुतेः निमित्तात् वर्षं सम्भवति अपगतं सोमभावं
द्रव्यान्तरारब्धे वर्षे विलीनमविभागतो वर्षात् भवति वर्षम् ।।
।। इति पञ्चमखण्डभाष्यम् ।।
5.6.1
पृथिवी वाव गौतमाग्निः, तस्याः संवत्सर एव समित् आकाशो
धूमो रात्रिरर्चिः दिशोऽङ््गारा अवान्तरदिशो विस्फुलिङ््गाः ।। 2 ।।
"	सु. - पृथिवी वाव गौतमाग्निस्तस्य संवत्सर एव समित् - संवत्सरेण हि पृथिवी समिध्यते,"
प्रकाशते परिपक्वसर्वफला । आकाशो धूमः - उद््गत इवोर्ध्वमग्नेः पृथिव्या हि दृश्यते,
रूपतश्च धूमेन सरूपः । रात्रिरर्चिः - कथमप्रकाशा रात्रेरर्चिः? अग्नेरनुरूपम् अर्चिः
पृथिवीमयप्रकाशाग्नित्वेन रूपिता, स्वभावतः कृष्णा च पृथिव्यग्निः, अर्चिश्च तस्याग्नेः
स्वभावतः कृष्णा रात्रिः । दिशोऽङ््गाराः -
प्रशान्तेरकम्पनाच्च । अवान्तरदिशो विस्फुलिङ््गाः - दिशामङ््गाराणामवान्तरावयवत्वात् ।।
5.6.2
तस्मिन्नेतस्मिन्नग्नौ देवा वर्षं जुह्वति ।
तस्या आहुतेरन्नँसम्भवति ।। 2 ।।
"	सु. - तस्या  आहुतेर्निमित्ताद्विभज्य  वर्षादन्ने  विलीनमधिभागेन भवत्यन्नं तत् ।।"
।। इति षष्ठखण्डभाष्यम् ।।
5.7.1
पुरुषो वाव गौतमाग्निः, तस्य वागेव समित् प्राणे धूमो,
जिहवार्चिः चक्षुरङ्गाराः श्रोत्रं विस्फुलिङ्गाः ।। 1 ।।
"	सु. - तस्य वागेव समित् - वाचा हि पुरुषः समिध्यते । प्राणो घूमः, उद््गमनसाम्यात्"
। जिह्वा अर्चिः,  लोहितत्त्वसाम्यात् ।  चक्षुरङ्गाराः - प्रकाशसाम्यात् । श्रोत्रं
विस्फुलिङ्गाः - चक्षुषोन्यूनप्रकाशसाम्यात् अपरोक्षार्थप्रकाशकाच्चक्षुषः श्रोत्रं
हि परोक्षार्थप्रकाशकं न्यूनम्, चक्षुषोऽङ्गारस्य पार्श्वे निपतितमल्पप्रकाशं श्रोत्रं विस्फुलिङ्गो नाम ।।
5.7.2
तस्मिन्नेतस्मिन्नग्नौ देवा अन्नं जुह्वति ।
तस्या आहुते रेतः सम्भवति ।। 2 ।।
"	सु. - तस्या आहुतेरन्नं रेतः सम्भवति - देवैर्हूयमानं तदन्नमपगतान्नभावं रेतोरूपं भवति,"
पदविभक्तमन्ने भूतसूक्ष्मं तदन्नपरिणामे रेतस्य विभागं प्राप्य रेतः भवति ।।
।। इति सप्तमखण्डभाष्यम् ।।
5.8.1
योषा वाव गौतमाग्निः तस्या उपस्थ एव समित् उपमन्त्रयते स
धूमो योनिरर्चिः यदन्तः करोति तेऽङ्गाराः अभिनन्दा विस्फुलिङ्गाः ।। 1 ।।
"	सु. - स्पष्टोऽर्थः ।।"
5.8.2
तस्मिन्नेतस्मिन्नग्नौ देवा रेतो जुह्वति ।
तस्या आहुतेः गर्भः सम्भवति ।। 2 ।।
"	सु. - गर्भः सम्भवति - देवैः योषाग्नौ हुतं रेतः व्यपेतरेतोभावं गर्भात्मना भवति, यद्भूतसूक्ष्मविभागाद्रेतोभावं"
गतं तद्रेतसा सम्भूय स्थूलदेहारम्भकं भवतीति गर्भात्मता तस्य ।।
।। इति अष्टमखण्डभाष्यम् ।।
5.9.1
अपां पञ्चमाहुतौ पुरुषवचस्त्वनिगमनम्
इति तु पञ्चम्यामाहुतावापः पुरुषवचसो भवन्तीति ।
स उल्बावृतो गर्भो दश वा मासान् अन्तः शयित्वा यावद्वाऽथ जायते ।। 1 ।।
"	सु. - इति तु - क्रमेण पञ्चम्यां - योषाग्नौ आहुतावापः (यद््भूतसूक्ष्मं) पुरुषवचसो"
भवन्ति - पुरुष इति वचसः विषया भवन्ति । इति शब्दः प्रतिवचनसमाप्तौ । एवं पञ्चमस्य प्रश्नस्य
प्रतिवचनमभिधाय, जिहासामिहोत्पादयितुमस्य दुःखभूयिष्ठतां ज्ञापयन्नाह - स इत्यादिना
। स पुरुषवचसो योग्यः गर्भः उल्बावृतः - जरायुणा वेष्टितः, भुग्नपृष्ठग्रीवो नियन्त्रितकरचरणः,
दश नव वा मासान् यावदन्तर्मातुरुदरे मलमूत्रपरिप्लुते शयित्वा अथावसरे प्राप्ते प्रोद््गतेन
प्रसूतिमारुतेन वेगेन प्रणुन्नः सपद्यधोमुखीभूय निपतति सङ्कटे योनिद्वारे, निरुद्धनिश्वासो
निपीडितसर्वावयवः क्लेशेन महता निःसृत्य जायते नाम । अनुभूय दुःखसहस्रं जातस्याप्यस्य नान्ततः सुखम् ।।
5.9.2
स जातो यावदायुषं जीवति । तं प्रेतं दिष्टमितोऽग्नय
एव हरन्ति यत एवेतो यतः सम्भूतो भवति ।। 2 ।।
"	सु. - यत् स जातो यावदायुषं कथञ्चन जीवति तं प्रेतं - मृतं अन्त्येष्टौ पुत्रेण दिष्टम्-"
अतिसृष्टमात्मन्यग्नय इतः लोकान् हरन्ति, यदयं यतोऽग्नेर्द्युलोकादित आगतः, यतो द्युलोकाद्यग्नेराहुतिक्रमेण
सोमादिना सम्भूतो भवति, तदन्ते यथागतं
यथासम्भवमग्नौ गमनमस्य युक्तमिति हरन्ति नामान्ततोऽग्नय एव । यद्वा - तं प्रेतमितः
इतः लोकात् स्थूलाद्वा देहादस्मात्प्रेतं - विनिर्गतम्, तं - पुरुषं - पुरुषशब्दास्पदीभूतं
भूतसूक्ष्मम् दिष्टं - अतिसृष्टं कर्मणा फलोपभोगाय, अग्नय एव कर्मभिरुपासनेन वा तर्पिता
हरन्ति - नयन्ति, क्व?  यत एव इतः द्युलोकादितः यतश्चासौ पुनः पुरुषात्मना सम्भूतो भवति
तमेव पन्थानम् । एतेन घटीयन्त्रवदारोहणावरोहणतोऽस्य भ्रमणक्लेशमात्रपर्यवसाना गतिरित्यनादरणीयता सूच्यते ।।
।। इति नवमखण्डभाष्यम् ।।
5.10.1
तद्य इत्थं विदुः, ये चेमेऽरण्ये श्रद्धा तप इत्युपासते -
तेऽर्चिषमभिसम्भवन्ति, अर्चिषोऽहः, अह्नः आपूर्यमाणपक्षम्,
आपूर्यमाणपक्षात् यान् षडुदङ्ङेति मासाँस्तान् ।। 1 ।।
"	सु. - अथ द्वितीयप्रश्नं प्रतिवक्ति सान्निध्यात् । तत् - अपां पुरुषभावम् ये इत्थम्"
- उक्तेन प्रकारेण  विदुः - द्युलोकाद्यग्नौ देवैर्हुतानामपामेव पुरुषभावः नात्मनः इति
विदुः, प्रकृतिविलक्षणमात्मानमुपासत इति यावत् अविवेकिनो ह्यात्मनि शिरःपाण्यादिलक्षणपुरुषभावमारोपयन्ति
। ये त्वपामेव तं विदुः, ते ह्यात्मनिष्ठाः । नाप्यात्मनिष्ठां विना वेदनमात्रेण तेऽर्चिषमभिसम्भवन्तीत्यादिना
श्रूयमाणमार्चिरादिगमनं घटेत, निष्ठापर्यवसाय्येव च वेदनम् । ये चेमेऽरण्ये इत्युत्तरत्रारण्यशब्दश्रवणात् इमे च ग्रामे इति
व्यज्यते । एतेन गृहीणोऽपि ज्ञानाकारं कर्माकलयन्तः  कर्मभिरलिप्यमाना  उक्तेन वेदनेन
अर्चिरादिना गच्छन्ति ब्रह्मेति गम्यते ।  ये चेमेऽरण्ये श्रद्धातप इत्युपासते - ये
तु विहाय गृहान् प्रविश्यारण्यं वानप्रस्थं पारिव्राज्यं वा स्वीकृत्य इमे श्रद्धा तप
इत्याद्युपासते, उपास्तिरिह तदेकानुष्ठानपरः, श्रद्धां तप एवानुतिष्ठन्ति न गृहिण इवाग्न्यादिकर्म,
श्रद्धा तपश्च इह न केवलं कायशोषणपराणामिव, अनात्मविदां हि न घटेतार्चिरादिकः पन्था
ब्रह्मगमनं च, किन्त्वात्मनिष्ठाभूयिष्ठमेव तपः, श्रद्धा च । आत्मनिष्ठतामेव बुद्धावाधाय
निर्दिशति इमे इति । एषां चात्मविद्भ्यो गृहिभ्यो विशेषो निरूप्यते अरण्ये श्रद्धा तप
इत्युपासते इति । इदमत्र बोध्यम् । व्युत्थिता वित्तैषणायाः पुत्रैषणायाश्चात्मचिन्तने
प्रवृत्ता वानप्रस्थं पारिव्राज्यं वाऽऽश्रित्य वासनोपशमनाय तपः - शारीरं मानसीं च
श्रद्धामभ्यस्यन्तः आत्मनि निष्ठां क्रमशः प्राप्य अन्ततोऽर्चिरादिना ब्रह्म गच्छन्ति
। न्याय्यं प्रसिद्धं चैतत्, पन्थाश्चायमात्मविदामन्यत्रापि श्रुतः गृहिणां तु नास्य
पथः सम्भावना, कर्म व्यापृतो ह्यसावित्यसम्भावनानेनोपदेशेन निरस्यते । येऽचेमे इत्यादि
तु उदाहरणार्थम्, यथेमे  अरण्ये श्रद्धा तप इत्युपास्यमाना वानप्रस्थाः परिव्राजश्चात्मनिष्ठया
अर्चिरादिपथा यान्ति ब्रह्म, तथा तद्य इत्थं विदुः गृहिणोऽप्यलिप्ताः कर्मभिरात्मनिष्ठया
यान्ति तेनैव पथा ब्रह्म तत्, इमे इति विशेषनिर्देशाच्चैतद््व्यज्यते । एतेन  पञ्चाग्निविद्याप्रकरणे
अन्यान् प्रत्यर्चिरादिगत्युपदेशः अनुचित इति शङ््का प्रत्युक्ता ।
"	ननु कथमात्मयाथात्म्यविदां ब्रह्मप्राप्तिः? तत्क्रतुन्यायविरोधात् । नैष दोषः । प्रकृतितः"
अत्यन्तविलक्षणतेव ब्रह्मात्मकतापि ह्यात्मनो याथात्म्यम्, तदात्मयाथात्म्यनिष्ठानामात्मोपासने
ब्रह्मस्वरूपस्याप्यनुप्रवेशादुपपन्नैव ब्रह्मप्राप्तिः, ब्रह्मात्राक्षरस्वरूपं वा
। श्रीभाष्ये तु तद्य इत्थं विदुरिति प्रकृतिवियुक्त ब्रह्मात्मकप्रत्यगात्मोपासकाः,
ये चेमेऽरण्ये इत्यादिना तु साक्षात् ब्रह्मोपासका इति विभागः आदृतः । तत्र शब्दार्थे
विशेषश्चेत्थम्; वाजसनेयके समानप्रकरणे  श्रद्धां सत्यमुपासत इति तपःशब्दस्थाने सत्यशब्दश्रुतेः
तपःशब्दः सत्यशब्देनैकार्थः, सत्यशब्दश्च ब्रह्मणि प्रसिद्धः, सत्यं ज्ञानमनन्तं ब्रह्म,
(तै.आन.2-1) सत्यं त्वेव विजिज्ञासितव्यमिति (छां.उ.7-16-1)  च श्रुतेः श्रद्धाशब्दो
द्वितीयान्तः, लोपश्छान्दसः, पुरस्कृत्येति शेषः, श्रद्धां पुरस्कृत्य ब्रह्मेत्युपासते,
ब्रह्मोपासत इति यावत् । यद्वा - इतीति निपातेन कर्मणोऽभिधानात् श्रद्धा तप इति च प्रथमान्तम्,
ब्रह्मोपास्ते तदनुकूलां श्रद्धामपि उपास्ते . अनुपालयति, श्रद्धापूर्वकं ब्रह्मोपास्ते
इति भावः । तेऽर्चिषमभिसम्भवन्तीत्यादिव्याख्यातपूर्वम् । भाष्यकाराभिमतो नयनप्रकार
एव तु पूर्वाचार्याभिमतः ।।
5.10.2
मासेभ्यः संवत्सरँ, संवत्सरादादित्यम्, आदित्याच्चन्त्रमसम्
चन्द्रमसो विद्युतम् । तत्पुरुषोऽमानवः स एनान् ब्रह्म गमयति ।
एष देवयानः पन्था इति ।। 2 ।।
5.10.3
अथ य इमे ग्राम इष्टापूर्ते1 दत्तमित्युपासते ते धूममभिसम्भवन्ति,
धूमाद्रात्रिं रात्रेरपरपक्षम् अपरपक्षाद्यान् ष़ड््दक्षिणैति मासाँ स्तान्
नैते संवत्सरमभिप्राप्नुवन्ति ।। 3 ।।
"	सु. - अथ ये पुनरिमे ग्राम एव रता इष्टापूर्ते दत्तमित्युपासते - यागः खातो दानमित्यादीनि"
कर्माण्येव निरन्तरं सेवन्ते ते सुकृतस्य कर्मणः भोगाय प्रयान्त्यनेन धूमादिना पथा,
धूमादिशब्दास्तदभिमानिलोकपराः, नैते संवत्सरमभिप्राप्नुवन्ति - नैषां विदुषामिव संवत्सराभिमानिलोकगमनं
किन्तु मासेभ्यः ष़ड््भ्यः - दक्षिणायनात् पितृलोकं तत आकाशं ततश्चन्द्रमसमाह्लादकं
मण्डलं प्राप्नोति । व्यावर्तनप्रश्नप्रतिवचनेनानेन वेत्थ यदितोऽधिप्रजाः प्रयन्तीति
प्रथमः प्रश्नोऽपि प्रत्युक्तोऽर्थात् । प्राप्य चन्द्रमसमेष सोमो राजा भवति - रमणीयाकृतिर्भवति
। तदवस्थं तद्देवानामन्नम् - कथमेतत्? तंदेवाः भक्षयन्ति - तमिमं सुकृतफलभोगार्थं समागतं
तत्रत्या आजानदेवाः अनुभवन्ति नाम पश्वादिकमिव स्वामी । सुकृतफलस्याप्यन्ततः परभोगपर्यवसायितया
जिहासा व्यज्यते ।। 3-4 ।।
5.10.4
मासेभ्यः पितृलोकम् पितृलोकादाकाशम्, आकाशाच्चन्द्रमसम् ।
एष सोमो राजा, तद् देवानामन्नम्; तं देवा भक्षयन्ति ।। 4 ।।
5.10.5
तस्मिन् यावत्सम्पातमुषित्वा अथैतमेवाध्वानं पुनर्निवर्तन्ते,
यथेतमाकाशम, आकाशाद्वायुम् । वायुर्भूत्वा धूमो भवति,
धूमो भूत्वाऽभ्रं भवति ।। 5 ।।
"	सु. - अथ द्वितीयं प्रश्नं प्रतिवक्ति - तस्मिन् - इत्यादिना । तस्मिन् - चान्द्रमसे"
स्थाने यावत्सम्पातम् - सम्पतति अनेन इति सम्पातः सुकृतविशेषः, यावत्सुकृतमुषित्वा,
अथापरेण कर्मणा  एतमेवाध्वानं पुनर्निवर्तन्ते - येन पथोपगताश्चन्द्रमसमेतमेव पन्थानं
प्रत्यावर्तन्ते । तत्र न सर्वथा यथागतं प्रत्यागच्छति - आकाशं  यथेतम् - यथागतम्, आकाशात्तु
विशेषः, यथा - आकाशाद्वायुमागच्छति वायुर्भूत्वा धूमो भवति - वाय्वादिभावश्चेह वाय्वाद्यविभागापत्तिमात्रम्,
न तु ताद्रूप्यं तच्छरीरता वा । अवस्थावैलक्षण्यादभ्रं मेघ इति विभागः ।।
5.10.6
अभ्रं भूत्वा मेघो भवति मेघो भूत्वा प्रवर्षति ।
त इह व्रीहियवा ओषधिवनस्पतयस्तिलमाषा इति
जायन्ते अतो वै खलु दुर्निष्प्रपतरं, यो यो ह्यन्नमत्ति
यो रेतः सिञ्चति, तद््भूय एव भवति ।। 6 ।।
"	सु. - मेघो भूत्वा वर्षति; अविभज्य मेघतः वृष्टिद्वारा त इह पृथिव्यां निपत्य व्रीहियवा"
ओषधयः तिलमाषाद्या वनस्पतयश्च जायन्ते । इहाप्यभ्रादिष्विवाविभागापत्तिमात्रम्, नतु
व्रीह्यादिशरीरकता, तद्धि निहीनतरं जन्म । द्युलोकात् अवतरतोऽस्य प़ञ्चमाग्नौ प्रवेशतः
प्राङ््नेह शरीरारम्भकं किमप्यस्ति, येन व्रीह्यादिस्थावरजन्मास्य स्यात् । अत एव उत्तरत्रैव
श्रूयते रमणीयचरणा रमणीयां योनिमित्यादि  । सूत्रकारोऽप्याह - अन्याधिष्ठिते पूर्ववदभिलापात्
(ब्र.सू.3-1-24) इति । आशङ्क्य निराकरोति च अशुद्धमिति चेन्न शब्दात् (ब्र.सू.3-1-25)
इति । अतो   वै  खलु दुर्निष्प्रपतरम् । अतः - व्रीह्यादितः,  दुर्निष्प्रपतरम् - दुर्निर्गमतरम्
। तत्र - तत्राकाशादौ अनुप्रविशतोऽस्य भूतसूक्ष्मसंवेष्टितस्य जीवस्य ततस्ततो निर्गमोऽचिरेण
भवति, व्रीह्यादौ अनुप्रविष्टस्य तु ततो निर्गमनं त्वनियतकालमसुलभम्, न हि व्रीहयः
सर्वे पुरुषस्योदरमनुप्रविशन्ति, विशीर्यन्ते हि बहवः, न च नियतः रेतःसिग्योगः, बहवः
ह्यूर्ध्वरेतसः । तत् कालगत्या ततस्ततो नीयमानस्य कदा रेतः सिग्योगः भवतीत्यनियतमिति
दुर्निष्प्रपतरमित्युच्यते । छान्दसस्तकारलोपः ।  यो योह्यन्नमत्ति यो रेतः सिञ्चति
- यो हि तदेवान्नमत्ति यश्च स एव रेतः सिञ्चति योनौ, काकतालीयं चैतत् । तत् - तदा, भूय
एव भवति - यथापूर्वमिहलोके कर्मणामारम्भाय ।।
5.10.7
तद्य इह रमणीयचरणा अभ्याशो ह यत्ते रमणीयां
योनिमापद्येरन्, ब्राह्मणयोनिं वा क्षत्रिययोनिं वा वैश्ययोनिं वा ।
अथ य इह कपूयचरणा अभ्याशो ह यत्ते कपूयां योनिमापद्येरन्
श्वयोनिं वा सूकरयोनिं वा चण्डालयोनिं वा ।। 7 ।।
"	सु. - तत्र विशेषमाह - तद्य इहेति । इहैवमवतरतां मध्ये,  ये रमणीयचरणाः - साध्वाचरणाः"
पुरा,  अभ्याशः - आगन्तारः,  ते रमणीयां योनिमापद्येरन् - यत्तत्पदाभ्यां रमणीयाचरणरमणीययोनिप्राप्त्योः
हेतुहेतुमद््भावः व्यज्यते । का रमणीया योनिः? ब्राह्मणयोनिः क्षत्रिययोनिः वैश्ययोनिर्वा,
तां यथासुकृततारतम्यं विशन्ति अथ य इह कपूयचरणाः - कुत्सितचरणाः, ते कुत्सितां योनिमापद्येरन्,
श्वयोनिं वा सूकरयोनिं वा चाण्डालयोनिं वा । उत्तरोत्तरं सुकृताल्पतयेवोत्तरोत्तरं दुष्कृताल्पतयेयं योनिगणना ।।
5.10.8
अथैतयोः पथोर्न कतरेण च न तानीमानि क्षुद्राण्यसकृदावर्तीनि
भूतानि भवन्ति जायस्व म्रियस्वेति एतत् तृतीयँ स्थानम् ।
तेनासौ लोको न सम्पूर्यते । तस्माज्जुगुप्सेत । तदेषश्लोकः ।। 8 ।।
"	सु. - अथ चतुर्थं प्रश्नं प्रतिवक्ति । अथेत्यर्थान्तरे । एतयोः  देवयानपितृयाणयोः"
पथोः कतरेण च न - एकेनापि न यान्ति, कानि तानि? क्षुद्राणि - दंशमशककीटादीनि केवलम्
असकृदावृर्तीनि - जननमरणचक्रकावृत्तिमात्रपर्यवसायीनि, न भोगाय न कर्मणे वेति यावत्
। अत्यन्तपापभूयिष्टानि जायस्व म्रियस्व इत्येव ईश्वरेण संकल्प्यमानानि । एतत् - उक्तलक्षणं
भूतजातम्, तृतीयं स्थानम् - तृतीयस्थानगम्, तृतीयो वर्ग इति लक्ष्यते । तेनासौ द्युलोको
न सम्पूर्यते । यद्वा - असकृदावृत्तिमात्रकाणि भवन्तीति यदेतत्तदिदं तृतीयं स्थानं -
स्थितिः । तस्मात् - यस्मादेवं संसरतां गतिःदुःखबहुला, तस्मात् जुगुप्सेत संसारात् ।
महता प्रयासेन प्राप्यापि द्युलोकं देवानामन्नं भवति, तं देवा भक्षयन्ति, अवसिते च साधनबले
सपदि मुद््गराभिहतो मूर्च्छागत इव विनष्टचेतनो निपतन्, दुर्निर्गमे निपत्य व्रीह्यादौ,
कालगत्या कदाचिद्रेतोयोगं प्राप्य प्रविश्य मलमये योनिगर्ते पुनः पिण्डीभावादिक्रमेणस्थूलदेहं
समधिगच्छन्, भवति श्वा वा चण्डालो वा सूकरो वा, तृतीयस्थानगतौ च गाढान्धकार इव समुद्रान्तर
इव निपतितः विलुप्तदृष्टिर्निर्गमनोपायं   कथमप्यप्राप्य जन्ममरणान्तराल एवोद्भ्रान्तः
परिवर्तते केवलम् । तदिदं सर्वं विमृशतो भवेदेव जुगुप्सा संसार इति भावः । तदेषश्लोकः
- तदिदं विज्ञानमधिकृत्य एष वक्ष्यमाणः श्लोकः ।।
5.10.9
स्तेनो हीरण्यस्य सुरां पिबँश्च गुरोस्तल्पमावसन्ब्रह्महा च ।
एते पतन्ति चत्वारः पञ्चमश्चाचरँस्तैरिति ।। 9 ।।
"	सु. - ये नामैते पञ्च महापातकिनः - हर्ता ब्राह्मणसुवर्णस्य, विप्रःमद्यपायी, गुरोर्भार्यां"
सङ्गच्छन्, ब्रह्मघ्नः, चतुर्भिरेतैः सम्बन्धमाचरन् अपरः, इति तैः सह सम्बन्धमाचरन्नप्ययं
न पाप्मना लिप्यते । कोऽसौ? अथ य एतानेवं पञ्चाग्नीन्वेद । स्तूयते पञ्चाग्निविद्या
।  एवं प्रतिवचनोक्तप्रकारेण वेद स शुद्धः - न लिप्यते; यस्मात्प्रसक्तेऽपि पापे, पूतश्च
प्राक्तनपाप्मापगमात्, पुण्यः लोकः यस्य तथा भूतश्च भवति ।।
5.10.10
अथ  ह  य एतानेवं पञ्चाग्नीत् वेद, न सह तैरप्याचरन्
पाप्मना लिप्यते । शुद्धः पूतः पुण्यलोको भवति,
य एवं वेद य एवं वेद ।। 10 ।।
5.11.1
प्राचीनशाल औपमन्यवः सत्ययज्ञः पौलुषिरिन्द्नद्युम्नो
भाल्लवेयो जनश्शार्कराक्ष्यो बुडिल आश्वतराश्विः ते है
ते महाशाला महाश्रोत्रियाः समेत्य मीमाँसाञ्चक्रुः
को न आत्मा किं ब्रह्मेति ।। 1 ।।
"	सु. - अथ प्राचीनशाल औपमन्यवः - उपमन्योरपत्यम्, सत्ययज्ञः पौलुषिः - पुलुषेरपत्यम्,"
इन्द्रद्युम्नो भाल्लवेयः - भाल्लवेरपत्यम्, जनः शार्कराक्ष्यः शर्कराक्ष्यस्यापत्यम्
ते हैते पञ्च महाशालाः - महत्यः शाला येषां तथाभूताः, महागृहस्था इत्येतत्, महाश्रेत्रियाश्च
- श्रुताध्ययनशालिनश्च । जात्वेकत्र  समेत्य - सङ्गत्य मीमांसाञ्चक्रुः - विचारितवन्तः
। किमिति,  को न आत्मा किं ब्रह्मेति । नेहार्थद्वयजिज्ञासा, आत्मैव विशेष्यते ब्रह्मेति
ब्रह्मैव चात्मेति । यदक्षरं ब्रह्म तन्नात्मभूतम्,  यद्यपि नः प्रत्येकमन्यान्यदात्मभूतम्,
अथापि न तद््ब्रह्म परिच्छिन्नत्वात् । तद्विलक्षणमेव किञ्चित्, नः सर्वेषामात्मभूतमेकं
ब्रह्मेति ब्रह्मविदां गोष्ठीषु श्रूयते, तत्किमिति विचारितवन्तः ।।
5.11.2
ते ह सम्पादयाञ्चक्रुः, उद्दालको वै भगवन्तोऽयमारुणिः
सम्प्रतीममात्मानं  वैश्वानरमध्येति,  तँ  हन्ताभ्यागच्छामेति।
तँ हाभ्याजग्मुः ।। 2 ।।
"	 सु. - ते  ह विचारस्यान्तमप्राप्य मनसा सम्पादयाञ्चक्रुः - विनिश्चितवन्तः, किमिति;"
अयमरुणस्य पुत्र उद्दालक इममात्मानं वैश्वानरं - विश्वेषामप्यन्तर्यामितया नेतराम्,
अध्येति वेति, तं सम्प्रति अभ्यागच्छामेति । भगवन्तः  इति  च  मिथः सम्बोधनम् । हन्त
इति हर्षे । तं ह उद्दालकमभ्याजग्मुः ।।
5.11.3
तृतीयो मन्त्रः
स ह सम्पादयाञ्चकार, प्रक्ष्यन्ति मामिमे महाशाला
महाश्रोत्रियाः । तेभ्यो न सर्वमिव प्रतिपत्स्ये ।
हन्ताहमन्यमभ्यनुशासानीति ।। 3 ।।
"	सु.- स ह - उद्दालकः तान् आगतान् दृष्ट््वा आलक्ष्य आशयं मनसि सम्पादयाञ्चकार - विनिश्चयमकरोत्"
। प्रक्ष्यन्ति मामिमे महाशाला महाश्रोत्रियाः, तेभ्यः प्रतिवक्तुं न सर्वं  प्रतिपत्स्ये
- तदहमन्यमनुशासान्युपदेष्टारमिति ।।
5.11.4
तान् होवाच अश्वपतिर्वै भगवन्तोऽयं कैकयः सम्प्रतिममात्मानं
वैश्वानरमध्येति, तँ हन्ताभ्यागच्छामेति तँ हाभ्याजग्मुः ।। 4 ।।
"	सु. - इति मनसि निश्चित्य तान् होवाच, हे भगवन्तः! केकयस्यापत्यमयमश्वपतिर्नाम राजा"
सम्प्रतीममात्मानम् अध्येति - वेत्ति । तं हन्ताभ्यागच्छामेति । तं हाश्वपतिम् अभ्याजग्मुरुद्दालकसहितास्ते ।।
5.11.5
तेभ्यो ह प्राप्तेभ्यः पृथगर्हाणि कारयाञ्चकार ।
सः ह प्रातः संजिहान उवाच, न मे स्तेनो जनपदे
न कदर्यो न मद्यपो नानाहिताग्निर्नाविद्वान् न स्वैरी,
स्वैरिणी कुतः । यक्ष्यमाणो वै भगवन्तोऽहमस्मि ।
यावदेकैकस्मा ऋत्विजे  धनं  दास्यामि,  तावद्
भगवद्भ्यो दास्यामि । वसन्तु भगवन्त इति ।। 5 ।।
"	सु. - तेभ्यः प्राप्तेभ्यः पृथक््पृथक्् अिर्हाणि - अर्हणानि कारयाञ्चकार । अथ परेद्युः"
प्रातः सञ्जिहानः शयनतलम्, स्वभवनं वा, स्वभवनात् निर्गत्येति यावत्, उपगम्य विनयावनतः
वचनमिदमवोचत् । न मे जनपदे स्तेनो न कदर्यः सत्यप्यैश्वर्ये वितरणरहितो लुब्धतम्ः, न
मद्यपो, नानाहिताग्निः, नाविद्वान्, न स्वैरी, कुतः स्वैरिणी, तन्मदीयं द्रव्यं प्रतिग्रहार्हमेव;
यक्ष्यमाणो वै भगवन्तोऽहमस्मि, यावदेकैकस्मै ऋत्विजे धनं  दास्यामि तावत्प्रत्येकं
भगवद््भ्योऽपि दास्यामि वसन्तु भगवन्तः तावन्मे भवने इति ।
5.11.6
ते होचुः, येन हैवार्थेन पुरुषश्चरेत् तँ हैव वदेत ।
आत्मानमेवेमं वैश्वानरँ सम्प्रत्यध्येषि तमेव नो ब्रूहीति ।। 6 ।।
"	सु. - ते होचुरिदम्, येनैवार्थेन लिप्सितेन निमित्तेन पुरुषोऽर्थी चरेत्, तं ह्येवार्थमर्थिने"
वदेत्, शुश्रूषया अर्थिनोऽभिप्रेत्य वदेदित्युक्तिः । शुश्रूषया वयमागताः, न धनलिप्सया
इति भावः ।  वैश्वानरमिममात्मानं सम्प्रति अध्येषि जानासि; तमेवात्मानं नः ब्रूहीति ।।
5.11.7
तान् होवाच, प्रातर्वः प्रतिवक्तास्मीति । ते ह समित्पाणयः
पूर्वाह्णे प्रतिचक्रमिरे । तान् हानुपनीयैवैतदुवाच ।। 7 ।।
"	सु. - तानुवाच राजा प्रातर्वः प्रतिवक्तास्मीति, सपद्यनभिधाने निमित्तमिदं लेशतो वा"
स्वभावः परीक्ष्य इति । अपरीक्ष्य विद्या हि न देया । अथ अस्याशयमालक्ष्य ते ह परेद्युः
प्रातः समित्पाणयः, दूरीकृताभिमाना विनीतवेषाः शिष्यसमुचितया वृत्त्या पूर्वाह्णे  प्रतिचक्रमिरे
राजानम् । राजा तेषामभिमानशून्यतामालक्ष्य प्रसन्नो भूत्वा अनुपनियैव तान् वर्णतो गरीयांस
इति मर्यादां रक्षन् एतदुवाच ।।
।। इति एकादशखण्डभाष्यम् ।।
5.12.1
औपमन्यव! कं त्वमात्मानमुपास्से इति ।
दिवमेव भगवो राजन्निति होवाच । ऐष वै सुतेजा
आत्मा वैश्वानरः यं त्वमात्मानमुपास्से ।
तस्मात्तव सुतं प्रसुतमासुतं कुले दृश्यते ।। 1 ।।
"	सु. - औपमन्यव कं त्वमात्मानमुपास्से । ननु जिज्ञासया समुपागतमेनम् उपदेष्टव्यमर्थम्"
उपदेष्टा किमित्येवं पृच्छति? यावदत्रैव तैरधिगतं तावदेभ्यो विज्ञाय अधिकमुपदेष्टव्यम्
उपदिशामः इति । औपमन्यव आह - दिवमेव भगवो राजन्निति - अवरोऽपि वर्णतो विद्यायाश्चेदुपदेष्टा
स हि पूज्यः, तत् विनयोपेतं वचनम् अस्य भगवो राजन्निति । अन्येऽप्येवं पृष्टाः राज्ञा
भगवो राजन्नित्येव प्रतिवदन्ति । यदा समित्पाणयः समागताः तत आरभ्य प्रतिवदन्ति राजानं
भगवो राजन्निति, राजा च कं त्वमात्मानमुपास्से इति । ततः पूर्वं तु राजा प्राहैतान्
यक्ष्यमाणो ह वै भगवन्तोऽहमस्मीति, एते च राजानं सम्प्रत्यध्येषि तमेव नो ब्रूहीति
। दिवमेव वैश्वानरमात्मानमुपास्से इत्यौपमन्यव उवाच । नायं द्युलोकस्वरूपमेव साक्षादात्मस्वरूपं
पश्यति, को न आत्मा किं ब्रह्मेति मीमांसमानानां न हि जडे आत्मभावना भवेत् । किन्तु
द्युलोकं वैश्वानरमात्मनोऽवच्छेदकतया भावयति नाम, अवच्छेदकता च शरीरविधया । द्युलोकेनावच्छिन्नं
वैश्वानरमात्मानमुपास्से इत्येतत् । अथाचार्य आह -  एष वै सुतेजाः - शोभनं तेजो यस्य
सः, स हि लोकः । तेजसां राशिना आदित्येन दीप्यते, वैश्वानर
आत्मा, यं त्वमात्मानमुपास्से । सुतेजसाः अस्योपासनात् तव कुले सुतं प्रसुतमासुतं दृश्यते
- सुतादयः सोमस्यैव एकाहादिभेदाद््भिन्नाः व्यवह्यिन्ते । तव कुले सर्वे कर्मनिष्ठा भवन्तीति यावत् ।
5.12.2
अत्स्यन्नं, पश्यसि प्रियम् अत्त्यन्नं, पश्यति प्रियम्, भवत्यस्य
ब्रह्मवर्चसं कुले, य एतमेवमात्मानं वैश्वानरमुपास्ते मूर्धा
त्वेष आत्मन इति होवाच, मूर्धा ते व्यपतिष्यत् यन्मां नागमिष्यः इति ।। 2 ।।
सु. - अत्स्यन्नं पश्यसि प्रियं योऽप्यन्य एतमेवमात्मानं वैश्वानरमुपास्ते सोऽप्यन्नमत्ति
पश्यति प्रियं - भवत्यस्य कुले ब्रह्मवर्चसम् अध्ययनजं तेजः । न त्वया वैश्वानर आत्मा
कात्र्स्न्येन यथावदवधृतः, एकोंऽशः तस्यावधृतः, मूर्धा त्वेष आत्मनः वैश्वानरस्य ।
द्युलोकादि पृथिव्यन्तशरीरस्य वैश्वानरात्मनः द्युलोकस्तु मूर्धा, ऊर्ध्वस्थितेरुत्तमत्वाच्चेतरेभ्य
इति भावः । हन्त! ते जिज्ञासा समुत्पन्ना यथावदवगन्तुं मामुपागतश्च । यन्मां नागमिष्यः,
अयमेव वैश्वानरो नाधिक इति व्यावृत्तो अवधृतः स्यात्; तथा सति मूर्धा ते व्यपतिष्यत्
- मूर्धपतनतुल्योऽनर्थः कोऽप्यभविष्यत् । एवमन्धोऽभविष्य इत्यादीनामपि अनर्थमात्रे
तात्पर्यम् । अनर्थश्च संसार एव ।।
।। इति द्वादशखण्डभाष्यम् ।।
5.13.1
अथ होवाच सत्ययज्ञं पौलुषीं प्राचीनयोग्य कं त्वमात्मानमुपास्स
इति आदित्यमेव भगवो राजन्निति होवाच, एष वै विश्वरूप आत्मा
वैश्वानरः यं त्वमात्मानमुपास्से । तस्मात्तव बहु विश्वरूपं कुले दृश्यते ।। 1 ।।
"	सु. - विश्वरूपः - विश्वमिदं प्रप़ञ्चं रूपयति प्रकाशयति, विश्वं समस्तं शुक्लादिरूपमस्येति"
वा, चित्रभानुर्हि । ते कुले विश्वरूपं विश्वप्रकाशकं विद्यावृत्तादिकं भवति, बहुरूपं
वस्तु धनधान्यादि भवति ।।
5.13.2
प्रवृत्तोऽश्वतरीरथो दासीनिष्कः, अत्स्यन्नम्; पश्यसि प्रियम् ।
अत्त्यन्नम् पश्यसि   प्रियम्,   भवत्यस्य ब्रह्मवर्चसं कुले,
य एतमेवमात्मानं वैश्वानरमुपास्ते । चक्षुष्ट््वे तदात्मन इति
होवाच अन्धोऽभविष्यत्, यन्मां नागमिष्य इति ।। 2 ।।
5.14.1
अथ होवाचेन्द्रद्युम्नं भाल्लवेयं, वैयाघ्रपद्य कं त्वमात्मानमुपास्स इति ।
वायुमेव भगवो  राजन्निति  होवाच । एष  वै  पृथग्वर्त्मा  वैश्वानरः,
यं त्वमात्मानमुपास्से । तस्मात् त्वां पृथग्बलय आययन्ति
पृथग्रथश्रेणयोऽनुयन्ति ।। 1 ।।
"	सु. - भाल्लविरेव व्याघ्रपद्यः, तत्सम्बोध्यते भाल्लवेय एव वैयाघ्रपद्येति । सदागतेः"
वायोर्हि वर्त्म पृथक् - इतरस्मात् विलक्षणम्, तद्वायुः पृथग्वर्त्मोच्यते, पृथक््पृथग्वर्त्मानि
आवहादिभेदेन1 प्रसरतोऽस्य वायोरिति वा पृथग्वर्त्मा । अस्यैवं रूपस्योपासनादेव ते पृथक्
पृथक् - विविधदेशतश्च सदा बलयः - करा आगच्छन्ति;; तथा पृथग्रथश्रेणयश्च ।।
5.14.2
अत्स्यन्नं, पश्यसि प्रियमत्यन्नं, पश्यति प्रियं भवत्यस्य
ब्रह्मवर्चसं कुले, य एतमानमात्मानं वैश्वानरमुपास्ते ।
प्राणस्त्वेष आत्मन इति होवाच प्राणस्त उदक्रमिष्यत्,
यन्मां नागमिष्य इति ।। 2 ।।
5.15.1
अथ होवाच जनँ शार्कराक्ष्यम्, शार्कराक्ष्या,  'कं
त्वमात्मानमुपास्से' इति । आकाशमेव भगवो राजन्
इति होवाच । एष वै बहुल आत्मा वैश्वानरः, यं त्वमात्मानमुपास्से ।
तस्मात्  त्वं  बहुलोऽसि प्रजया च धनेन च ।। 1 ।।
"	सु. - बहुलत्वमाकाशस्य इतरेभ्यो वैपुल्यात् । सन्देहो मध्यकायः ।"
5.15.2
अत्स्यन्नम्, पश्यसि प्रियम्, अत्त्यन्नम्, पश्यति प्रियम्,
भवत्यस्य ब्रह्मवर्चसं कुले, य एतमेवमात्मानं वैश्वानरमुपास्ते ।
सन्तेहस्त्वेष आत्मनः इति होवाच - सन्देहस्ते व्यशीर्यत्;
यन्मां नागमिष्यः इति ।। 2 ।।
"	सु. - बहुलत्वमाकाशस्य इतरेभ्यो वैपुल्यात् । सन्देहो मध्यकायः ।"
।। इति पञ्चमप्रपाठके पञ्चदशखण्डभाष्यम् ।।
5.16.1
अथ होवाच बुडिलमाश्वतराश्विं वैयाघ्रपद्य कं त्वमात्मानम्
उपास्स इत्यप एव भगवो राजन्निति हौवाचोष वै रयिरात्मा
वैश्वानरो यं त्वमात्मानमुपास्से तस्मात्त्वं रयिमान्पुष्टिमानसि ।। 1 ।।
"	सु. - वृष्टिमूला हि सर्वा सम्पत्तिः, तदुच्यते -  एष वै रयिरिति । बस्तिः मूत्राशयः ।।"
5.16.2
अत्स्यन्नं पश्यसि प्रियमत्त्यन्नं पश्यति प्रियं भवत्यस्य ब्रह्मवर्चसं कुले
य एतमेवमात्मानं वैश्वानरसुपास्ते बस्तिस्त्वेष आत्मन इति होवाच
बस्तिस्ते व्यभेत्स्यद्यन्मां नागमिष्यः इति ।। 2 ।।
"	सु. - वृष्टिमूला हि सर्वा सम्पत्तिः, तदुच्यते -  एष वै रयिरिति । बस्तिः मूत्राशयः ।।"
।। इति पञ्चमप्रपाठके षोडशखण्डभाष्यम् ।।
6.1.1
श्वेतकेतुर्हारुणेय आस । तँ ह पितोवाच, श्वेतकेतो वस ब्रह्मचर्यम् ।
न वै सोम्यास्मत्कुलीनोऽननूच्य ब्रह्मबन्धुरिव भवति इति ।। 1।।
"	सु. - उपक्षिप्तं वैश्वानरविद्यायामैकात्म्यम्, वितन्यतेऽनयासद्विद्यया । आरुणेः पुत्रः"
श्वेतकेतुः आस तं पितोवाच, श्वेतकेतो ! वस ब्रह्मचर्यम्- उपगच्छ कमपि गुरुं ब्रह्मचर्येण
विद्यार्थम्, न वै अस्मत्कुलीनः कोऽपि अननूच्य - अनधीत्य ब्रह्मबन्धुरिव भवति - ब्राह्मणान्
बन्धून् व्यपदिशति न स्वयं ब्राह्मणवृत्तं स एष ब्रह्मबन्धुः । यो नाधीते स हि ब्रह्मबन्धुरेवेति भावः ।। 1 ।।
6.1.2
स ह द्वादशवर्षः उपेत्य चतुर्विंशतिवर्षः सर्वान् वेदानधीत्य महामना
अनूचानमानी स्तब्ध  एयाय । तँ ह पितोवाच ।। 2 ।।
"	सु. - उपश्रुत्य पितुरिदं वचनं पुत्रो बालो द्वादशवर्षीयः सञ्जातत्वरः उपेत्य  गुरुम्"
अधीत्य वेदान् चतुर्विंशतिवर्षः पितरं प्रति, एयाय, कथंभूतः ? महामनाः - गम्भीरमनाः,
अभिमानीत्येतत् । अनूचानमानी-अनुवचने कुशलमात्मानं मन्यते आत्मानमधीतिनमभिमन्यत इति
वा अनूचानमानी । स्तब्धः - निश्चलः, कृतकृत्य इवेत्येतत् । पिता अस्याभिमानमपनयन्नात्मविज्ञानमप्यापादयन् उवाच ।। 2 ।।
6.1.3
श्वेतकेतो यन्नु सोम्येदं महामना अनूचानमानी स्तब्धोऽसि ।
उततमादेशमप्राक्ष्यो येनाश्रुतं श्रुतं भवत्यमतं मतमविज्ञातं
विज्ञातमिति कथं नु भगवः स आदेशो भवतीति ।। 3 ।।
"	सु. - प्रकरणं च इदम् आपादचूडं वेदार्थसङ्ग्रहे विवृतं विस्तरेण ।"
"	अथापि वृत्तिरस्यापि वचनैर्मितवर्णकैः ।"
"	अनुल्लङ्घितसद्वर्त्म सुश्लक्ष्णमनुबध्यते ।।"
"	उत तमादेशमप्राक्ष्यः - आदिशति शास्ति यः स्वयमेव सोऽयमादेशः । कर्तुः करणत्वविवक्षया"
घञ् । यद्ययमादेशो न श्रुतस्त्वया, हन्त कृतकृत्य इव कथमसि स्तब्धः । कोऽयं विशेषोऽस्मिन्नादेशे
? येनाश्रुतं श्रुतं भवत्यमतं मतमविज्ञातं विज्ञातम् - यस्मिंस्तत्त्वतः श्रुते मते
विज्ञाते सर्वमेव श्रुतं मतं विज्ञातं भवति ।  शिष्यः शंकते - भगवन् ! कथं नु भवति
स  आदेशः - एकविज्ञानेनान्यान्यविज्ञानं कथं घटेतेति भावः ।। 3 ।।
6.1.4
यथा सोम्यैकेन मृत्पिण्डेन सर्वं मृण्मयं विज्ञातँ स्यात् ;
वाचारम्भणं विकारो नामधेयं मृत्तिकेत्येव सत्यम् ।।
"	सृ. - आचार्यः  प्राह - यथा सोम्यैकेन मृत्पिण्डेन विज्ञातेन सर्वं घटशरावादि मृण्मयं"
विज्ञातां स्यात्,  तथैवेदम् । ननु व्याहतं निदर्शनं अर्थान्तरं हि घटशरावादि, भिद्यते
हि व्यवहारः , नैवम् ;  वाचारम्भणं विकारो नामधेयं मृत्तिकेत्येव सत्यम् - प्रवर्तते
नामान्याऽन्या वाक् - व्यवहारः, तेन व्यवहारेण संस्पृष्टं  गवाश्वादिव्यवहारेणेव नार्थान्तरम्,
किन्तु घटत्वशरावत्वाद्यवस्थाविशेषलक्षणो विकारभेदः तन्निमित्तनामभेदश्च केवलम् । आरभ्यते-आलभ्यते-संस्पृश्यत
इत्यारम्भणम् । ननु विकारभेद एव केवलम्, न द्रव्यान्तरमिति कथमेतत्, मृत्तिकेत्येव सत्यम्
- प्रत्यक्षप्रमाणसमधिगतम् । विकारभेदे मृदेवेति हि सर्वेषां सर्वदा प्रत्यक्षम् । तदेवमबाधितप्रत्यक्षसमधिगतेऽर्थे
कथमपूर्वद्रव्यकल्पना घटेत ।
"	अयं भावः - वागियमुदेति नाम नामभेदमुपस्पृश्य, स च नामभेदो"
निमित्तभेदसव्यपेक्षो नाम, निमित्तभेदश्च न (द्रव्य) धर्मिभेदनियतः, असत्यपि तद्भेदे
गन्धस्पर्शादिगुणभेदेनापि सुरभिसुकुमारमेतदिति समुदेति हि वाग्विभेदः, तथोपाधिभेदलक्षणनिमित्तभेदेनापि
पिता भ्राता निवासः शरणं सुहदेष एव ममेति, तथेह निमित्तभेदो घटत्वशरावत्वाद्यवस्थाविशेषलक्षणविकारभेद
एव न द्रव्यान्तरम्, द्रव्यान्तरमिति काणादवादो हि प्रत्यक्षबाधित इति । विशेषतो व्याख्यातं
चैतत् प्राक् प्रसङ्गात् । श्रीमद्रामानुजाचार्यैः योजना याऽस्य दर्शिता । उपादेयतमा
सेयं नास्माभिरतिलङ्घ्यते ।।
"	अध्यासवादविभ्रान्ति परिहर्तुं परोद्भवाम् ।"
"	किन्त्वमी योजनाभेदाः स्वरसाः सम्प्रदर्शिताः ।।"
6.1.5
यथा सोम्यैकेन लोहमणिना सर्वं लोहमयं विज्ञातँ स्यात् ।
वाचारम्भणं विकारो नामधेयं लोहमित्येव सत्यम् ।। 5 ।।
"	सु. - अपराण्ययि निदर्शनान्याह -यथा इत्यादिना ।। (5,6)"
6.1.6
यथा सोम्यैकेन नखनिकृन्तनेन सर्वं कार्ष्णायसं विज्ञातं स्यात् ;
वाचारम्भणं विकारो नामधेयं कृष्णायसमित्येव सत्यम् -
एवँ सोम्य स आदेशो भवतीति ।। 6 ।।
6.1.7
न वै नूनं भगवन्तस्त एतदवेदिषुर्यद्ध्येतदवेदिष्यन्, कथं
मेनावक्ष्यन्निति भगवाँस्त्वेव मे तद्ब्रवीत्विति तथा सोम्येति होवाच ।। 7 ।।
"	सु. - एवमनेकैर्निदर्शनैः निरूपितैः अवधृत्यैकविज्ञानेन सर्वविज्ञानसम्भवं पुत्रः प्राह"
-  न वै नूनम्  इति । भगवन्तस्ते - मम गुरवः एतन्नावेदिषुः यस्मिन्विज्ञाते सर्वं विज्ञातं
स्यात्, यद्यवेदिष्यन् कथं मे नावक्ष्यन्  न हि मयि वैगुण्यम् । तत् भगवानेव मे अवहिताय
ब्रवीत्विति । तथा सोम्य ! इत्युवाच पिता ।। 7 ।।
।। इति षष्ठप्रपाठक प्रथमःखण्ड सुबोधिनी ।।
6.2.1
सदेव सोम्येदमग्र आसीदेकमेवाद्वितीयं तद्दैक आहुः असदेवेदमग्र
आसीदेकमेवाद्वितीयं तस्मादसतः सज्जायत ।। 1 ।।
"	सु. - एवं प्रार्थितः पिता सर्वस्यास्यैकमूलकतां निरूपयितुमुपक्रमते - सदेव इत्यादिना"
। अन्यथा हि एकविज्ञानेन सर्वविज्ञानं दुःसम्पादम् । इदम् - यदुपलभ्यते विविधं नामरूपबहुलं
भोक्तृभोग्यात्मकमिदम्, अग्रे - पुरा सर्गात्, आसीत्, परमेवं नासीत् किन्तु सदेवासीत्
। यद्यप्यद्यापि सदिदम्, तथापि पुरा तु सदेव । नायोगो व्यवच्छिद्यते, कस्तर्हि ? अन्ययोगः,
अयोगस्वासीदित्यनेनैव व्यवच्छिन्नः । आसीदेवेत्येव तु पर्याप्तं सत्त्वस्य दार्ढ्याय
। प्रसक्तविशेषान्तरव्यवच्छेदार्थेऽपि क्वचिदेवकारो विशेषणेन सह समभिव्याह्रियते ।
यथेदं घटशरावादि पुरा मृदेवासीदिति । यैः विशेषैः धर्मिणः प्रतिपत्तिः तान्येव इह विशेषान्तराणि
व्यवच्छिद्यन्ते धर्मिणि । इदमा गम्याः कार्यविशेषा व्यच्छिद्यन्त इत्येतत् । एतेन -
इदं पुरा सर्गादावासीत् इति शंका निरस्यते । मृण्मात्रमिव सन्मात्रं  पुरेत्यविप्रतिषिद्धम्
। तच्चास्य स्थूलस्य सूक्ष्मं रूपं घटशरावादेरिव मृण्मात्रम् । तच्चेदम् इत्युत्तरसन्दर्भात्समानश्रुतिभ्यः
सामर्थ्याच्च विनिश्चीयेत । तत्रोत्तरः सन्दर्भः तदैक्षत बहु स्याम् प्रजायेय,  सेयं
देवतैक्षत हन्तहमिमास्तिस्रो देवता अनेन जीवेनात्मनाऽनुप्रविश्य नामरूपे व्याकरवाणि
स आत्मा  इत्यादिः । तत्र ईक्षणश्रवणादजडत्वम्, नामरूपव्याकरणार्थं स्वात्मभूतजीवद्वारा
देवातास्वनुप्रवेशसंकल्पश्रवणादनुप्रवेशतः प्राक् नामरूपविभागरहितचेतनाचेतन- शरीरकत्वम्,
आत्मत्वश्रवणाच्च सर्वान्तरात्मत्वं सति ज्ञायते । तथा  समानश्रुतयः आत्मा वा इदमग्र
आसीत्  इत्येवमादयः । यथासंकल्पं बहुभवनमविकारिणि स्वरूपतोऽनुपपद्यमानं सदाक्षिपति
सतोऽन्तर्यामिब्राह्मणादिसिद्धमविभक्तप्रकृति- पुरुषकालशरीरत्वमिति सामर्थ्यम् । तदेभिः
सूक्ष्मचिदचिच्छरीरकः परमात्मा परंब्रह्म सदिति व्यपदिश्यत इति गम्यते । अथ अनेन इदमर्थस्य
कथमभेदः ? सन्मात्रं ब्रह्मैव तत्तच्छरीकतया भोक्तृभोग्यविभागमापन्नमिति इदमर्थस्य तस्य
स्वेनाभेदे का शंका । ननु अपूर्वोऽयमिदमर्थः । सत्यम् । अपूर्वो लोकतः । आदिशति तु
श्रुतिः । कथमिदं हार्दं श्रोता प्रतिपद्येत । बुबोधयिषया प्रवृत्तेन तु स्पष्टमुदाहर्तव्यम्
। सत्यम् । स्पष्टमुदाहरिष्यति नाम ऐतदात्म्यमिदं सर्वं तत्सत्यं स आत्मा इति । सदेव
आसीत्  इत्यनेनाभिप्रेतं व्यवच्छेदं स्फुटयति - एकमेव इति । सजातीयमन्यन्नासीत् ।
नामरूपभेदप्रहाणात् । यथा - घटशरावादिनामरूपभेदसम्पत्तिदशायां मृण्मये सजातीयभेदः, अतद्दशायां
तु न, तथा वियदादिनामरूपभेदसम्पत्येदानीं यः सजातीयभेदः सति विशिष्टस्वरूपे स पुरा नेति
भावः । घटशरावादिभेदप्रकृतेः मृदोऽधिष्ठाता कुलाल इव स्यादस्य सतः सर्वप्रकृतेरधिष्ठाताऽन्य
इत्यत्राह - अद्वितीय इति । नास्याधिष्ठातुरपेक्षा, स्वयं सर्वज्ञं सर्वशक्तं च, ज्ञानशक्तिवैकल्ययोगेन
हि अन्यत्र तदपेक्षा, पराऽस्य शक्तिर्विविधैव, स्वाभाविकी ज्ञानबलक्रिया च (श्वे.उ.3-8)
तत्स्वयं संकल्प्य स्वयमेव बहु भवतीति प्रकृतिश्चाधिष्ठाता च ।
"	यद्वा - विभक्तमिदमखिलं पुरा सदेवासीत्, सन्मात्रमासीत् नैवं विभक्तम्, तच्च सन्मात्रं"
पराभिमतगुणवन्न बहु, किन्तु एकमेव इत्युच्यते - एकमेव इति । यद्वा - एकमेव इत्यधिष्ठात्रन्तरनिषेधः,
अद्वितीयमिति चैकमेवेत्यस्य विवरणम् । सदेव इत्यसत्त्वव्यावृत्तिः, एकमेवेति नामरूपनिबन्धनेदानीन्तनभेदव्यावृत्तिः,
अद्वितीयमित्यधिष्टात्रन्तरव्यावृत्तिः, इदं प्राक् नामरूपभेदरहितं निमित्तान्तरशून्यं
सदेव सच्छब्दितं ब्रह्मैवासीत् इति वाक्यार्थ इति च आचार्याः । एवं कार्यस्यास्य सृष्टेः
प्रागप्यद्वितीयैकसद्भावेनावस्थानमभिधाय सृष्टेः प्राक्कार्यस्यास्यासद्भावं पराभिमतं
निरस्यानुवदति - तद्धैके इति ।  तस्मिन्विषये एके - काणादाः, आहुः असदेवेदमग्र आसीदिति
- इदम् अखिलं कार्यं सृष्टेः पूर्वम् अदेवासीत् केनापि रूपेण नैवासीदिति यावत् । असदासीदिति
व्याहतमिव । अथाऽपि नासीदित्यत्रैव तात्पर्यान्न क्षतिः । तस्मादसतो हेतोः सज्जायत,
असद्भावादेव हेतोः इदानीं सदजायेति यावत् ।। 1 ।।
6.2.2
कुतस्तु खलु सोम्यैवँ स्यादिति होवाच कथमसतः सज्जायेत इति ।
सत्त्वेव सोम्येदमग्र आसीदेकमेवाद्वितीयम् ।। 2 ।।
"	सु. - एवमनूद्य परमतं प्रतिक्षिपति -  कुतः इति । एवं कुतः स्यात् - इदमग्रे नैवासीदित्येतत्"
कुतः स्यात् । अनुपपन्नम् एतदित्यर्थः । यदत्यन्ततः प्राङ् न स्यात् पश्चादपि न स्यात्
। इदानीं हि जन्मनाशयोगि सर्वमेव पूर्वं पश्चाच्च रूपान्तरेणोपलभ्यत एव । कथमसतो हेतोः
- असद्भावाद्धेतोरिति यावत्, सज्जायेत -  आत्यन्तिकासद्भावः सतः पूर्वरूपं कथं भवितुमर्हति
? कथं वा हेतुर्भवितुमर्हति ? न सतो विद्यते भावो नाभावो विद्यते सतः  (भ. गी. 2-16) इति भावः ।
"	ननु न पूर्वं रूपं सतोऽस्य कार्यस्य प्राक्तनोऽसद्भावः, अथाप्ययमस्योत्पत्तौ हेतुः । नैतदुपपद्यते ।"
नीरूपात्मनोऽभावस्य रूपसम्पन्नस्यास्य च कः सम्बन्धः ? किं वानुकूल्यं येनायमस्योत्पत्तौ
हेतुरिति व्यपदिश्येत । भावाभावयोर्हि देशतः कालतश्च प्रत्युत विरोध एव । तदन्यतरदन्यतरदुपहन्यादेव
। न तु जनयेत् । यश्चाभावेन भावस्य संसर्ग इष्यते प्रतियोगित्वमिति, विचारे योगविरोध
एव पर्यवस्यतीति स न संसर्गो भवितुमर्हति । तस्यास्य हेतुत्वे सर्व सर्वत्र हेतुः किं
न स्यात् । अथ भावाभावव्यवहाराः कथमुपपद्येरन् ? सत
एवैकस्य पूर्वापररूपावलम्बनतयैवोपपद्यते । प्रात्यक्षिकं चैतदेव । ननु माभूदभावो भावे
हेतुरथापीदमुच्यते, यस्मात्पुरा नासीदत एवाधुनाऽपूर्वमिदमुत्पन्नमिति । असतः सदुत्पत्तिवचनस्येहैव
तात्पर्यम् । एवमपि अनुपपन्नमेवेदम् । असदकरणादुपादानग्रहणात् सर्वसम्भवाभावात् शक्तस्य
शक्यकरणात् । एवं परमतं  प्रतिक्षिप्य स्वमतमुपसंहरति सत्त्वेव सोम्येदमग्र आसीत् इति ।। 2 ।।
6.2.3
तदैक्षत, बहु स्यां प्रजायेयेति । तत् तेजोऽसृजत ।
तत्तेज ऐक्षत, बहु स्यां  प्रजायेयेति । तदपोऽसृजत ।
तस्मात् यत्र क्वचन शोचति स्वेदते वा पुरुषः,
तेजस एव तदध्यापो जायन्ते ।। 3 ।।
"	सु. - तत् - यत्पुराऽभूत्  सन्मात्रं तदविभक्तप्रकृतिपुरुषशरीरकं ब्रह्म, ऐक्षत -"
व्यचिन्तयत् । किमिति ? बहु स्यां प्रजायेयेति । देवादिरूपेण बहु स्यां तदर्थं तेजोऽबन्नाद्यात्मना
च जायेय इत्यर्थः । एवं संकल्प्य यथासंकल्पं ससर्जेत्याह - तत्तेजोऽसृजत इति । सृज्यं
तेजो नान्यत्स्रष्टुः । स्रष्टुरेष हि संकल्पः, बहु स्यां प्रजायेयेति । स्वात्मानं
स्वयं तेजोरूपमसृजदिति यावत् । हन्त ! परिणतं ब्रह्म । सत्यम्, का क्षतिः ? विकारप्रसङ्गादविकृतश्रुतिविरोधः
। न। यो निषिध्यते विकारस्तस्य न प्रसङ्गो ब्रह्मस्वरूपे । यदुपसंहतसकलभेदं सूक्ष्मचिदचिच्छरीरकं
ब्रह्म यथासंकल्पं स्थूलचिदचिच्छरीरकं आत्मानमापादयत् सौक्ष्म्यस्थौल्य- योगविकाररूपं
स्वशरीरभूतचिदचितोरेव आपादयति । चिदचितोः शरीरता च श्रूयतेऽन्यत्र । यत्तु परेषां व्याख्यानम्,
तत्कथमैक्षत - आह - बहु - प्रभूतं, स्याम् - भवेयम्, प्रजायेय - प्रकर्षेणोत्पद्येय,
यथा मृद्घटाद्याकारेण यथा वा रज्ज्वादि- सर्पाद्याकारेण बुद्धिपरिकल्पितेन इति । कथमिदं
मिथो विषमं निदर्शनद्वयमेकस्मिन् । हन्त भ्रान्तिः, अविषममेवान्ततो मिथः यद्रज्जावेकस्यामेव
यथा सर्पाद्याकारा बौद्धाः कल्पिता एव, तथैव मृदि पिण्डघटशरवादयो बौद्धाः कल्पिता एव
भेदाः ।  न एतन्न्याय्यम् । प्रतिनियतक्रियाकारकादिसापेक्षः संस्थानभेदो हि अकाल्पनिकः
। न रज्जौ सर्प इवैकस्य मतिमात्रवैचित्र्यलक्षणः । नापि मृत्स्वरूपं जानतो घटशरावादिदृष्टिरपैति
। अथ काल्पनिकत्वे नैकमपि निदर्शनं भवितुमर्हति । बहु स्यां प्रजायेयेति  हि श्रूयते,
प्रजननं कथमाभासेन निदर्श्येत । न हि पामरः पण्डितो वा जनिमाभासं चाविशेषं पश्यति ।
तस्मिन्नसम्बन्धस्यावभास आभास उच्यते, जनिस्तु सम्बद्धस्य । मृदि हि पिण्डत्वघटत्वाद्यवस्थाविशेषाः
कालविशेषेण सम्बध्यन्ते, आभासः कः ? सतोऽप्यसता रूपेण भासो हि आभासः । किञ्च, द्रष्टुपुरुषसापेक्षस्तदैकान्तश्चाभासः,
जनिस्तु न तथा । तत्रापि तथा कल्पनं कल्पनाकौशलम् । अपि च - बहु स्यां प्रजायेयेति वचनं
व्याचक्षणेन निदर्शनं कुतः उदाह्रियते ?  किमस्फुटार्थं वचनमिति ? उत अन्यथा प्रतिपत्तिः
माभूदिति ? आहोस्वित् श्रुतार्थोपपत्तये ? न प्रथमः, अतिरोहितो ह्मर्थः । न द्वितीयः,
नह्मन्यथाप्रतिपत्तेः प्रसङ्गः । पदतोऽन्यथाप्रतिपत्तिर्ह्यनियतार्थकत्वे। स्यां प्रजायेयेति
च नानियतार्थे । ननु सत्यं न अनियतार्थे, अथापि बहुधा भवनं जननं च तात्त्विकं भेदं गमयतीति
सेयमन्यथाप्रतिपत्तिः
माभूदिति निदर्शनमिदमिति चेत् ; सेयं प्रतिपत्तिः अन्यथाप्रतिपत्तिरिति केन अवगच्छति
भवान् ? शब्दान्तरत इति चेत् । अस्मादेव शब्दात् शब्दान्तरतो भवतो जायमाना प्रतिपत्तिरेव
अन्यथाप्रतिपत्तिरिति कुतो नावधार्येत । शब्दान्तराणि हि भेदनिषेधे प्रवृत्तानि अनन्यगतिकानीति
ततो विपरीतार्थ प्रतिपत्तिरन्यथाप्रतिपत्तिरेवेति चेत् ;  सत्यम् । भेदनिषेधे प्रवृत्तानि
नाम शब्दान्तराणि नेह नानास्ति इत्यादीनि । नैतावता बहुभवनस्य अतात्त्विकता, एकस्यैव
सतो विविधावस्थायोगनिबन्धनं हि बहुभवनम् । नैतावता धर्म्यन्तरस्येह प्रसङ्गः । धर्म्यन्तरासद्भावनिबन्धनानि
च भेदनिषेधवचांसि । भेदनिषेधवचसां सरला गतिरियमेव, नहि लोके वेदे वाऽयमेवास्ति नान्य
इत्युक्ते सतः स्वभावोऽपि निषेध्यकोटावापतति । तथैव नेह नानास्ति इत्यपि विरुद्धधर्मप्रकारकधर्मिभेदनिषेध
एव स्वरसगतिः । न तु धर्मधर्मिभेदनिषेधे । चराचरमखिलं परस्य ब्रह्मणः  स्वभावः - असाधारणो
धर्मः, तत् स्वेतरसमस्तवस्तु प्रकारकं परं ब्रह्मैकमेव तत्त्वमिति तमिमं धर्मधार्मिभावमभिप्रेत्य
भेदनिषेधवचांसि प्रवर्तन्ते । सोऽयं धर्मधर्मिभावो़ऽन्तर्यामिश्रुतिसिद्धः । तथा च
बहु स्यां प्रजायेय इत्यतो या बहुभवनप्रतिपत्तिः न साऽन्यथाप्रतिपत्तिः । येन अतात्त्विकता
भेदस्य निदर्शनेन सम्पाद्या स्यात् । किं वा निदर्शनमात्रेण स्वोत्प्रेक्षितेन शब्दोऽसम्बद्धोऽर्थे
नेतुं शक्येत ? ननु निदर्शनं न स्वोत्प्रेक्षितम्, नाप्यर्थोऽसम्बद्धः, वाचारम्भणं
विकारो नामधेयं मृत्तिकेत्येव सत्यम्, इत्यनेनैव जनिमतामतात्त्विकत्वं हि ज्ञापितम्
। जनिश्चेदाभास एवेति नासम्बद्धोऽर्थः मैवम् -
जनिश्चेदाभास इति स्वोत्प्रेक्षणमात्रम्, अनुपपत्तेः । निरूपिता च सा । वाचारम्भणश्रुतेरपि
हार्दमन्यदेव, यदपि प्रकाशितं तद्विवरणावसरे । किञ्च - प्रजायेय इत्यस्य स्थाने आभासेय,
प्रतिफलेयम् इति वा किं न श्रावयति श्रुतिः ? स्पष्टे शब्दे स्वायत्ते किं क्लिष्टेन
? अन्यत्रापि जायन्ते इति स्थाने आभासते  इति कुतो न श्रूयेत ? किञ्च - इदं बहुभवनमुपपादयन्ती
श्रुतिः किमिति नोपपादयति इह प्रतिफलित्वा नामरूपे व्याकरवाणि इति । अनेन जीवेनात्मनानुप्रविश्येति
हि श्रूयते । किञ्च कथं सति शुद्धे निर्विशेषे विविधाध्यासास्पदं स्याम् इति ईक्षणम्
उपपद्येत । अथापि बहुधाभवनस्य जननस्य च तत्त्वतोऽनवधारणे यः श्रुतोऽर्थ एकविज्ञानेन
सर्वविज्ञानप्रतिज्ञानलक्षणः स नोपपद्येत भेदावगमादिति । तदुपपादनाय इदं निदर्शनमादृतमिति
चेत् नैतत् । न हि भेदमात्रं तद्विरोधाय, अतदात्मकता तु । न च घटशरावादिप्रभेदमात्रेण
तेषां मृदनात्मता । नापीदं निदर्शनं श्रुतार्थोपपत्तये प्रभवति । अधिष्ठाने विज्ञातेऽध्यासो
हि निवर्तते, न विज्ञायते, विज्ञातं भवतीति तु श्रूयते, न निवर्तते
इति ।
"	ननु विकाराणां यदनृतत्वं वाचारम्भणम् इत्यनेन प्रस्तुतं तदिदं सङ्गमयद्भिरस्माभिरिदं"
निदर्शनमादृतमिति चेत्, न तद्वचनस्तथात्वावगम इति प्रागेवोक्तम् । निदर्शनं च उन्मूलमात्मदृष्ट्या
समानीतमिति न प्रामाण्यमर्हति । यच्च - यथा सतोऽन्यद्वस्त्वन्तरं परिकल्प्य पुनस्तस्यैव
प्रागुत्पत्तेः प्रध्वंसाच्चोर्ध्वमसत्त्वं ब्रुवते तार्किकाः, न तथाऽस्माभिरित्यादि
वदता सत्कार्यवादः समर्थ्यत इव । तेन किं समर्थितम् । प्रागुत्पत्तेः ऊर्ध्वं प्रध्वंसाच्चासतो
मध्ये कञ्चित्समयं वर्तमानस्य पराभिमतकार्यव्यपदेशस्य प्रतिक्षेपमात्रेण नहि सत्कार्यवादे
प्रवेशः सुशकः । नहि सत एव कार्यभावः साधितः । सदसद्विलक्षणभूताया अविद्याया विलासभूतेन
भेदेन तथाभूतेनैव हि भाव्यम् । तथा च अनिर्वचनीयकार्यवादः समर्थितो नाम । न च सतः कार्याधिष्ठानत्वमात्रेण
सत्कार्यवादः स्वीकृतः स्यात् । तथा उपपादनं तु मोहनं केवलमर्थस्वरूपानभिज्ञानाम् ।
"	ननु न वयं कापिला इव सत्कार्यवादिनः, किन्तु सन्मात्रवादिनः, प्रतिक्षिप्यते च स्थाणोरन्यश्चोरो"
नास्तीतिवत् सतोऽन्यत्कार्यं नास्तीति, तदनया शैल्या वयं सत्कार्यवादिन इति चेत्, अत
एवोक्तम् मोहनं नाम केवलमर्थस्वरूपानभिज्ञानामिति । शोभते नाम सन्मात्रवादिनो वयमिति
। तत्तेज ऐक्षत - तेजस्त्वेन व्यक्तिमापन्नं तत्सत् पुनः संकल्पमकरोत्, बहु स्यां प्रजायेयेति
। यथा संकल्पं तदपोऽसृजत,  आत्मानमबात्मकमसृजदिति यावत् । तदात्मता च तच्छरीरतया इत्येतत्प्रर्ववद्बोध्यम्
। अप्प्रकृतित्वं तेजसि घटयति निदर्शनेन - तस्मात् इति । अपां तेजः प्रकृतित्वादेव यत्र
क्वचन देशे काले वा शोचति शोकग्निना सन्तप्तो भवति पुरुषः स्वेदतेवा प्रस्विद्यत एव
। वाशब्दोऽवधारणार्थः । प्रसिद्ध्यर्थों वा । तदापःतेजस एवाधिजायन्ते ।। 3 ।।
6.2.4
ता आप ऐक्षन्त । बह्व्यः स्याम प्रजायेमहीति ।
ता अन्नमसृजन्त । तस्मात् यत्र क्वचन वर्षति, तदेव
भूयिष्ठमन्नं भवति । अद्भ्य एव तदध्यन्नाद्यं जायते ।। 4 ।।
"	सु. - अबात्मनावस्थितं सदेव बहु स्याम् प्रजायेयेति संकलप्यान्नं पृथिवीलक्षणमसृजत्"
। यस्मात् अप्प्रकृतित्वमन्नस्य तस्मादेवाद्यापि यत्र क्वचन वर्षति तत्र भूयिष्ठमन्नं
व्रीहियवादिलक्षणं भवति । तदद्भ्य एवान्नाद्यं
जायते ।। 4 ।।
"	।। इति षष्ठाध्याये द्वितीयः खण्डः ।।"
6.3.1
तेषां  खल्वेषां भूतानां त्रीण्येव बीजानि
भवन्त्याण्डजं जीवजमुद्भिज्जमिति ।। 1 ।।
"	सु. - पृथिव्यन्तानि महाभूतानि सन्मूलानि इत्येतदुक्तम्, आहिरण्यगर्भ- मास्तंबमखिलमिदं"
तन्मूलकमेवेत्युपपादयितुमारभते - तेषांम् इत्यादिना । सर्वस्यास्य देवतिर्यङ्मनुष्यस्थावरान्तस्य
त्रीण्येव बीजानि, आण्डजं जीवजम् उद्भिज्जं चेति । तत्र तरुगुल्मादीनां बीजम् उद्भिज्जम्,
उद्भिद्यभूमिं जायमानतया, संशोकजस्येह सङ्ग्रहो बोध्यः । देवमनुष्यादीनां बीजं  जीवजम्
जरायुजमित्येतत्, पक्ष्यादीनां बीजम् आण्डजम्, अण्डजमेवाण्डजम् । तदयं दृश्यः प्रपञ्चः
सर्वोऽपि त्रिविधबीजविततिरेव । तानि इमानि त्रीण्यपि बीजानि, तेषां खल्वेषां भूतानां
भवन्ति - तेषाम् - सन्मूलकतया सतो विततिरूपाणाम्, एषाम् - अव्यवधानेनोपदिष्टानाम्, भूतानाम्
- महाभूतानां भवन्ति । सम्बन्धसामान्ये षष्ठी, तेषामेव परिणतिलक्षणानि इत्येतत् । अस्यैव
वृक्षस्येमानि बीजानीतिवत् । यद्यपि
तेजोऽबन्नलक्षणनां महाभूतानामिह तत्र तत्र देवताशब्देनैव निर्देशःश्रूयते हन्ताहमिमास्तिस्रो
देवताः  (छा. उ. 6-3-2) सेयं देवतेमास्तिस्रो देवताः (छां.उ.6-3-3), सोम्येमास्तिस्रो
देवताः (छां.उ. ) एतासामेव देवतानां समासः इति । तदस्य सन्दर्भस्य अननुगणोऽयं निर्देशः
तेषां भूतानाम् इति । अथापि भौतिकतयोपलभ्यमानस्यास्य प्रपञ्चस्य यत्समवायो मूलं तान्यपि
भूतान्येवेति भौतिकतां सङ्गमयितुमिह तथा निर्देशः । इमानि बीजान्येषामेव तेजोबन्नलक्षणानां
परिणतिविशेष इति कथमवगम्यते ? अनुपदमुपपाद्यते अनेन जीवेन इत्यादिना ।
"	यत्तु - तेषामेषां जीवाविष्टानां पक्ष्यादिभूतानाम्, त्रीण्येव बीजानि आण्डजादीनीति"
परेषां भाषितम् ; तत्तु साशंकम् । एवं हि आशंकाऽत्र भवति - सन्मूलतां सर्वस्योपपादयितुं
प्रवृत्तेऽत्र सन्दर्भे पशुपक्ष्यादिबीजत्रयनिरूपणं किमर्थमिति ?
"	ननु पशुपक्ष्यादेर्यद्बीजं तदपि सन्मूलानां तेजोऽबन्नानामेव परिणतिरिति सर्वस्यास्य"
सन्मूलतामवगमयद्वचनमिदं
सङ्गतमिति चेत्, क्व तत्र शब्दः? प्रकरणात्तात्पर्यतः समुन्नेयोऽयमर्थ इति चेत्, नैतद्युक्तम्,
प्रधानोऽर्थः समुन्नेय इति, शब्दतस्तदुपपादनमेव ततो न्याय्यम् । यश्चार्थस्तेषामित्यस्य
जीवाविष्टानामिति, स कुतो लभ्यते ?
"	ननु पूर्वाध्याये येषां गत्यागती दर्शिते तानि तच्छब्देन परामृश्यन्त इति, हन्त सुदूरं"
दत्ता दृष्टिः । अपरे तु सर्वस्येतरस्य तेजोऽबन्नात्मकबीजत्रयप्रसूतत्वं दर्शयति -
तेषाम् इत्यादिना इत्यवतारयन्ति, अण्डजादिशब्दनिर्दिष्टानामेषाम् भूतानां तेजोऽबन्नानि
त्रीण्येव बीजानि इत्यर्थ इति च व्याचक्षते । सङ्गतं नाम प्रकरणतः पदानां योजना कथमिति
तु विचार्यम्, अण्डजं जीवजं उद्भिज्जम् इत्येषां खलु भूतानां त्रीण्येव बीजानि तेजोऽबन्नलक्षणानि
इति चेत् । तत्रापि न शब्दः त्रीण्येव बीजानि इत्येव हि श्रूयते । न तेजोऽबन्नानीति
न वा तानीति । किञ्च न च स्वेदजानामत्र संकीर्तनाभावात् कथं त्रीण्येव बीजानि इत्यवधारणमित्याशंक्य
उद्भिज्जशब्देन स्वेदजस्यापि सङ्ग्रहोपपत्तेरिति समाहितं तैरेव, अतो विज्ञायते आण्डजं
जीवजम् उद्भिज्जमिति इमानि त्रीण्येव बीजानि इत्येव योजनाऽभिप्रेतेति । एवं सति अण्डजादिशब्दनिर्दिष्टानामेषां
भूतानां तेजोऽबन्नलक्षणानि त्रीण्येव बीजानि इत्यर्थ इति विवरणं कथं घटेत ? ननु  भावो
निगदित इति चेत्, स च भावः कस्मादानीतः । प्रकरणादुन्नीत इति चेत्, प्रधानार्थः शब्दानारूढः
। किञ्च - प्रकरणात्समुन्नीतश्चेत्, इति भाव इति भाव्यम्, न तु इत्यर्थ इिति । त्रीण्येव
बीजानि इत्यर्थ इत्युल्लेखो मौलार्थतां ज्ञापयति आनुपूर्वीतौल्यात् ।
"	अस्तु वा न विरोधो नस्तत्त्वे दृष्टिं प्रयच्छताम् ।"
"	सन्मूलत्वं तु सर्वस्य कथञ्चन विवक्षितम् ।। 1 ।।"
6.3.2
सेयं देवतैक्षत हन्ताहमिमास्तिस्रो देवता अनेन
जीवेनात्मनानुप्रविश्य नामरूपे व्याकरवाणीति ।। 2 ।।
"	सु. - आहिरण्यगर्भमास्तम्बं सन्मूलकानां तेजोऽबन्नानामेव परिणतिविशेष इति यदाह तदुपपादयति"
- सेयम् इत्यादिना । सेयं देवतैक्षत - या तेजोऽबन्नान्यसृजत्सेयं सदाख्या देवता पुनर्व्यचिन्तयत्
। किमिति ? हन्ताहमिमास्तिस्रो देवता अनेन जीवेनात्मनाऽप्रविश्यनामरूपे व्याकरवाणि
तासां  त्रिवृतं त्रिवृतमेकैकां करवाणीति । इमाः - तेजोऽबन्नलक्षणाः तिस्रो देवताः
अनुप्रविश्य नामरूपे व्याकरवाणि । अनुप्रवेशश्च अनेन जीवेनात्मना द्वारेण । चारेण प्रविश्य
परबलं संकलयानीतिवत्करणे तृतीया । जीवसमष्टिभूतेन जीवसमष्टिशरीरकेणात्मना स्वरूपेण ।
एतेन व्याकरणकर्तुः प्रवेशकर्तुश्चाभेदेऽपि धर्मभेदेन तस्यैव करणत्वविवक्षया न काऽप्यनुपपत्तिः
। यद्वा- आत्मना जीवेन - शरीरभूतेन जीवेन । यद्वा - जीवेनात्मना - जीवात्मना । नामरूपसम्पत्तये
स्वशरीरभूतजीवद्वाराऽनुप्रवेशसंकल्पमकरोत् इति यावत् ।। 2 ।।
6.3.3
तासां त्रिवृतं त्रिवृतमेकैकां करवाणीति । सेयं देवता इमास्तिस्रो
देवता अनेन जीवेनात्मनानुप्रविश्य नामरूपे व्याकरोत् ।। 3 ।।
"	सु. - इदमप्यसंकल्पयत् - तासाम् इति । तासां - तेजोऽबन्नलक्षणानां देवतानां"
मध्ये एकैकां त्रिवृतं त्रिवृतं करवाणीति । त्रिवृत्करणं च एकैकां द्वेधा विभज्य भागमर्धमेकैकस्या
द्वेधा विभज्य एकस्या अर्धांशे अपरयोः तुरीयांशसम्मेलनेन बोध्यम् । अयं च संकल्पो विशेषसृष्टये,
अत्रिवृत्कृतैर्भूतैरण्डसृष्ट्यसम्भवात् ।
"	सेयं परा देवता सच्छब्दवाच्या यथासंकल्पम्, तासां तेजोऽबन्नलक्षणानां देवतानां त्रिवृतं"
त्रिवृतमेकैकामकरोत्,
ताश्च अनेन जीवेनात्मनाऽनुप्रविश्य नामरूपे व्याकरोत् ।। 3 ।।
6.3.4
तासां त्रिवृतं त्रिवृतमेकैकामकरोद्यथा तु खलु सोम्येमास्तिस्रो
देवताः त्रिवृत्त्रिवृदेकैका भवति तन्मे विजानीहि इति ।। 4 ।।
"	सु. - तदेवं सत एव तेजो़ऽबन्नात्मना बहुभवनं तथाभूतस्यैव त्रिवृत्करणयोगमापन्नस्य"
स्वात्मकजीवानुप्रवेशेन नामरूपयोगेनाण्डजादि- सकलभूतात्मता चोक्ता । इदानीं सर्वस्यैव
कार्यस्य सदुपादानक तेजोऽबन्नलक्षणदेवतात्रयसमुदायविशेषानतिरिक्ततां निदर्शनैः सुखेन
ग्राहयन्नाह - यथेति । इह कार्यप्रपञ्चे ता एव तिस्रो देवताः त्रिवृत्करणयोगं प्राप्ता
उपलभ्यन्ते  तदिदं मे मत्तो निगदतः शृणु ।। 4 ।।
।। इति षष्ठाध्याये तृतीय खण्डः ।।
6.4.1
यदग्ने रोहितँ रूपम्, तेजसस्तद्रूप यच्छुक्लं तदपां यत्कृष्णं,
तदन्नस्य । अपागादग्नेरग्नित्वम् । वाचारम्भणं विकारो
नामधेयम् ; त्रीणि रूपाणीत्येव सत्यम् ।। 1 ।।
"	सु. - योऽयमग्निः कार्यविशेषः स चेत् परीक्ष्येत तेजोऽबन्नसमुदायविशेष एवेति निश्चीयते"
। तत्र हि रूपत्रयमुपलभ्यते लोहितं शुक्लं कृष्णं च, तत्र यल्लोहितं तद्धि तेजसः, यच्छुक्लं
तद्ध्यपाम्, यत्कृष्णं तत्पृथिव्याः तदेवं विमर्शे तेजोऽबन्नसङ्घातविशेष एव धर्मी अवधार्यते
। इत्थं च पामरा यन्मन्यन्ते अग्निः कश्चिदपूर्वों धर्मी तस्याग्नित्वं धर्म इति, अपागादग्नेरग्नित्वम्
- यदिदमग्नित्वं     नामावस्थान्तरं तन्नाग्नेरपूर्वस्य वस्तुनः, किन्तु तेजोऽबन्नसमुदायस्यैव
सङ्घातविशेषयोगेन व्यवहारो भिद्यत इत्येतावता न  गजाश्वादिवदर्थभेदः, तदालम्बनं तु अग्नित्वाख्यविलक्षणावस्थालक्षणविकारः,
तत्कृतं नामधेयवैचित्र्यं च, वस्तुस्वरूपं तु त्रीणि तेजो़ऽबन्नलक्षणानीत्येव सत्यम्,
न ततोऽत्यन्तभिन्नानि ।। 1 ।।
6.4.2
यदादित्यस्य रोहितँ रूपं तेजसस्तद्रूपं यच्छुक्लं तदपां यत्कृष्णं
तदन्नस्यापागादादित्यादादित्यत्वं वाचारम्भणं विकारो नामधेयं
त्रीणि रूपाणीत्येव सत्यम् ।। 2 ।।
"	सु.- अपराण्यपि निदर्शनान्याह - यदादित्यस्य इत्यादिना । व्याख्यातप्रायम् ।। 2-3-4 ।।"
6.4.3
यच्छन्द्रमसो रोहितँ रूपं तेजसस्तद्रूपं यच्छुक्लं तदपां यत्कृष्णं
तदन्नस्यापागाच्चन्द्राच्चन्द्रत्वं वाचारम्भणं विकारो नामधेयं त्रीणि
रूपाणीत्येव सत्यम्  ।। 3 ।।
"	सु.- अपराण्यपि निदर्शनान्याह - यदादित्यस्य इत्यादिना । व्याख्यातप्रायम् ।। 2-3-4 ।।"
6.4.4
यद्विद्यतो रोहितँ रूपं तेजसस्तद्रूपं यच्छुक्लं तदपां यत्कृष्णं
तदन्नस्यापागाद्विद्युतो विद्युत्त्वं वाचारम्भणं विकारो नामधेयं
"त्रीणि रूपाणीत्येव सत्यम् ।। 4 ।। 	"
"	सु.- अपराण्यपि निदर्शनान्याह - यदादित्यस्य इत्यादिना । व्याख्यातप्रायम् ।। 2-3-4 ।।"
6.4.5
एतद्धस्म वै तद्विद्वागँस आहुः पूर्वे महाशाला महाश्रोत्रिया न
नोऽद्य कश्चनाश्रुतममतमविज्ञातमुदाहरिष्यति इति ह्येभ्यो विदाञ्चक्रुः ।। 5 ।।
"	सु. - स्वोक्तार्थे प्राचां सम्मतिमाह - एतद्धस्म वै इति । महाशाला महाश्रोत्रियाः"
पूर्वे विद्धांसस्तदेतदाहुः - नः कुले विज्ञानकुले शिष्यप्रशिष्यपरम्परायां इदमश्रुतममतमविज्ञातं
वस्त्वस्तीति न कश्चिदुदाहरिष्यतीति । ते च पूर्वे विद्धांस एभ्यो रूपेभ्यस्त्रिभ्यो
विज्ञातेभ्यः सर्वं विदाञ्चक्रुः ।। 5 ।।
6.4.6
यदु रोहितमिवाभूदिति, तेजसस्तद्रूपमिति तद्विदाञ्चक्रुः ।
यदु शुक्लमिवाभूदिति, अपाँ रूपमिति तद्विदा़ञ्चक्रुः ।
यदु कृष्णमिवाभूदिति, अन्नस्य रूपमिति  तद्विदाञ्चक्रुः ।। 6 ।।
"	सु. - कथं विदाञ्चक्रुः ? आह - यदु इति । यदिह कार्यवर्गे  रोहितमिवाभूत् तत्तेजस इति,"
यच्छुक्लं तदपां तत्कृष्णं तदन्नस्य इति ।। 6 ।।
6.4.7
यद्वविज्ञातमिवाभूदिति, एतासामेव देवतानाँ समास इति तद्विदाञ्चक्रुः ।
यथा तु खलु सोम्येमास्तिस्रो देवताः पुरुषं प्राप्य त्रिवृत्
त्रिवृदेकैका भवति, तन्मे विजानीहीति ।। 7 ।।
"	सु. - यच्च किञ्चिदविज्ञातं स्यात् - विशेषतोऽगृहीतं स्यात् सर्वमेव तदासामेव तेजोऽबन्नलक्षणानां देवतानां"
समुदायविशेष इति विदा़ञ्चक्रुः । बाह्यमग्न्यादिषु भूतानां
त्रिवृत्कृतत्वमेवं प्रदर्शितम् । अथैषामेव भूतानां त्रिवृत्कृतानां व्रीह्याद्यन्नादिरूपेणावस्थितानां
प्रकारान्तरेण त्रिवृत्करणमाभ्यन्तरनिदर्शनेन निदर्शयति - यथा तु खलु इत्यादिना । इमास्तिस्रो
देवताः - त्रिवृत्कृता व्रीह्याद्यात्मनाऽवस्थिताः तेजोऽबन्नलक्षणाः । पुरुषम् - त्वङ्मासरुधिरास्थिमयं
वाङ्मनः प्राणसंश्लेषविशेषलक्षणं प्राप्य एकैका त्रिवृत्रिवृद्भवति, तमिममपरं त्रिवृत्करणं
निगदतो मत्तो जानीहि । बहिरग्न्यादीनामिव अन्तर्मांसादीनामप्युक्तम् । तत्र परिणतिरूपताज्ञापनेन
सर्वस्यास्य भूतत्रयात्मकताज्ञापनायायमारम्भः ।। 7 ।।
।। इति षष्ठाध्याये चतुर्थः खण्डः ।।
6.5.1
अन्नमशितं त्रेधा विधीयते । तस्य यः स्थविष्ठो धातुस्तत् पुरीषंभवति ;
यो मध्यमस्तन्माँसम् योऽणिष्ठस्तन्मनः । ।। 1 ।।
"	सु. - व्रीहियवादिलक्षणमन्नम् अशितं त्रेधा विभक्तं भवति, तत्र यो धातुः अन्नस्य स्थविष्ठः"
- स्थूलः सः पुरीषं भवति, यो मध्यमस्तन्मांसम्, योऽणिष्ठः -  सूक्ष्मः तन्मनो भवति
।  मनस उपचायकमाप्यायकं भवतीत्येतत् ।। 2 ।।
6.5.2
आपः पीतास्त्रेधा विधीयन्ते । तासां यः स्थविष्ठो धातुस्तन्मूत्रं
भवति ; यो मध्यमस्तल्लोहितम् ; योऽणिष्ठः स प्राणः ।। 1 ।।
"	सु. - एवम् आपः पीतास्त्रेधा विभज्यन्ते । तत्र स्थूलो धातुः मूत्रं  भवति, यो मध्यमस्तल्लोहितं"
भवति - यः सूक्ष्मः स प्राणो भवति ।। 2 ।।
6.5.3
तेजोऽशितं त्रेधा विधीयते । तस्य यः स्थविष्टो धातुः तदस्थि
भवति ; यो मध्यमः स मज्जा; योऽणिष्ठः सा वाक् ।। 3 ।।
"	सु. - तेजो घृततैललक्षणमशितं त्रेधा विभज्यते, तत्र स्थूलो धातुः अस्थि भवति, यो मध्यमः"
स मज्जा, यः सूक्ष्मः सा वाक् भवति वाच आप्यायको भवति ।
"	अयं भावः - त्रिवृत्कृतमहाभूतपरिणतिविशेषरूपा ये पुनः व्रीह्यादिलक्षणा अन्नादयस्ते"
च पुरुषेण उपभुज्यमाना जाठराग्निना पच्यमाना विश्लिष्टावयवाः स्वैरेवांशैः स्थूलादिभिस्त्रिभिः
पुरीषाद्यारम्भका भवन्तीति विज्ञायते । मांसाद्यप्यान्तरं स्थूलाद्यंशत्रयेण त्रिवृत्करणमापन्नानां
महाभूतसंघातपरिणतिविशेषलक्षणानां व्रीह्यादीनामेव विपरिणतिभेद इति तदिह न अर्थान्तरं
किमपि सदात्मकाद्देवतात्रयादिति । इदमत्र बोध्यम् ये पुनरन्नमात्रभक्षा ये वाऽबेकभक्षा
ये वा तैजसमात्रभक्षाः तेषां सर्वेषां वाङ्मनः प्राणसम्पत्तिदर्शनान्मांसमज्जास्थिदर्शनाच्च
सर्वस्यैवाद्यस्यान्नादेः त्रिवृत्कृततेजोऽबन्न- रूपता विज्ञायत इति ।। 3 ।।
6.5.4
अन्नमयँ हि सोम्य मन आपोमयः प्राणस्तेजोमयी वागिति भूय
"एव मा 	भगवान्विज्ञापयत्विति तथा सोम्येति होवाचा ।। 4 ।।"
"	सु. - यत एवम् - अत एव अन्नमयं हि सोम्य मनः आपोमयः प्राणस्तेजोमयी"
वागिति ।  प्रसिद्धश्चायमर्थ इत्याह - हि इति। अथ शिष्य आह - दुरवबोधोऽयमर्थः, यदन्नादीनामुपभुक्तानां
सूक्ष्मो धातुः मनःप्रभृतीनाम् उपचायक इति, तदिममर्थं पुनर्मां बोधयेते । विज्ञापयतु
- विविच्य सनिदर्शनं बोधयतु । आहाचार्यस्तथा सोम्येति ।। 4 ।।
।। इति षष्ठाध्याये पञ्चमः खण्डः ।।
6.6.1
प्रथम-द्वितीय-तृतीय-चतुर्थ-पञ्चममन्त्राः
(भक्ष्यमाणस्य अणीयभागः मन आदिर्भवति  इति)
दध्नः सोम्य मथ्यमानस्य योऽणिमा स ऊर्ध्वः
समुदीषति तत् सर्पिर्भवति ।। 1 ।।
"	सु. - दधिमथनतः प्राक् नोपलप्स्यते नाम सर्पिः आरम्भकोंऽशः, मथनेन तु ततो विनिःसृतः"
सूक्ष्मोंऽशः सर्पिरारम्भको व्यक्तीभवति आरभ्यते च ततः सर्पिः  तद्वदेवान्नादीनां सूक्ष्मा
अंशाः अविभक्ताः पूर्वमशिताः पश्चाद्विभज्योर्ध्वं विनिस्सृता मनस आप्यायकभावं प्राप्नुवन्ति,
तदुच्यते - तन्मनो भवतीति ।। व्यक्तम् ।।
"	उपसंहरति - अन्नमयं हि इति । शिष्य आह - ननु निदर्शनेनापि नेममर्थमवाधारयाम्यहम् -"
अन्नमयं मनः, आपोमयः प्राण इति । तमिमं संशयमनुभवनैवास्य परिहरन्नाह - तथा इति ।।
6.6.2
एवमेव खलु सोम्यान्नस्याश्यमानस्य योऽणिमा
स  ऊर्ध्वः समुदीषति तन्मनो भवति ।। 2 ।।
"	सु. - दधिमथनतः प्राक् नोपलप्स्यते नाम सर्पिः आरम्भकोंऽशः, मथनेन तु ततो विनिःसृतः"
सूक्ष्मोंऽशः सर्पिरारम्भको व्यक्तीभवति आरभ्यते च ततः सर्पिः  तद्वदेवान्नादीनां सूक्ष्मा
अंशाः अविभक्ताः पूर्वमशिताः पश्चाद्विभज्योर्ध्वं विनिस्सृता मनस आप्यायकभावं प्राप्नुवन्ति,
तदुच्यते - तन्मनो भवतीति ।। व्यक्तम् ।।
"	उपसंहरति - अन्नमयं हि इति । शिष्य आह - ननु निदर्शनेनापि नेममर्थमवाधारयाम्यहम् -"
अन्नमयं मनः, आपोमयः प्राण इति । तमिमं संशयमनुभवनैवास्य परिहरन्नाह - तथा इति ।।
6.6.3
अपाँ सोम्य पीयमानानां योऽणिमा स ऊर्ध्वः
समुदीषति स प्राणो भवति ।। 3 ।।
"	सु. - दधिमथनतः प्राक् नोपलप्स्यते नाम सर्पिः आरम्भकोंऽशः, मथनेन तु ततो विनिःसृतः"
सूक्ष्मोंऽशः सर्पिरारम्भको व्यक्तीभवति आरभ्यते च ततः सर्पिः  तद्वदेवान्नादीनां सूक्ष्मा
अंशाः अविभक्ताः पूर्वमशिताः पश्चाद्विभज्योर्ध्वं विनिस्सृता मनस आप्यायकभावं प्राप्नुवन्ति,
तदुच्यते - तन्मनो भवतीति ।। व्यक्तम् ।।
"	उपसंहरति - अन्नमयं हि इति । शिष्य आह - ननु निदर्शनेनापि नेममर्थमवाधारयाम्यहम् -"
अन्नमयं मनः, आपोमयः प्राण इति । तमिमं संशयमनुभवनैवास्य परिहरन्नाह - तथा इति ।।
6.6.4
तेजसः सोम्याश्यमानस्य योऽणिमा स ऊर्ध्वः सा वाग् भवति ।। 4।।
"	सु. - दधिमथनतः प्राक् नोपलप्स्यते नाम सर्पिः आरम्भकोंऽशः, मथनेन तु ततो विनिःसृतः"
सूक्ष्मोंऽशः सर्पिरारम्भको व्यक्तीभवति आरभ्यते च ततः सर्पिः  तद्वदेवान्नादीनां सूक्ष्मा
अंशाः अविभक्ताः पूर्वमशिताः पश्चाद्विभज्योर्ध्वं विनिस्सृता मनस आप्यायकभावं प्राप्नुवन्ति,
तदुच्यते - तन्मनो भवतीति ।। व्यक्तम् ।।
"	उपसंहरति - अन्नमयं हि इति । शिष्य आह - ननु निदर्शनेनापि नेममर्थमवाधारयाम्यहम् - अन्नमयं मनः,"
आपोमयः प्राण इति । तमिमं संशयमनुभवनैवास्य परिहरन्नाह - तथा इति ।।
6.6.5
अन्नमयँ हि सोम्य मन आपोमयः प्राणस्तेजोमयी वागिति ।
भूयएव मा भगवान् विज्ञापयत्विति । तथा सोम्येति होवाच ।। 5 ।।
"	सु. - दधिमथनतः प्राक् नोपलप्स्यते नाम सर्पिः आरम्भकोंऽशः, मथनेन तु ततो विनिःसृतः"
सूक्ष्मोंऽशः सर्पिरारम्भको व्यक्तीभवति आरभ्यते च ततः सर्पिः  तद्वदेवान्नादीनां सूक्ष्मा
अंशाः अविभक्ताः पूर्वमशिताः पश्चाद्विभज्योर्ध्वं विनिस्सृता मनस आप्यायकभावं प्राप्नुवन्ति,
तदुच्यते - तन्मनो भवतीति ।। व्यक्तम् ।।
"	उपसंहरति - अन्नमयं हि इति । शिष्य आह - ननु निदर्शनेनापि नेममर्थमवाधारयाम्यहम् -"
अन्नमयं मनः, आपोमयः प्राण इति । तमिमं संशयमनुभवनैवास्य परिहरन्नाह - तथा इति ।।
।। इति षष्ठाध्याये षष्ठः खण्डः ।।
6.7.1
षोडशकलः सोम्य पुरुषः । पञ्चादशाहानि माऽशीः;काममपः
पिब ; आपोमयः प्राणो न पिबतो विच्छेत्स्यत इति ।। 1 ।।
"	सु. - इह शिरः पाण्यादिलक्षणः पिण्डविशेषो न पुरुषशब्देन उच्यते, किन्तु तदाधिष्ठाता"
जीवः स च अन्नरसोपचितं मानसं बलं षो़डशधा विभज्य मानसेन बलेन परिपूर्ण उच्यते - षोडशकल
इति । प़ञ्चदशाहानि माशीः,
काममपः पिब, पिबतः प्राणो न विच्छेत्स्यते, यदापोमयः प्राणः तेन अनेनानुभवेन ज्ञास्यसि
त्वमापोमयः प्राण इति, मानसबलापचये च ज्ञास्यसि त्वमन्नमयं मन इति ।। 1 ।।
6.7.2
स ह पञ्चदशाहानि नाऽऽश । अथ हैनमुपससाद,
`किं ब्रवीमि भो' इति  ऋचः सोम्य यजूँषि सामानीति ।
स होवाच,`न वै मा प्रति भान्ति भो' इति ।। 2 ।।
"	सु. - तदेवमादिष्टः पुत्रः स्वानुभवेनैनमर्थं निश्चिन्वन् पञ्चदशाहानि नाश - नैवान्नं"
किमप्यशितवान् । उपससाद  पितरं षोडशेऽहनि, उवाच चेदम् -  किं ब्रवीमि भो इति । आह पिता
ऋचो यजूंषि सामानि ब्रूहि, यान्यभ्यस्तान्येतावता कालेनेति । आह पुत्रः नाधुना मे  प्रतिभान्ति  इति ।। 2 ।।
6.7.3
तँ होवाच - यथा सोम्य महतोऽभ्याहितस्यैकोऽङ्गारः खद्योतमात्रः
परिशिष्टः स्यात् ;  तेन ततोऽपि न बहु दहेत् - एवँ सोम्य ते
षोडशानां कलानामेका कलाऽतिशिष्टा स्यात् ; तयैतर्हि वेदान्नानुभवसि ।
अशान । अथ मे विज्ञास्यसीति ।। 3 ।।
"	सु. - आह - अप्यवगतमधुना कुतो न प्रतिभान्तीति, यथा अभित आहितस्य महतो अग्नेः एकोऽङ्गारः"
खद्योतमात्रः अवशिष्टः स्यात्, तेन न बहु दहेत्, एवमेव मानसबललक्षणानां कलानाम् अन्नरसोपचितानामपचयेनान्नरसरस्यापचयं
गतानामेका कलैव खद्योतकल्पाऽवशिष्टा, तदधुना तया खद्योतकल्पया नानुभवसिवेदान् - स्मर्तुमसमर्थोऽसि
। अशान, अथ विज्ञास्यसीति ।। 3 ।।
6.7.4
स हाऽऽश । अथ हैनमुपससाद ।
तँह यत् किञ्च पप्रच्छ, सर्वँ ह प्रतिपेदे ।। 4 ।।
"	सु. - स यथानिदेशं भुक्त्वा पितरम् उपससाद, यद्यत्पिता पप्रच्छ ऋगादि तत्सर्वं तदा"
प्रतिपेदे - प्रत्यबुध्यत ।। 4 ।।
6.7.5
तँ होवाच यथा सोम्य महतोऽभ्याहतस्यैकमङ्गारं खद्योतमात्रं
परिशिष्टं तं तृणैरुपसमाधाय प्राज्वलयेत्तेन ततोऽपि बहु दहेत् ।। 5 ।।
"	सु. - उवाच तदानीं पिता तम् - पुरा न अस्मार्षीः अधुना तु स्मरस्यर्थानखिलान्, तदवधारय"
; यथा सोम्य महतोऽभ्याहतस्याग्नेरेकोऽङ्गार खद्योतमात्रः परिशिष्टोऽसमर्थो दहने पश्चात्तृणैःउपसमाहितः
प्रज्वालितो बहु दहेत्, तथैवानशनेन मानसी कला प्रक्षीणपञ्चदशांशा एकाऽवशिष्टा प्रत्यवबोधनासमर्था
पुनरन्नरसेनाधुनोपचयं गमिता प्राज्वलीत् - परितः प्रवृद्धा, तया वेदाननुभवसि, तदन्वयव्यतिरेकाभ्यां
सिद्धम् अन्नमयं हि सोम्य मन इति, एवमेव आपोमयः प्राण इति तेजोमयी वागिति च अवधार्यतामिति
। तद्धास्य पितुरुपदेशं मनःप्रभृतीनाम् अन्नादिमयत्वं पुत्रो विजज्ञौ -  अवधृतवान् ।। 5-6 ।।
6.7.6
एवँ सोम्य ते षोडशानां कलानामेका कलातिशिष्टाऽभूत्साऽन्नेनोप-
समाहिता प्राज्वालीत्तयैतर्हि वेदाननुभवस्यन्नमयँ हि सोम्य मन आपोमयः
प्राणस्तेजोमयी वागिति तद्धास्य विजज्ञाविति विजज्ञाविति ।। 6 ।।
"	सु. - उवाच तदानीं पिता तम् - पुरा न अस्मार्षीः अधुना तु स्मरस्यर्थानखिलान्, तदवधारय"
; यथा सोम्य महतोऽभ्याहतस्याग्नेरेकोऽङ्गार खद्योतमात्रः परिशिष्टोऽसमर्थो दहने पश्चात्तृणैःउपसमाहितः
प्रज्वालितो बहु दहेत्, तथैवानशनेन मानसी कला प्रक्षीणपञ्चदशांशा एकाऽवशिष्टा प्रत्यवबोधनासमर्था
पुनरन्नरसेनाधुनोपचयं गमिता प्राज्वलीत् - परितः प्रवृद्धा, तया वेदाननुभवसि, तदन्वयव्यतिरेकाभ्यां
सिद्धम् अन्नमयं हि सोम्य मन इति, एवमेव आपोमयः प्राण इति तेजोमयी वागिति च अवधार्यतामिति
। तद्धास्य पितुरुपदेशं मनःप्रभृतीनाम् अन्नादिमयत्वं पुत्रो विजज्ञौ -  अवधृतवान् ।। 5-6 ।।
।। इति षष्ठाध्याये सप्तमः खण्डः ।।
6.8.1
उद्दालको हाऽऽरुणिः श्वेतकेतुं पुत्रमुवाच-स्वप्नान्तं मे सोम्य
विजानीहीति । यत्रैतत्पुरषः स्वपिति नाम, सता सोम्य तदा
सम्पन्नो भवति । स्वमपीतो भवति । तस्मादेनँ स्वपितीत्या
चक्षते, सेवँ ह्यपीतो  भवति ।। 1 ।।
"	सु. - इह चिदचित्प्रपञ्चेऽतिदंशस्य सर्वस्य सत्कार्यतेजोऽबन्नलक्षण- देवतात्रयानतिरिक्तत्वोपपादनेन"
सदात्मतोपपादिता । इदानीं चिदंशस्य विचित्रसुख- दुःखोपभोगेकलक्षणविविधयोनिवैचित्र्यस्य
सदात्मकतामुपपादयन्नाह - स्वप्नान्तम् इति । आरुणिरुद्दालकः श्वेतकेतुं पुत्रमुवाच -
यश्च विचित्रो भोक्तृवर्गोऽत्यन्तभिन्न इवालक्ष्यते,
तस्यचेत्तत्वं विचारयामः, सोऽपि सत एवांशः कदाचित्ततो विभक्तो वस्त्वन्तरमिवाभाति अविभागे
च तस्मिंस्तदात्मक एव तु सः, इमं विभागमविभागं च अजानतामर्थान्तरभ्रमः ,स्वप्नान्तं
मे सोम्य विजानीहि, येनाविभागो जीवस्य सता ज्ञायेत । स्वप्नान्तम् - स्वप्नोऽपि यस्यां
दशायां न सा, सुषुप्तिः । यदा पुरुषः स्वपिति नाम - सुषुप्त्यवस्थां प्राप्तो भवति,
तदा सता सम्पन्नो भवति - अविभक्तो भवति, यस्माच्चायं विभक्तो यस्मिंश्चाविभागं प्राप्नोति
तद्वि स्वमेव, तदपीतो भवति - तेन सङ्गतो भवति, अत एवाचक्षते लोकाः स्वपितीति । स्वं
ह्यपीतो भवति, तदस्मिन्नर्थे लोकानां विकृतोऽयं प्रयोगः स्वपितीति ।। 1 ।।
6.8.2
स यथा शकुनिः सूत्रेण प्रबद्धो दिशं दिशं पतित्वाऽन्यत्राऽऽ
यतनमलब्ध्वा बन्धनमेवोपश्रयते, एवमेव खलु सोम्य तन्मनो दिशं दिशं
पतित्वाऽन्यत्राऽऽयतनमलब्ध्वा प्राणमेवोपश्रयते ।
प्राणबन्धनँ हि सोम्य मन इति ।। 2 ।।
"	सु. - कथमेतत् सता तदा सम्पन्नो भवतीति स्वं वाऽपीत इति - तदिदं निदर्शनमुखेनावगमयति"
- स यथा इति । यथा पक्षी सूत्रेण निबद्धो दिशं दिशं पतित्वा अन्तत आयतनमन्यदलब्ध्वा
बन्धनमेवोपश्रयत, एवमेव मनो दिशं दिशं तत्तदिन्द्रियार्तादिलक्षणमभिपतित्वाऽन्ततो विश्रामस्थानमलब्ध्वा
स्वयमायस्तं सदतीत्य जग्रत्स्वप्नौ, प्राणमेव - मुख्यप्राणमेवाश्रयते, प्राणबन्धनं हि
मनः। अयं भावः - विज्ञानैकघनस्य अस्थ चेतनास्य यन्ननायोनिवैचित्र्यं न तदेकस्यैव
मृत्पिण्डस्य घटशरावादिवैचित्र्यमिव स्वरूपविकारमूलम् । तत्तद्योनिसंसर्गमात्रं तु नास्य
वैचित्र्याय, अतिप्रसङ्गत् । उदासीनस्य वियदादेरपि योनिसम्बन्दाविशेषात् । किन्तु तत्तदभिमानतन्मूलकसुखदुःखोपभोगात्मकस्वभावभेदसम्पत्तिमूलम्
। तत्तदभिमानदिसम्पत्तिश्चमुख्यप्राणाप्यायितचेतोवृत्तिप्रसरणात् भवति हि तद्वृत्तिवैचित्रादेवायं
विज्ञानघन एकरूपोऽपि द्रष्टा श्रोता रसयिता सुखी दुःखी च, एतद्विभेदमूलश्चास्य नामरूपभेदः
चेतस्ततः परिभ्रम्य प्रतिनिवृत्तं प्राणमेव यदा प्रविशति तदा व्यपगतनामाभिमानादिवैचित्रयमखिलम्,
अपगतनामरूपो विज्ञानघन एवायं चेतनः, अविभक्त एव च तदा स्वात्मना परब्रह्मणा यतोऽसौ
विभक्तः, यद्यपि कुसूलोदराद्धान्यराशिरिव न परमात्मनः किमपि जगति विभक्तं भवति, स ह्यन्तरात्मा
सर्वस्य, सर्वमिदं तनुतया तस्यापृथक्सिद्धं विशेषणम्, अथापि विभिन्ननामरूपसम्पत्त्या
ततो विभक्तमुच्यते तत्प्रहाणेन चाविभक्तमुच्यते । चेतनश्चांय तत्तदभिमानतोऽयमहमस्मि
इत्यात्मानं विभक्तमुत्पश्यति, सुषुप्तौ च नेति सता सोम्य सम्पन्नो भवति, अिविभक्तो
भवतीत्युच्यते, तथा च प्राप्तं वस्तुतो जीवस्यापि सदात्मत्वमिति । उपक्रमे च श्राविता
अनेन जीवेनात्मनेति जीवस्य स्वात्मता । स्वाप्ययश्च - यश्चायं कार्यवस्थस्तत्तदभिमानानुगुणजाग्रदवस्थ-
जीवशरीरकः परमात्मा स तत्तदभिमानानुगुणजाग्रदवस्थाशून्यजीवशरीरकं स्वमेव कारणं रूपं
प्रतिपद्यते इति ।। 2 ।।
6.8.3
अशनायापिपासे मे सोम्य विजानीहीति ।
यत्रैतत्पुरुषोऽशिषति नाम, आप एव तदशितं नयन्ते ।
तत् यथा गोनायोऽश्वनायः पुरुषनाय इति, एवं तदप
आचक्षतेऽशनायेति । तत्रैतच्छुङ्गमुत्पतितँ सोम्य
विजानीहि, नेदममूलं भविष्यतीति ।। 3 ।।
"	सु. - अशनापिपासे सोम्य विजानीहि - तयोः स्वरूपं विचारय, येन विचारेण सन्मूलकता जगतो"
विज्ञायेत । यदा पुरुषोऽशिशिषति नाम, तदा कुतोऽस्य अशिशिषा जातेति विचार्यम् ।  आपस्तदशितम्
- भुक्तमन्नं रसभावेन विपरिणम्य नयन्ति मांसादिभावम् । यत एवमाप एवान्नादीन्विपरिणम्य
भावान्तरं नयन्ति, अत एव गां नयन्तं गोनाय इत्यश्वं नयन्तमश्वनाय इति च यथा लोका आचक्षते,
एवमेव अशनायेत्याचक्षते अशिशिषावस्थाम् ।  तत्रैतच्छुङ्गमुत्पतितम् - अद्भिः  भावान्तरं
प्रापिते अन्नरसे  एतच्छुङ्गं शरीरलक्षणं सूक्ष्म इव न्यग्रोधबीजे न्यग्रोधाङ्कुरलक्षणं
शुङ्गमुत्पतितम् । नहि शुङ्गमिदं कार्यममूलं स्यात्? मूलं च तस्यास्य शरीराख्यस्य शुङ्गस्यान्यत्रान्नत्
किं मूलं स्यात्? न ह्युपलभ्यते अन्नमेव तु भुक्तं रसान्तरभावं  प्राप्तमन्ततः शुक्लशोणिताद्यात्मना
तन्मिथः संश्लिष्टमुद्भवति शरीरात्मना । एवं शरीरस्येव तदारम्भकस्यान्नस्यापि शुङ्गत्वाविशेषात्
(कार्यत्वाविशेषात्) तस्यापि मूलभूतैरद्भिर्भाव्यम्, अपामपि तथात्वात् । तन्मूलभूतेन
तेजसा भाव्यम्, तेजसा च शुङ्गेन सन्मूलेन भाव्यमित्यन्विच्छ - जानीहीत्येतत् ।  देहस्यास्यान्नरसमूलत्वेऽवधृते
सन्मूलत्वमन्ततोऽवधृतं भवतीति भावः । तस्मात् - सन्मूलाः सोम्येमाः सर्वाः प्रजाः
सदायतनाः सत्प्रतिष्ठाः  - सदेवायतनमात्मतयाऽऽधारभूतं यासां ताः, सदेव प्रतिष्ठा लयस्थानं
यासां तथाभूताः ।। 3-4 ।।
6.8.4
तस्य क्व मूलँ स्यादन्यत्रान्नात् ।
एवमेव खलु सोम्यान्नेन शुङ्गेनापो मूलमन्विच्छ,
अद्भिः सोम्य शुङ्गेन सन्मूलमन्विच्छ ।
सन्मूलाः सोम्येमाः सर्वाः प्रजाः सदायतनाः सत्प्रतिष्ठाः ।। 4 ।।
"	सु. - अशनापिपासे सोम्य विजानीहि - तयोः स्वरूपं विचारय, येन विचारेण सन्मूलकता जगतो"
विज्ञायेत । यदा पुरुषोऽशिशिषति नाम, तदा कुतोऽस्य अशिशिषा जातेति विचार्यम् ।  आपस्तदशितम्
- भुक्तमन्नं रसभावेन विपरिणम्य नयन्ति मांसादिभावम् । यत एवमाप एवान्नादीन्विपरिणम्य
भावान्तरं नयन्ति, अत एव गां नयन्तं गोनाय इत्यश्वं नयन्तमश्वनाय इति च यथा लोका आचक्षते,
एवमेव अशनायेत्याचक्षते अशिशिषावस्थाम् ।  तत्रैतच्छुङ्गमुत्पतितम् - अद्भिः  भावान्तरं
प्रापिते अन्नरसे  एतच्छुङ्गं शरीरलक्षणं सूक्ष्म इव न्यग्रोधबीजे न्यग्रोधाङ्कुरलक्षणं
शुङ्गमुत्पतितम् । नहि शुङ्गमिदं कार्यममूलं स्यात्? मूलं च तस्यास्य शरीराख्यस्य शुङ्गस्यान्यत्रान्नत्
किं मूलं स्यात्? न ह्युपलभ्यते अन्नमेव तु भुक्तं रसान्तरभावं  प्राप्तमन्ततः शुक्लशोणिताद्यात्मना
तन्मिथः संश्लिष्टमुद्भवति शरीरात्मना । एवं शरीरस्येव तदारम्भकस्यान्नस्यापि शुङ्गत्वाविशेषात्
(कार्यत्वाविशेषात्) तस्यापि मूलभूतैरद्भिर्भाव्यम्, अपामपि तथात्वात् । तन्मूलभूतेन
तेजसा भाव्यम्, तेजसा च शुङ्गेन सन्मूलेन भाव्यमित्यन्विच्छ - जानीहीत्येतत् ।  देहस्यास्यान्नरसमूलत्वेऽवधृते
सन्मूलत्वमन्ततोऽवधृतं भवतीति भावः । तस्मात् - सन्मूलाः सोम्येमाः सर्वाः प्रजाः
सदायतनाः सत्प्रतिष्ठाः  - सदेवायतनमात्मतयाऽऽधारभूतं यासां ताः, सदेव प्रतिष्ठा लयस्थानं
यासां तथाभूताः ।। 3-4 ।।
6.8.5
अथ यत्रैतत्पुरुषः पिपासति नाम, तेज एव तत् पीतं नयते ।
तत् यथा गोनायोऽश्वनायः पुरुषनाय इति, एवं एतत् तेज
आचष्ट उदन्येति । तत्रैतदेव शुङ्गमुत्पतितं सोम्य विजानीहि ।
नेदममूलं भविष्यतीति ।। 5 ।।
"	सु. - अशनायानामनिर्वचनपूर्वकं देहारम्भकान्नमूलद्वारा सन्मूलत्वं प्रजासु ज्ञापितम्"
। अथ उदन्यानामनिर्वचनपूर्वकं देहारम्भकार्यद्वारेण सन्मूलत्वमवगमयति - अथ इति । यदा
पिपासति नाम पुरुषः, तदाऽस्योदन्या जातेति व्यवहरन्ति जनाः, तत्र निमित्तमेतत्, यत्पीतमुदकं
देहारम्भकरसभावं नयति तेजः तत् गां नयत्यश्वं नयति वा गोनायोऽश्वनाय  इति  व्यवहारवदयं
प्रयोग  उदन्येति । यदिदं कार्यं शरीरं तत् तेजसा रसभावं प्रापितास्वप्सु उत्पतितमुत्पन्नं
विजानीहि । नेदं कार्यं शरीरममूलं भविष्यति ।। 5 ।।
6.8.6
तस्य क्व मूलं स्यादन्यत्राद्भ्यः ।
अद्भिः सोम्य शुङ्गेन तेजो मूलमन्विच्छ, तेजसा
सोम्य शुङ्गेन सन्मूलमन्विच्छ । सन्मूलाः सोम्येमाः
सर्वा प्रजाः सदायतनाः सत्प्रतिष्ठाः ।
यथा तु खलु सोम्येमास्तिस्रो देवताः पुरुषं प्राप्य
त्रिवृत् त्रिवृदेकैका भवति, तदुक्तं पुरस्तादेव भवति ।
अस्य सोम्य पुरुषस्य प्रयतो वाङ्मनसि सम्पद्यते,
मनः प्राणे, प्राणस्तेजसि, तेजः परस्यां देवतायाम् ।
स य एषोऽणिमा ।। 6 ।।
"	सु. - तस्येति व्याख्यातप्रायम् । ननु तेजोऽबन्नानां विसजातीयानां केन प्रकारेण देहारम्भकतेत्यत्रासाङ्कर्येणैव"
यथादेहावयवविभागमारम्भकतेति वक्तव्यम्, स च प्रकार उक्त एवेति स्मारयति -  यथा तु खलु
इति ।  तदुक्तं पुरस्तादेव इति । तेजोऽबन्नानां धातुभिः मध्यमैः सूक्ष्मैश्च यथाक्रमं
मज्जादिरसभावेन देहोपचायकत्वं पूर्वमुक्तमिति यावत् ।
"	एवमावेदितं देहारम्भविचारेण सन्मूलत्वम्, अथ तद्विशरणलक्षणमरणदशाविचारेणापि सन्मूलतामवगमयति"
-  अस्य इति । अस्य पुरुषस्य प्रयतः - म्रियमाणस्य, विशीर्यमाणे देह इति यावत्, वाक्
- यान्यस्य वागादीनि बाह्यकरणानि तानि मनसि सम्पद्यन्ते - सम्पत्तिश्चेह संश्लेषविशेष
एव । उपरतव्यापाराणि च स्वव्यापारे व्यापृतेन मनोमात्रेण सहैकीभवन्ति । अत एव मुमूर्षुः
पुरुषः पुरोवर्तिनमप्यविन्दन् व्यवहर्तुमप्यसमर्थः केवलं किमपि चिन्तयन्निव भवति । मनश्च
पश्चात् प्राणे सम्पद्यते - तदप्युपरतस्वव्यापारमुच्छ्वासनिः - श्वासलक्षणस्वव्यापारमात्रशेषे
प्राणे एकीभवति । प्राणश्च पश्चात् उपरतव्यापारं तेजसि सम्पद्यते - यदध्यात्म्यं तेजो
भूतसूक्ष्मम् । अयं विशेषः सुषुप्तेः, तत्र हि मनः प्राणमुपश्रयते प्राणस्तु न तेजः,
नोपरमते हि स्वव्यापारात् । सम्पत्तिश्च तेजसि प्राणस्य साध्यक्षं जीवं द्वारीकृत्येति
विशेषोऽत्र बोध्यः ।
वागादिकरणनिलयनास्पदस्य प्राणस्यापि निलयनास्पदभूतं तत्तेजः परस्यां देवतायाम् - या
प्राक् प्रस्तुता सच्छब्दवाच्या परा देवता तस्यां सम्पद्यते ।
"	स एषोऽणिमा -  सच्छब्दवाच्योऽणुः  सूक्ष्मः,  अविवक्षितो"
भावार्थः ।। 6 ।।
6.8.7
ऐतदात्म्यमिदँ सर्वम् । तत्सत्यम् । स आत्मा ।
तत् त्वमसि श्वेतकेतो इति । भूय एव मा भगवान्
विज्ञापयत्विति । तथा सोम्येति होवाच ।। 7 ।।
"	सु. -  यद्वा - सेयं सम्पत्तिरणिमा, सर्वतः सूक्ष्मावस्था । विधेयप्राधान्यात्पुंल्लिङ्गता"
। सेयं कारणावस्थेत्युपदिष्टं भवति ।  सत्यविभागे नहि सम्पत्तिः सा । अध्यक्षो ह्ययं
जीवस्तेजसा प्राणं  प्राणेन  मनो मनसा  च वागाद्यधिष्ठाय हि वक्ता  श्रोता द्रष्टा वा
भवन्विविधसुखदुःखयोगेन  विविधनामरूपविभागवान् भवति, यदा चायं  स्वाधिष्ठानेन
निलीनप्राणान्तेन तेजसा सह  परस्यां देवतायां सम्पन्नो भवति, तदाऽयमणिमानमेव नामरूपविभागराहित्यलक्षणमनु
सम्पन्नो भनतु ।  यदा चायं यथाकर्मवासनं  पुनस्तेजसा व्यापृत्युन्मुखेन योनिविशेषमापन्नेन
प्राणादीन् व्यापारयति, भवतु नाम नामरूपविभागवांस्तदा । तस्मात्सति सम्पत्तेस्तत एव
च विनिर्गमादैतदात्म्यमिदं सर्वम् -  एतदात्मकमेवैतत्सर्वं क्षेत्रज्ञान्तम् । एष आत्मा
यस्य तत्तथा ।  स्वार्थे ष्यञ्् । तत्सत्यम् - ऐतदात्म्यमेव सत्यम्, तदात्मकतयैव सत्यम्
। न तु अतदात्मकतयेत्येतत् । स आत्मा - स एव सर्वस्यात्मा । यस्मात् सर्वस्यान्तरात्मा
सः, तदात्मकश्च सर्वोऽपि, तत् - तस्मात्, श्वेतकेतो! त्वमपि तदसि ।  यत्प्रस्तुतं सार्वज्ञ्यादिगुणविशिष्टं
ब्रह्म तदसि । तदात्मक एवासीति यावत् ।  सर्वत्रोपदिष्टं सदात्मकत्वं चेतनविशेषे उपसंहृतम् ।
"	ननु तच्छब्दस्य तदात्मके लक्षणाश्रयणाद्दोषः; न । लक्षणानाश्रयणात् । अथ कथं सामानाधिकरण्यं"
तत् त्वं पदयोः । अर्थैक्यात् । भेदवादिनस्तव तत्कथम्? सत्यं  भेदवादिनो वयम्, अथापीह
युष्मत्पदोपस्थाप्यं  तच्छब्दवाच्यादनर्थान्तरमेव ब्रूमः ।  तेनापि  पदेन परं ब्रह्मैव
ह्युपस्थाप्यते ।  चेतनविशेषस्तु प्रवृत्तौ निमित्तमात्रम् । नामरूपव्याकरणश्रुत्या
चेदमवगम्यते । तत्सर्वेषामेव पदानां सर्वशरीरिणि परमात्मन्येव प्रवृत्तिर्मुख्या, तत्तदर्थास्तु
जात्यादिवत्प्रवृत्तौ निमित्तभावम् उपयान्ति, अत एव न वयमत्यन्तभेदवादिनः, प्रकारवैविध्येऽप्येक
एव परमार्थः, प्रवृत्तिनिमित्तपरित्यागेनाखण्डार्थतां वर्णयते भवत एव तु लक्षणाश्रयणदोषः प्रसजति ।
"	नन्वेवं कथं मध्यमः पुरुषः? विधानात् ।  युष्मद्युपपदे हि तद्विधानम् । सत्यम्, तेन च सर्वनामसु पठितेन"
भाव्यम्? सत्यम्, न हि ततो बहिर्भूतमेतत् । ननु सम्बोध्यादर्थान्तराश्रयणाद्बहिर्भूत
एवायम् । नैतत्; न हि सम्बोध्यार्थस्त्यक्तः, सम्बोध्यश्चेतनविशेषो ह्यस्य प्रवृत्तिनिमित्तभूतोऽर्थः,
तेनैव तु मुखेनोपसर्पति  परमात्मानम् । न तावता तदर्थत्वाभावः । न हि गवादिशब्दः जात्या
मुखेनोपसर्पन् पिण्डविशेषं जातिवाचकेभ्यो बहिर्भूतो गण्येत, किन्तु जातिवाचिष्वेव एवमेवेहापि
। नन्वथापि सम्बोधकपदस्य युष्मत्पदस्य च सामानाधिकरण्यं न घटेत, किं तावता । एकवाक्यताभङ्ग
इति चेत् । सत्यां तदभिमतौ तद्भङ्गो ह्यनिष्टः । वस्तुतः सम्बोधकं पदं श्रोतुः सम्बोध्यतां
ज्ञापयित्वा चरितार्थी भवति, नोत्तरेणान्वेति । ननु सम्बोध्यादनर्थान्तरेण भाव्यं युष्मत्पदेनेति
चेत्; कुतोऽयं नियमः?। अतिप्रसङ्गो माभूत् इत्येतदर्थमिति चेत् ।  सत्यां सामग्र्यामापाद्यमानः
किं नियमेन वार्येत?।  नियमो हि सामग्रीविशेषकल्पक इति चेत् । श्रौतीं व्युत्पत्तिमनुसुत्यैव
तु पदानां व्युत्पत्तिः पूर्यते इत्यलं विस्तरेण । यदि सुषुप्तौ मरणे च सति सम्पद्यन्ते,
किमित्ययमहमस्मीति, इहास्मीति च न विदन्ति, दुर्लक्ष्योऽयमणिमा ।
"	पुनर्मामवगमयतु भगवानित्युवाच श्वेतकेतुः । एवं पृष्टस्तथा सोम्येत्युवाच पिता ।। 7 ।।"
।। इति षष्ठाध्याये अष्टमः खण्डः ।।
6.9.1
यथा सोम्य मधु मधुकृतो निस्तिष्ठन्ति नानात्ययानां
वृक्षाणां रसान् समवहारमेकतां रसं गमयन्ति ।। 1 ।।
"	सु. - पुत्रस्याशङ्कामूलमालक्ष्य निदर्शनमुखेनोपदिशति - यथा इति । हे सोम्य! मधुकृतो भ्रमराः मधु"
निस्तिष्ठन्ति - निष्पादयन्ति, कथम्? इत्थम्,  नानात्ययानाम् - अत्ययः - गतिः स्वभाव
इत्येतत् । नाना अन्यान्यः अत्ययो येषां तथाभूतानां  वृक्षाणां रसान् समवहारम्  - गमयन्ति,
एकीकुर्वन्ति  इत्येतत्, समवहत्य चैकतां सङ्गमयन्ति, एकरसतां गमयन्ति इत्येतत् । एकरसतां
गमिताश्च  ते रसा न विवेकं लभन्ते अमुष्य वृक्षस्य
रसोऽहममुष्य वृक्षस्य रसोऽहमिति । यद्यपि जडानामेषां पूर्वमपि न विवेकयोग्यता, अथापि
चैतन्यारोपेणेदं निदर्शनम्, न हि निदर्शनं सर्वांशमनुसरति ।  यथेदम्, एवमेव खलु सोम्येमाः
सर्वाः प्रजाः सुषुप्तौ मरणे वा सति सम्पद्य न विदुः - सति सम्पद्यामहे इति - अमुष्याहं
पुत्रः, अमुष्यः पौत्रः, अयमहमस्मि, अधुना सति सम्पद्ये, इति न विवेकं लभन्ते ।
"	अयं भावः - द्रवद्रव्यमात्रस्वरूपा अपि रसा माधुर्यकट्वादिस्वभावभेदमाश्रयानुषङ्गवैलक्षण्यप्रतिनियतं"
नामभेदं च तत्प्रतिनियतमापन्ना अयमहममुष्येति विवेकेनात्मानं वेत्तुं प्रभवन्ति नाम,
प्रभवन्ति चान्येऽपि तांस्तथा वेत्तुम्, तेषामेवं भ्रमरैराचूषितानां समवहारं गमितानामाचूषणसमवहारमहिम्नाऽपगच्छतो
नामरूपे, अथ तदानीं कथं नाम प्रभवेयुरयमहमस्यास्मीत्यात्मानं वेत्तुम्, अयमस्मि अस्यास्मीति
विवेकस्तु नामरूपविलासः । तदेवं ज्ञानमात्रस्वरूपाणामपि जीवानामपगच्छतो नामरूपे, सुखदुःखादिवैचित्र्यनिबन्धने
हि ते, तच्च वैचित्र्यं प्राणादिव्यापृत्यधीनम्, सति सम्पद्यमानानां सम्पत्तिमहिम्ना
तु साऽपैति, इदञ्च पूर्वमुपपादितम्, तदेते न विदुः सति सम्पद्यामह इति इति ।। 1-2 ।।
6.9.2
ते यथा तत्र न विवेकं लभन्ते, अमुष्याहं, वृक्षस्य
रसोऽस्म्यमुष्याहं वृक्षस्य रसोस्मीति -एवमेव खलु
सोम्येमाः सर्वाः प्रजाः सति सम्पद्य न विदुः, सति सम्पद्यामह इति ।। 2 ।।
"	सु. - पुत्रस्याशङ्कामूलमालक्ष्य निदर्शनमुखेनोपदिशति - यथा इति । हे सोम्य! मधुकृतो"
भ्रमराः मधु निस्तिष्ठन्ति - निष्पादयन्ति, कथम्? इत्थम्,  नानात्ययानाम् - अत्ययः -
गतिः स्वभाव इत्येतत् । नाना अन्यान्यः अत्ययो येषां तथाभूतानां  वृक्षाणां रसान् समवहारम्
- गमयन्ति, एकीकुर्वन्ति  इत्येतत्, समवहत्य चैकतां सङ्गमयन्ति, एकरसतां गमयन्ति इत्येतत्
। एकरसतां गमिताश्च  ते रसा न विवेकं लभन्ते अमुष्य वृक्षस्य
रसोऽहममुष्य वृक्षस्य रसोऽहमिति । यद्यपि जडानामेषां पूर्वमपि न विवेकयोग्यता, अथापि
चैतन्यारोपेणेदं निदर्शनम्, न हि निदर्शनं सर्वांशमनुसरति ।  यथेदम्, एवमेव खलु सोम्येमाः
सर्वाः प्रजाः सुषुप्तौ मरणे वा सति सम्पद्य न विदुः - सति सम्पद्यामहे इति - अमुष्याहं
पुत्रः, अमुष्यः पौत्रः, अयमहमस्मि, अधुना सति सम्पद्ये, इति न विवेकं लभन्ते ।
"	अयं भावः - द्रवद्रव्यमात्रस्वरूपा अपि रसा माधुर्यकट्वादिस्वभावभेदमाश्रयानुषङ्गवैलक्षण्यप्रतिनियतं"
नामभेदं च तत्प्रतिनियतमापन्ना अयमहममुष्येति विवेकेनात्मानं वेत्तुं प्रभवन्ति नाम,
प्रभवन्ति चान्येऽपि तांस्तथा वेत्तुम्, तेषामेवं भ्रमरैराचूषितानां समवहारं गमितानामाचूषणसमवहारमहिम्नाऽपगच्छतो
नामरूपे, अथ तदानीं कथं नाम प्रभवेयुरयमहमस्यास्मीत्यात्मानं वेत्तुम्, अयमस्मि अस्यास्मीति
विवेकस्तु नामरूपविलासः । तदेवं ज्ञानमात्रस्वरूपाणामपि जीवानामपगच्छतो नामरूपे, सुखदुःखादिवैचित्र्यनिबन्धने
हि ते, तच्च वैचित्र्यं प्राणादिव्यापृत्यधीनम्, सति सम्पद्यमानानां सम्पत्तिमहिम्ना
तु साऽपैति, इदञ्च पूर्वमुपपादितम्, तदेते न विदुः सति सम्पद्यामह इति इति ।। 1-2 ।।
6.9.3
त इह व्याघ्रो वा सिंहो वा वृको वा वराहो वा कीटो वा
पतङ्गो वा दँशो वा मशको वा यद्यद्भवन्ति तदाभवन्ति ।। 3 ।।
"	सु. - निःश्रेयसमधिगच्छतां भवति नाम सति सम्पत्तिः, इयं तु न तादृशीति विशेषं गमयन्नाह -  त इत  इति ।"
"	ये पुनर्निर्वाणपरास्ते स्वात्मानं ब्रह्मात्मकमेव साक्षात्कुर्वन्तः प्रणिधानदृष्ट्या"
वियुक्ता वागादितेजोन्तैः सति सम्पद्यन्ते, तच्च परं ज्योतिरुपसम्पद्य स्वेन रूपेणाभिनिष्पद्यन्ते,
न पुनराभवन्ति, एते त्वन्वहमविद्याविततिभूतैश्चक्षुरादिकरणैर्द्रष्टा श्रोता घ्राता
रसयिता वक्ता स्थूलः कृश इत्येवमादिभिरेव केवलैरौपाधिकाकारैरात्मानं पश्यन्तो वागादितेजोन्तैः
संश्लिष्टा एव निहता इव मूर्च्छिताः पतन्तः सति सम्पद्यन्ते । तद्ध्यायतनं सर्वस्य ।
अकामोऽपि मुर्च्छितः स्वायतनं भूतलमाश्रयते । सेयं  सम्पत्तिः न विद्यानिबन्धना, अत
एव सुप्तोत्थितः पुरुषः पूर्वं यथा यथाऽऽत्मानमभ्यमन्यत - व्याघ्रोऽहम्, सिंहोऽहं,
वृकोऽहमिति तथैव अभिमन्वानः पुनरिह
जाग्रदृशायामाभवति । यद्यद्भवन्तीति । यद्यदभिमानयुक्ता अभूवन्निति यावत् ।। 3 ।।
6.9.4
चतुर्थो मन्त्रः
स य एषोऽणिमा । ऐतदात्म्यमिदँ सर्वम् । तत् सत्यम् ।
स आत्मा । तत् त्वमसि श्वेतकेतो इति । भूय  एव  मा
भगवान्  विज्ञापयत्विति । तथा सोम्येति होवाच ।। 4 ।।
"	सु. -  व्याख्यातमेतत् । दुरवबोधोऽयमर्थः पुनरवबोधयेति पृष्टः पिता निदर्शनान्तरेणावबोधयति ।। 4 ।।"
।। इति षष्ठप्रपाठके नवमः खण्डः ।।
6.10.1
इमाः सोम्य नद्यः पुरस्तात् प्राच्यः स्यन्दन्ते ।
पश्चात् प्रतीच्यः । ताः समुद्रात् समुद्रमेवापियन्ति ।
समुद्र एव भवन्ति । ता यथा तत्र न विदुः,
इयमहमस्मि, इयमहमस्मीति ।। 1 ।।
"	सु. - इमाः गङ्गाद्याः  नद्यः पुरस्तात् पूर्वां दिशमभिनिर्गताः  प्राच्यः स्यन्दन्ते,"
पश्चात् पश्चिमां दिशमभिप्रवृत्ताः प्रतीच्यः स्यन्दन्ते, ताः समुद्रादादित्येनोन्नीता
मेघभावमापन्नास्तत्र    वृष्टिरूपेण  निपतिताः  समाश्रयन्ते नामरूपे । ताश्च अन्ततः
समुद्रान्निर्गत्य समुद्रमेवापियन्ति - प्रविशन्ति । समुद्र एव भवति - नामान्तररूपान्तररहितो
भवतीत्येतत् । अस्य वाक्यस्य हि तावत्येवावधारणार्थे तात्पर्यम् । नामरूपापगम एव तु
इहमहमस्मीति  न विदुः इत्यत्र निमित्तम् । संश्लेषविशेषाच्च तथाविधात् समुद्र एव भवतीति ।
ताश्च यथा न विदुरियमहमस्मीति - गङ्गाऽस्मीति यमुनाऽस्मीति । एवमेव प्रवहन्त्योऽपि
न विदुर्वयम्   इमाः   समुद्रान्निर्गताः स्म इति । वयमिमा इति नामरूपविभागो हि पश्चात्तनः
। स्वरूपग्रहश्च नामरूपपूर्वक एव ।। 1 ।।
6.10.2
एवमेव खलु सोम्येमाः सर्वाः प्रजाः सत आगम्य न विदुः
आगच्छामह इति । त इह व्याघ्रो वा सिंहो वा वृको वा
वराहो वा कीटो वा पतङ्गो वा दँशो वा मशको वा
यद्यद्भवन्ति तदाभवन्ति ।। 2 ।।
"	सु. - एवमेव सर्वाः प्रजाः सत आगत्य न विदुः - सुषुप्तितः प्रत्युत्थिताः सत आगत्यापि"
सतो वयमिमे आगच्छाम इति न विदुः, सुषुप्तिसमये सति सम्पद्यापि न विदुः वयममी सति सम्पत्स्यामह
इति । त इह पुनस्ततः  प्रत्यागताः
पूर्ववासनानुबद्धव्याघ्रादिनामरूपसम्पन्ना एव भवन्ति । पुनर्भवे तु पूर्वपूर्वकर्मप्रतिनियतयोनिविशेषसंश्लेषानुबद्धवासनानुगुणनामरूपाद्यभिमानसम्पन्नो
व्याघ्रो वा सिंहो वा भवति ।। 2 ।।
6.10.3
स य एषोऽणिमा, ऐतदात्म्यमिदँ सर्वम् । तत्सत्यम् ।
स आत्मा । तत्वमसि श्वेतकेतो इति । भूय एव मा
भगवान् विज्ञापयत्विति । तथा सोम्येति होवाच ।। 3 ।।
"	सु.  - व्याख्यातम् ।। 3 ।।"
।। इति षष्ठध्याये दशमःखण्डः ।।
6.11.1
अस्य सोम्य महतो वृक्षस्य यो मूलेऽभ्याहन्यात् जीवान् स्रवेत्
यो मध्येऽभ्याहन्यात्, जीवन् स्रवेत्; योऽग्रेऽभ्याहन्यात्,
जीवन् स्रवेत् । स एष जीवेनाऽऽत्मनाऽनुप्रभूतः
पेपीयमानो मोदमानस्तिष्ठति ।। 1 ।।
"	सु. - ननु नेदमवधारयामि सम्यक्, यदयं जीवो म्रियमाणः सति सम्पद्यते, यथाकर्मवासनं पुनर्भवाय"
प्रभवति चेति, न प्रत्यभिजानाति नामायं पुनर्भवन् । तदयमुच्छिद्यत एव तरङ्गबुद्बुदादिवदित्याशयेन भूय एव मा
भगवान्विज्ञापयतु इति पृष्टः पिता जीवस्य अविनाशित्वं सुखेन ग्राहयन्नाह -  अस्य इति
। हे सोम्य! योऽयं विततायतानेकशाखो महान् वृक्षः स हि जीवेनात्मनाऽनु प्रभूतः अभितो
व्याप्तः, पेपीयमानो - मूलेनापः पार्थिवं च रसं पिबन् मोदमानस्तिष्ठति । कथमिदमवगम्यते?
पश्य, यद्येनं कश्चित् मूलेऽभ्याहन्यात्
स्रवत्येवायम्, जीवन्नेव तु स्रवति, रसास्रवस्तु जीवस्य सतो लिङ्गम्, जीव एव हि प्राणाद्युपकरणः
पीतमशितं वा रसभावं गमयति, एवं मध्येऽभ्याहन्याज्जीवन् स्रवेत्, योऽग्रेऽभ्याहन्याज्जीवन्
स्रवेत्, तत् तद्विज्ञायते जीवेनानुप्रभूतः पेपीयमानो मोदमानस्तिष्ठतीति ।। 1 ।।
6.11.2
तस्य यदेकाँ शाखां जीवो जहाति, अथ सा शुष्यति;
द्वितीयां जहाति, अथ सा शुष्यति; तृतीयां जहाति, अथ
सा शुष्यति; सर्वं जहाति, सर्वः शुष्यति  एवमेव खलु
सोम्य विद्धीति होवाच ।। 2 ।।
"	सु. - ततः किं प्रकृतस्येत्यत्राह - अस्य इत्यादि । जीवापेतं वाव किलेदं म्रियते न"
जीवो म्रियत इति । यदा चास्य शाखामेकाम् अभिहतां व्याधितां वा जहात्ययं जीवः - सर्वतः
प्रसृतोऽयं यदा स्वात्मानं ततः शाखातः सङ्कुच्यावतिष्ठत इत्यर्थः । यद्यपि नाविकृतस्यास्य
स्वरूपे सङ्कोचो विकासो वा, किन्तु स्वज्ञानप्रभया सर्वतः प्रसारितायाः सङ्कोचनमेव तु
हानम् । अथ सा शुष्यति । एतेन शोषणेन जीवसत्ता तदंशे नेत्यवगम्यते । रसापगमात् । अनेन
अवगम्यते जीवः ततोऽपसृत इति नतूच्छिन्न इति । यदुच्छिन्नः स्यात्, सर्वतः शुष्येत्
। अथ द्वितीयां जहात्यथ सा शुष्यति, तृतीयां जहात्यथ सा शुष्यति अनेनैव न्यायेन सर्वतः
शोषणे सर्वतोऽपसृत इत्येव कल्प्यम् । न तु उच्छिन्न इति । एवमेव खलु सोम्य! सर्वत्र
शरीरे विद्धि, जीवोऽपैतीति  ।  तस्मात् जीवापेतं शरीरं म्रियते नश्यति । न तु जीवो
म्रियते - नश्यते  ।। 2 ।।
6.11.3
जीवापेतं वाव किलेदं म्रियते; न जीवो म्रियते इति ।
स य एषोऽणिमा, ऐतदात्म्यमिदँ सर्वम् । तत् सत्यम् ।
स आत्मा । तत्त्वमसि श्वेतकेतो इति ।  भूय
एव  मा  भगवान्  विज्ञापयत्विति ।
यथा  सोम्येति होवाच ।। 3 ।।
"	सु. - व्याख्यातम् । जगदणुतमात्सतः प्रादुर्भवेदित्याशङ्कया भूय एव मा भगवान्विज्ञापयत्विति"
पृष्टः पिता उवाच ।। 3 ।।
।। इति षष्ठाध्याये एकादशः खण्डः ।।
6.12.1
न्यग्रोधफलमद आहरेति । इदं भगव इति । भिन्धीति ।
भिन्नं भगव इति ।  किमत्र पश्यसीति ।  अण्व्य  इवेमा
धाना भगव इति । आसामङ्गैकां भिन्धीति । भिन्ना  भगव
इति । किमत्र  पश्यसीति । न किञ्चन भगव इति ।। 1 ।।
"	सु. - यद्येवं ते सूक्ष्मात्कथमिदं स्थूलमिति, प्रत्यक्षेणैवैतदवधारयामस्त्वाम्, अतो"
वृक्षान्न्यग्रोधात्  फलमेकमाहर । एवमुक्तः पुत्र आहृत्योवाच - इदमाहृतं भगवन्निति
।  अवोचत्  पिता भिन्धीति । तथा कृत्वा प्राह पुत्रः - भिन्नं भगवन् इति । आह पिता
- किमत्र पश्यसीति । आह पुत्रः - अण्व्य इमा धाना इति - दृश्यन्ते बीजानि सूक्ष्माणीति
। आह पिता -  आसां धानानामेकां भिन्धीति । तथा कृत्वा पुत्रः प्राह - भिन्ना भगवन्निति
। आह पिता - भीन्नायामस्यां किं पश्यसीति । पुत्रः प्राह - न किञ्चन भगवन् इति ।। 1 ।।
6.12.2
तँ होवाच - यं वै सोम्यैतमणिमानं न निभालयसे,
एतस्य वै किल सोम्यैषोऽणिम्न एवं महान् न्यग्रोधस्तिष्ठति ।। 2 ।।
"	सु. - तं होवाच पिता -  यं वै त्वमिह न निभालयसे - न पश्यसि, एतस्यैवायं महान्न्यग्रोधः"
स्थूलं रूपं यदयमणुस्त्वं न शक्नोप्येनं द्रष्टम् । अणिमानमिति हेतुगर्भं विशेषणम्,
अणुमित्येतत् ।। 2 ।।
6.12.3
श्रद्धत्स्व सोम्येति । स य एषोऽणिमा, ऐतदात्म्यमिदँ सर्वम् ।
तत्सत्यम् । स आत्मा । तत्त्वमसि श्वेतकेतो इति ।
भूय एव मा भगवान् विज्ञापयत्विति ।
तथा सोम्येति होवाच ।। 3 ।।
"	सु. -  क्वायं न्यग्रोधो महान्, क्व चेमा धाना अण्व्यः क्व चायमास्वणुतमो भागः, कथमितोऽयं"
महानाविर्भवति? अप्रतर्क्यस्वभावानां बीजानां गतिः । तत् श्रद्धत्स्व सोम्य - न्यायागमाभ्यामुपपादितोऽयमेव
स्यादिति श्रद्धायां हि अवहितं मनो भवेत्, तेन च अवहितेन मनसा मननस्य प्रसङ्गः, तेन
च उपदिष्टार्थो दृढीभवेत् । ऐतदात्म्यम् इत्यादि व्याख्यातम् ।  अनुपलभ्यमानमपि मूलं
सदेवेत्येतत्तु न  सम्यगवधार्यते,  निर्भिण्णासु  धानासु नोपलभामहे सूक्ष्मं रूपमिति,
निदर्शनमपि न सन्मूलतां द्रढयितुमलम्, अनुपलम्भादेवासद्भावस्त्वाशङ्क्येतेत्याशयेन भूय
एव मा भगवान् विज्ञापयत्विति आह पुत्रः, तथा सोम्येत्युवाच पिता ।। 3 ।।
।। इति षष्ठाध्याये द्वादशः खण्डः ।।
6.13.1
लवणमेतदुदकेऽवधायाथ मा प्रातरुपसीदथा इति ।
स  ह तथा चकार । तँ होवाच यद्दोषा लवणमुदकेऽवाधाः,
अङ्ग! तदाहरेति । तद्धावमृश्य न विवेद ।
यथा विलीनमेवाङ्ग ।। 1 ।।
"	सु. - यथा त्वमेव ज्ञास्यस्यनुपलभ्यमानमपि चक्षुरादिना स्यादेव सदिति तथा त्वां बोधयामि,"
लवणमुदके अवधाय - निधाय अथ मां प्रातरुपसीदथाः - उपगच्छेति । स पुत्रः तथाऽकरोत् ।
तमुवाच पिता, यद्दोषा - रात्रौ लवणमुदके अवाधाः - प्रक्षिप्तवांस्त्वम्,
तदाहरेति । स तदा जिहीर्षुः अवमृश्य अभितः सलिलं न विवेद - नोपलब्धवान् लवणम् ।। 1 ।।
6.13.2
अथास्याऽऽदावाचामेति; कथमिति । लवणमिति ।
मध्यादादाचामेति; कथमिति । लवणमिति ।
अन्तादाचामेति; कथमिति । लवणमिति ।
अभिप्रास्यैतत् अथ मोपसीदथा इति । तद्ध तथा चकार ।
तच्छश्वत् संवर्तते । तँ होवाच - अत्र वाव किल सत्
सोम्य न निभालयसे अत्रैव किलेति ।। 2 ।।
"	सु. - तदा तमाह पिता - अथ अधुना किमवधारयसि त्वम्? यदेवान्विष्यमाणमपि चक्षुषः"
करतलस्याप्यगोचरमधुना किमत्यन्तमुच्छिन्नमिति मन्यसे? , नैतत् किन्तु विलीनम्; विशेषतो
लीनम्, अविभक्तं नाम, विभागानर्हसंश्लेषविशेषमापन्नं नाम । यथैतद्बोधयामि त्वाम् । अस्य
सलिलस्य अन्तात्  पर्यन्तात् उपरितनभागादादायाचामेति, तं तथा कृतवन्तं पुत्रमपृच्छत्
कथमिति । लवणमित्याह पुत्रः । मध्यादादायाचामेति पुनरादिशत् आदिष्टश्च तथाऽकरोत् ।
कथमिति पृष्ट आह - लवणम् इति । अन्तात् - अधःप्रदेशादाचामेत् आज्ञप्तस्तथाऽकरोत् ।
कथमिति पृष्ट आह - लवणम् इति । अथ एतत्सलिलम् अभिप्रास्य प्रक्षिप्य मामुपगच्छेत्युक्तः
तथा चकार । इदं च अवोचत् यद्रात्रौ मया प्रक्षिप्तं तत् शश्वत् सदा संवर्तते । अद्यापि
वर्तत इत्येतत् । तदा पिता आह - अत्र वाव किल सोम्य न निभालयसे, अत्रैव किलेति - चक्षुषा
स्पार्शनेन वा जलान्तर्निमग्नोपलशकलवदत्रैवेदम् उपलभ्यत इति पूर्ववत् न गृहीतुं शक्यते,
नैतावता तन्नास्तीति, अथ रसनया तु तदवधार्यते । तदेवम् इहाप्यनुपलम्भमात्रेण सर्वतः
सूक्ष्मे सति सर्वमूले नाशङ्का युक्ता ।
"	ननु चक्षुषा स्पार्शनेन वाऽनुपलम्भेऽपि रसनया तु तत्र सूक्ष्मस्योपलम्भः, इह तु कथमित्याशयेन"
भूय एव मा भगवान् विज्ञापयतु इत्युक्तः पिता यथा चक्षुःस्पर्शनाभ्यामनवगतस्य लवणस्यावगमकं
मानान्तरं तथैवेहापि प्रत्यक्षादिना अनवगम्यमानस्य सतः सूक्ष्मस्यावगमकः आचार्योपदेश
एवेति बोधयन्नाह - तथा इत्यादि ।। 2-3 ।।
6.13.3
स य एषोऽणिमा ऐतदात्म्यमिदँ सर्वम् ।
तत्सत्यम् स आत्मा । तत्त्वमसि श्वेतकेतो इति ।
भूय एव मा भगवान् विज्ञापयत्विति ।
तथा सोम्येति होवाच ।। 3 ।।
"	सु. - तदा तमाह पिता - अथ अधुना किमवधारयसि त्वम्? यदेवान्विष्यमाणमपि चक्षुषः करतलस्याप्यगोचरमधुना"
किमत्यन्तमुच्छिन्नमिति मन्यसे? , नैतत् किन्तु विलीनम्; विशेषतो लीनम्, अविभक्तं नाम,
विभागानर्हसंश्लेषविशेषमापन्नं नाम । यथैतद्बोधयामि त्वाम् । अस्य सलिलस्य अन्तात्
पर्यन्तात् उपरितनभागादादायाचामेति, तं तथा कृतवन्तं पुत्रमपृच्छत् कथमिति । लवणमित्याह
पुत्रः । मध्यादादायाचामेति पुनरादिशत् आदिष्टश्च तथाऽकरोत् । कथमिति पृष्ट आह - लवणम्
इति । अन्तात् - अधःप्रदेशादाचामेत् आज्ञप्तस्तथाऽकरोत् । कथमिति पृष्ट आह - लवणम्
इति । अथ एतत्सलिलम् अभिप्रास्य प्रक्षिप्य मामुपगच्छेत्युक्तः तथा चकार । इदं च अवोचत्
यद्रात्रौ मया प्रक्षिप्तं तत् शश्वत् सदा संवर्तते । अद्यापि वर्तत इत्येतत् । तदा
पिता आह - अत्र वाव किल सोम्य न निभालयसे, अत्रैव किलेति - चक्षुषा स्पार्शनेन वा जलान्तर्निमग्नोपलशकलवदत्रैवेदम्
उपलभ्यत इति पूर्ववत् न गृहीतुं शक्यते, नैतावता तन्नास्तीति, अथ रसनया तु तदवधार्यते
। तदेवम् इहाप्यनुपलम्भमात्रेण सर्वतः सूक्ष्मे सति सर्वमूले नाशङ्का युक्ता ।
"	ननु चक्षुषा स्पार्शनेन वाऽनुपलम्भेऽपि रसनया तु तत्र सूक्ष्मस्योपलम्भः, इह तु कथमित्याशयेन"
भूय एव मा भगवान् विज्ञापयतु इत्युक्तः पिता यथा चक्षुःस्पर्शनाभ्यामनवगतस्य लवणस्यावगमकं
मानान्तरं तथैवेहापि प्रत्यक्षादिना अनवगम्यमानस्य सतः सूक्ष्मस्यावगमकः आचार्योपदेश
एवेति बोधयन्नाह - तथा इत्यादि ।। 2-3 ।।
।। इति षष्ठाध्याये त्रयोदशः खण्डः ।।
6.14.1
यथा सोम्य पुरुषं गन्धारेभ्योऽभिनद्धाक्षमानीय तं
ततोऽतिजने विसृजेत् । स यथा तत्र प्राङ्वोदङ्वाऽधाराङ्वा
प्रध्मायीत अभिनद्धाक्ष आनीतोऽभिनद्धाक्षो विसृष्टः ।। 1 ।।
"	सु. - यथा गाढे तमसि कश्चिच्चोरः अलक्षित एव भूत्वा चक्षुराबद्ध्य आबद्ध्य च हस्तौ"
गन्धारेभ्यः देशेभ्यः तथैव अभिनद्धाक्षं कञ्चित्पुरुषम् अतिजने - अतिगतो जनो यस्मात्
जनशून्ये क्वचन वने विसृजेत्, तदा स अभिनद््धाक्षः प्राङ्वोदङ्वा प्रागादिदिग्विवेकशून्यः,
अभिद्धाक्ष आनीतः अहमत्र विसृष्टः इति अभिध्मायीत केवलम् - विक्रोशेत केवलम् ।। 1 ।।
6.14.2
तस्य यथाऽभिनहनं प्रमुच्य प्रब्रूयादेतां दिशं गन्धारा एतां दिशं
व्रजेति; स ग्रामात् ग्रामं पृच्छन् पण्डितो मेधावी
गन्धारानेवोपसम्पद्येत । एवमेवेहाऽऽचार्यवान् पुरुषो वेद ।
तस्य तावदेव चिरं यावन्न विमोक्ष्ये अथ सम्पत्स्य इति ।। 2 ।।
"	सु. - यथा कश्चिद्दयार्द्रचेताः तस्याक्रोशं श्रुत्वा अभिनहनं बन्धनम् उन्मुच्य प्रब्रूयादेतां"
दिशम् अनु गान्धाराः सन्ति, तत् एतां दिशं व्रजेति, प्रदर्शितदिग्विभागश्च  स ग्रामाद्ग्रामं
पृच्छन् पण्डितो मेधावी गान्धारानेव  व्रजेत्, एवमेव आचार्यवान् - आचार्यादधिगतसत्पथः
पुरुषो वेद तत्सर्वमूलं सदद्वितीयम् । अनादिकालप्ररूढवासनाजालनियन्त्रितसकलकरणः पिहितदृष़्टिश्च
दृढतरेण महता मोहप्रावरेण विषमविषयारण्ये निपतितः स्वात्मानमप्यालक्षितुमसमर्थोऽयं
कथं नाम जानीयात् सत्पदम्, यदा तु सुकृतपरिपाकेन भूयसा, पिहितनयनं नियन्त्रितसकलकरणं
च आत्मानवबुद्ध्यावबुद्ध्य च विषमारण्यप्रवेशमात्मनः, व्याकुलचेताः, हन्ताहमस्मिन् महारण्ये
परितः प्रसरद्भिः क्षुत्तृष्णाकामक्रोधादिहिंस्रैः अभिभूयमानो अशरणोऽस्मि, शोकस्यास्य
मां पारं तारयतु भगवानिति दीनदीनमाक्रन्देत्, तस्येदमाक्रन्दितं श्रुत्वा दयार्द्रहृदयः
सत्पददर्शी कश्चिदाचार्यः शोकमपनेष्यन्नुपदिशेत्सतः पदस्य स्वरूपं तदाऽयं  पण्डितो
मेधावी मननादिभिः दृढतरमवधृत्य तत्स्वरूपं नातिचिरेण तत्पदं व्रजेत् । तस्य तावदेव
चिरं विलम्बः, यावदसौ प्रारब्धाद्देहाद्विमोक्ष्ये विमुच्यते, छान्दसः पुरुषव्यत्ययः,
अथ प्रारब्धेऽवसिते सम्पत्स्यते तत्सत्पदं सपदि ।। 2 ।।
6.14.3
स य एषोऽणिमा, ऐतदात्म्यमिदँ सर्वम् । तत्सत्यम् ।
स आत्मा । तत्वमसि श्वेतकेतो इति । भूय एव मा
भगवान् विज्ञापयत्विति । तथा सोम्येति होवाच ।। 3 ।।
"	सु. - स य एष इति व्याख्यातम् । ननु आचार्यादधिगतसद्विज्ञानस्य सति सम्पत्तौ तावान्"
विलम्बः, यावद्देहयोगः, अपगते तस्मिन् सपदि सत्सम्पत्तिरित्येतत् भूय एव मा भगवान् विविच्य
बोधयत्विति पृष्टः पिता तथा सोम्येत्युवाच ।।
*3 ।।
।। इति षष्ठाध्याये चतुर्दशःखण्डः ।।
6.15.1
पुरुषँ  सोम्योपतापिनं  ज्ञातयः  पर्युपासते, जानासि मां
जानासि मामिति । तस्य यावन्न वाङ्मनसि सम्पद्यते मनः
प्राणे प्राणस्तेजसि तेजः परस्यां देवतायाम्, तावज्जानाति ।। 1 ।।
"	सु. - निदर्शनेन बोधयति - पुरुषं इति । उपतापिनम् - अन्तकाले ज्वरेणाभितप्यमानं पुरुषं प्रशिथिलकरणं"
ज्ञातयो बन्धवः, जानासि मां जानासि माम् इति स्वं स्वं सम्बन्धं प्रत्यभिज्ञापयन्तः
परितः परिवार्योपासते । पुरुषश्चायं कथं कथमपि प्रत्यभिजानाति नामायमसावयमसाविति यावदस्य
वाङ्मनसि न सम्पद्यते - न सम्पद्यते च मनः प्राणे प्राणश्च न तेजसि तेजश्च न परस्याम्,
अथ यदाऽस्य वाङ्मनसि सम्पद्यते मनश्च प्राणे प्राणश्च तेजसि तेजश्च परस्यां देवतायाम्
सता सम्पन्नोऽयं न जानात्ययमसावहमयमिति च । इदमत्र हार्दम् - अयमहमस्मि, अयमसावित्यभिमतिर्हि
बन्धः, सा हि सर्वानर्थमूलं, नापैति नाम सा
यावद्वागादिव्यापृतिविभागम्, तदपगमे तदपगमश्च, तदपगमश्च मृतस्य, तदा हि तेजः पर्यन्तस्य
सति सम्पत्तिः, तत्तदा विमुक्त एवायं ततो बन्धात्, पश्चात्कुतो विलम्बः स्यात्?  मूलं
ह्यपगतम्, यद्यन्यस्येवान्यत्रेव वासनाशेषमवशिष्येत्कर्मबीजं तदाऽयं पुनराभवेत् । तथा
तु न । विदुषो ब्रह्मदर्शिनो व्यपगताभिमतेरस्त्येव फलद्वारा तदन्वयो यावद्वागादिसम्पत्तिम्,
तत्फलभूत एव ह्ययं देहयोगः, देहफलयोगोऽपि शेषयोग एव हि, तत्तस्य तावान्विलम्बो यावन्न
विमोक्ष्यते तेन देहेनेति ।। 1-2 ।।
6.15.2
अथ यदाऽस्य वाङ्मनसि सम्पद्यते मनः प्राणे
प्राणस्तेजसि तेजः परस्यां देवतायाम्, अथ न जानाति ।। 2 ।।
"	सु. - निदर्शनेन बोधयति - पुरुषं इति । उपतापिनम् - अन्तकाले ज्वरेणाभितप्यमानं पुरुषं"
प्रशिथिलकरणं ज्ञातयो बन्धवः, जानासि मां जानासि माम् इति स्वं स्वं सम्बन्धं प्रत्यभिज्ञापयन्तः
परितः परिवार्योपासते । पुरुषश्चायं कथं कथमपि प्रत्यभिजानाति नामायमसावयमसाविति यावदस्य
वाङ्मनसि न सम्पद्यते - न सम्पद्यते च मनः प्राणे प्राणश्च न तेजसि तेजश्च न परस्याम्,
अथ यदाऽस्य वाङ्मनसि सम्पद्यते मनश्च प्राणे प्राणश्च तेजसि तेजश्च परस्यां देवतायाम्
सता सम्पन्नोऽयं न जानात्ययमसावहमयमिति च । इदमत्र हार्दम् - अयमहमस्मि, अयमसावित्यभिमतिर्हि
बन्धः, सा हि सर्वानर्थमूलं, नापैति नाम सा
यावद्वागादिव्यापृतिविभागम्, तदपगमे तदपगमश्च, तदपगमश्च मृतस्य, तदा हि तेजः पर्यन्तस्य
सति सम्पत्तिः, तत्तदा विमुक्त एवायं ततो बन्धात्, पश्चात्कुतो विलम्बः स्यात्?  मूलं
ह्यपगतम्, यद्यन्यस्येवान्यत्रेव वासनाशेषमवशिष्येत्कर्मबीजं तदाऽयं पुनराभवेत् । तथा
तु न । विदुषो ब्रह्मदर्शिनो व्यपगताभिमतेरस्त्येव फलद्वारा तदन्वयो यावद्वागादिसम्पत्तिम्,
तत्फलभूत एव ह्ययं देहयोगः, देहफलयोगोऽपि शेषयोग एव हि, तत्तस्य तावान्विलम्बो यावन्न
विमोक्ष्यते तेन देहेनेति ।। 1-2 ।।
6.15.3
स य एषोऽणिमा, ऐतदात्म्यमिदँ सर्वम् । तत् सत्यम् ।
स आत्मा । तत्त्वमसि श्वेतकेतो इति । भूय एव मा
भगवान् विज्ञापयत्विति । तथा सोम्येति होवाच ।। 3 ।।
"	सु. - य एष इत्यादि व्याख्यातम् । अविद्वान् सति सम्पन्नोऽपि अनर्थमवाप्नोति न विद्वानिव"
निःश्रेयसमित्येतत् भूय एव मा भगवान् बोधयत्विति पृष्टः पिता प्राह ।। 3 ।।
।। इति षष्ठाध्याये पञ्चदशः खण्डः ।।
6.16.1
पुरुषं सेम्योत हस्तगृहीतमानयन्ति, अपहार्षीत्
स्तेयमकार्षीत् परशुमस्मै तपतेति । स यदि
तस्य कर्ता भवति, तत एवानृतमात्मानं कुरुते ।
सोऽनृताभिसन्धोऽनृतेनाऽऽत्मानमन्तर्धाय परशुं तप्तं
प्रतिगृह्णाति । स दह्यते । अथ हन्यते ।। 1 ।।
"	सु. - राजपुरुषाश्चोरान्वेषणे प्रवृत्ता अयमेवापहर्ता स्यादित्याशङ्कया पुरुषं कञ्चित्"
हस्तगृहीतम् - हस्ते गृहीतम्, निबद्धहस्तमानयन्ति, निवेदयन्ति च अयमेव अहार्षीत् अस्य
धनम्, साक्षात् स्तेयस्य कर्ता अयमेवेति । नाहं कर्ता स्तेयस्येति पुरुषे प्रतिवदति
सन्देहस्यान्तं गन्तुमिदमाहुः । अपह्नवं कुर्वतेऽस्मै परशुं तपत - तप्तमायसं पिण़्डमेनं
ग्राहयतेति । यदि तस्य स्तेयस्य स कर्ता भवति तत एव अपह्णवादात्मानम् अनृतं कुरुते चोरं
सन्तमचोरं करोति, तदनृतं करोति, सोऽयमनृताभिसन्धः अनृतेनात्मानमन्तर्धाय तप्तं परशुं
प्रतिगृह्णाति, अन्तर्द्धिश्च अनृतम्, स दह्यते सपति, अथ हन्यते राजुपुरुषैर्निगडेन
निबध्यते च । अथ यदि तस्य स्तेयस्य अकर्ता भवति तत एव सत्यमात्मानं कुरुते, अचोरमचोरमेव
करोति, स सत्याभिसन्धः सत्येनात्मानमन्तर्धाय तप्तं परशुं प्रतिगृह्णाति, अन्तर्द्धिश्च
सत्यस्वरूपैव, तदयं  न दह्यते । अथ राजपुरुषैरेष मुच्यते ।। 1-2 ।।
अथ यदि तस्याकर्ता भवति, तत एव सत्यमात्मानं कुरुते ।
स सत्याभिसन्धः सत्येनाऽऽत्मानमन्तर्धाय परशुं तप्तं
प्रतिगृह्णाति, स न दह्यते; अथ मुच्यते ।। 2 ।।
"	सु. - राजपुरुषाश्चोरान्वेषणे प्रवृत्ता अयमेवापहर्ता स्यादित्याशङ्कया पुरुषं कञ्चित्"
हस्तगृहीतम् - हस्ते गृहीतम्, निबद्धहस्तमानयन्ति, निवेदयन्ति च अयमेव अहार्षीत् अस्य
धनम्, साक्षात् स्तेयस्य कर्ता अयमेवेति । नाहं कर्ता स्तेयस्येति पुरुषे प्रतिवदति
सन्देहस्यान्तं गन्तुमिदमाहुः । अपह्नवं कुर्वतेऽस्मै परशुं तपत - तप्तमायसं पिण़्डमेनं
ग्राहयतेति । यदि तस्य स्तेयस्य स कर्ता भवति तत एव अपह्णवादात्मानम् अनृतं कुरुते चोरं
सन्तमचोरं करोति, तदनृतं करोति, सोऽयमनृताभिसन्धः अनृतेनात्मानमन्तर्धाय तप्तं परशुं
प्रतिगृह्णाति, अन्तर्द्धिश्च अनृतम्, स दह्यते सपति, अथ हन्यते राजुपुरुषैर्निगडेन
निबध्यते च । अथ यदि तस्य स्तेयस्य अकर्ता भवति तत एव सत्यमात्मानं कुरुते, अचोरमचोरमेव
करोति, स सत्याभिसन्धः सत्येनात्मानमन्तर्धाय तप्तं परशुं प्रतिगृह्णाति, अन्तर्द्धिश्च
सत्यस्वरूपैव, तदयं  न दह्यते । अथ राजपुरुषैरेष मुच्यते ।। 1-2 ।।
6.16.3
स यथा  तत्र न दाह्येत ऐतदात्म्यमिदँ सर्वम् ।
तत् सत्यम् । स आत्मा ।  तत्त्वमसि  श्वेतकेतो  इति  ।
तद्धास्य विजज्ञाविति विजज्ञाविति ।। 3 ।।
"	सु. - सः सत्याभिसन्धः तत्र यथा नादाह्यत एवमेवेहापि । यथा तस्करतदितरयोः तप्तपरशुस्पर्शसाम्येऽप्यनृतसत्यलक्षणप्रावरण"
भेदाद्दाहबन्धनादाह विमुक्ती, तथैव विदुषोऽविदुषश्च मरणे सत्सम्पत्तिसाम्येऽपि सत्याभिसन्धितदभावाभ्यां
विमुक्तितदभावौ, विद्वानेव तु ब्रह्मात्मकोऽहमस्मि इत्यात्मानं पश्यन् भवति सत्याभिसन्धः,
अविद्वांस्तु अयमहमस्मीत्यन्यथाऽवगच्छन्नसत्याभिसन्धः, असत्याभिसन्ध एव च म्रियमाणः
सति प्रविशति केवलं गतिवशात् । निदर्शनमुखेन हार्दं प्रकाशितमिहेति पूर्वखण्डाद्विशेषः ।। 3 ।।
।। इति षष्ठाध्याये षोडशः खण्डः ।।
।। इति श्रीमद्भगवत्सहजानन्दचरणकमलपरिचर्यापरायण-परमहंसवर्ययोगिराज श्रीगोपालानन्दस्वामिविरचिते
छान्दोग्योपनिषद्भाष्ये षष्ठोऽध्यायः ।।
7.1.1
अधीहि भगव इति होपससाद सनत्कुमारं नारदस्तँ होवाच
यद्वेत्थ तेन मोपसीदततस्त ऊर्वं वक्ष्यामीति ।। 1 ।।
"	सु. - पूर्वखण्डे सर्वोपादानतया आत्मोपदिष्टः । सप्तमे सर्वेभ्योऽतिशयित- तयोपदिश्यते"
। नामादि सर्वमल्पमात्माऽनल्प इति हि उपदिश्यते । आख्यायिका च विद्या स्तुतये । सर्वमन्त्रविन्नारदोऽप्यलभमानः
श्रेयो विद्यायै सनत्कुमारमुपससादेति विद्या हि स्तुता भवति ।
"	अधीहि भगव इति ब्रुवन्नेव उपससाद शिष्यलक्षणोपेतः सनत्कुमारमुपेयाय । तमुवाच सनत्कुमारः"
- किं त्वामवबोधयामि, विविधं नाम वेदितव्यम्, यद्वेत्थ त्वं तेन मामुपसीद - इदमिदमहं
वेद्मि इदं तु नेति ज्ञाताज्ञातविभागनिवेदमुखेन मामुपसीद ।। 1 ।।
7.1.2
स होवाचर्ग्वेदं भगवोऽध्येमि यजुर्वेदँ सामवेदमाथर्वणं
चतुर्थमितिहासपुराणं पञ्चमं वेदानां वेदं पित्र्यँ राशिं दैवं
निधिं वाकोवाक्यमेकायनं देवविद्यां ब्रह्मविद्यां भूतविद्यां
क्षत्रविद्यां नक्षत्रविद्याँ सर्पदेवजनविद्यामेतद्भगवोऽध्येमि ।। 2 ।।
"	सु. - अध्येमि - जानामि । आथर्वणं चतुर्थवेदम् - वेदमिति प्रकृतम् । इतिहासपुराणम्"
- यश्चेतिहासः पुराणः, अदृष्टशाखार्थावबोधकतया वेदैश्चतुर्भिः परिगणनया पञ्चमम् । यश्च
वेदानां ऋगादीनां पदादिविभागावबोधक- तयाऽऽवेदकस्तं वेदानां वेदम् । पित्र्यं श्राद्धकल्पम्,
राशिम् गणितम्, दैवम् - उत्पातादिविज्ञानम्,
निधिम् - निधिविज्ञानशास्त्रम्, वाकोवाक्यम् - तर्कशास्त्रम्, एकायनम् - नीतिशास्त्रमेकायनशाखां
वा, देवविद्याम् - देवानां सूर्यादीनां विद्यामुपासनप्रकारभेदम्, ब्रह्मविद्याम् - ब्रह्मणो
वेदस्य या अङ्गभूता ताम्, भूतविद्याम् - भूतवशीकरणविद्याम्, क्षत्रविद्याम् - धनुर्वेदम्,
- नक्षत्रविद्याम् - ज्योतिषम्, सर्पदेवजनविद्याम् - सर्पादिवशीकरणविद्याम्, गारुडं
गान्धर्वमायुर्विद्यां वा, एतदखिलं भगवन्नहं वेद्मि ।। 2 ।।
7.1.3
सोऽहं भगवो मन्त्रविदेवाऽस्मि ; नाऽऽत्मवित् ।
श्रुतँ ह्येव मे भगवद्दृशेभ्यः, तरति शोकमात्मविदिति ।
सोऽहं भगवः शोचामि, तं मा भगवाञ्छोकस्य पारं
"तारयत्विति । तँ	 होवाच यद्वै किञ्चैतदद्यगीष्ठाः, नामैवैतत् ।। 3 ।।"
"	सु. - हन्तावगताखिलार्थः कृतकृत्योऽसीत्यत्राह - सोऽहं भगवो मन्त्रविदेवास्मि शब्दब्रह्मनिष्ठ"
एवास्मि, अखिलमिदं मन्त्रमात्रं यदवगतं मया शब्दराशिरेव केवलम्, न हि शब्दैः श्रुतैः
कश्चिल्लाभः, नामस्वाभाव्यात्तैरर्थोपस्थापनेऽपि न परमार्थलाभः । भ्रन्तानां ह्ययमर्थो
यः संसृतिगतागतलक्षणः, तदहं मन्ये - ऐहिकामुष्मिकलक्षणगतागतक्लेशैकावबोधनविश्रान्तैः
ऋगादिभिः अपश्यन् परमार्थं मन्त्रविदेवास्मीति । एवकारव्यवच्छेद्यं स्फुटयति - नात्मवित्
इति । आत्मा हि परमोऽर्थः, यद्विज्ञानात् शोकस्य तरणम् । श्रुतं च भवादृशेभ्य इदम्
। तरति शोकमात्मविदिति । ननु मन्त्रविन्नात्मविदिति कथम् ? आत्माऽप्युपस्थाप्यते क्वचिन्मन्त्रेण
। सा  हि शाब्दी उपास्थितिः, परोक्षभूता, आपाततस्तु सा, किं तया ? शब्दं शृण्वतः सर्वस्येयं
समा । न च तरति तावता कश्चित् शोकम् । यस्तरति शोकं स ह्यात्मदर्शी । अकार्यकरं तच्छाब्दं
वेदनमेव, तदुच्यते मन्त्रविदेव नात्मविदिति । अलब्धशोकसन्तरणोपायः सोऽहं शोचामि, तं
मां भगवान् शोकस्य पारं तारयत्विति उवाचेति पूर्वेण सन्बन्धः । तं होवाच सनत्कुमारः,
यद्वै किञ्चिदध्यगीष्ठाः - अधीतवानसि विज्ञातवानसि, नामैवैतत् अखिलम् ।। 3 ।।
7.1.4
नाम वा ऋग्वेदो यजुर्वेदः सामवेद आथर्वणश्चचतुर्थ
इतिहासपुराणः पञ्चमो वेदानां वेदः पित्र्यो राशिः दैवो
निधिः वाकोवाक्यमेकायनं देवविद्या ब्रह्मविद्या भूतविद्या
क्षत्रविद्या नक्षत्रविद्या सर्पदेवजनविद्या नामैवैतन्नामोपास्वेति ।। 4 ।।
"	सु. - कथं  नाम नामैवैतत् ? उपपाद्यते - यस्त्वयाऽधीतो ऋगादिलक्षणः शब्दप्रपञ्चः स"
सर्वोऽपि नामैव, वृत्त्याऽर्थबोधनसामर्थ्यमात्रात् । विद्यात्वेऽपि परोक्ष एव तु
पर्यवसानम् । तन्नामोपास्स्व - तदखिलार्थोपस्थापनातिशयसम्पन्नं नामैवोपास्स्व । आत्मज्ञानविधुरतया
शोचन्तं प्रत्ययमुपदेशः कथम् ? आत्मा हि उपदेष्टव्यः । सत्यम् । अथापि शाखाचन्द्रन्यायेन
आत्मानम् अवगमयन्नामादिष्वात्मदृष्टिविधानमारभते । यं त्वमात्मानं जिज्ञाससि नामैव स
आत्मा, तमेवोपास्वेति भावः । एतेन नामादिप्राणान्तानामवरत्वं च ज्ञापितं भवति ।। 4 ।।
7.1.5
स यो नाम ब्रह्मेत्युपास्ते, यावन्नाम्नो गतं तत्रास्य
यथाकामचारो भवति,यो नाम ब्रह्मेत्युपास्ते ।
आस्ति भगवो नाम्नो भूय इति । नाम्नो वाव
भयोऽस्ति इति । तन्मे भगवान् ब्रवीत्विति ।। 5 ।।
"	सु. - नाम्नि ब्रह्मदृष्टेः फलमाह - यो नाम ब्रह्मेत्युपास्ते तस्य  यावन्नाम्नो गतम्"
- प्रवृत्तिरस्ति तावन्तं देशमभिव्याप्य कामचारः - स्वेच्छासञ्चरणं सिद्ध्यति । अतृप्यन्नारदः
पप्रच्छ अस्ति भगव इति । हे भगवन् ! अप्यस्ति नाम्नो भूयः - समधिकम्, यत्र ब्रह्मदृष्टिः
उचिता स्यात्, अतिशयितमितरेभ्यो हि ब्रह्म भवति, बृहत्त्वगुणनिमित्तेन हि ब्रह्मशब्दः
प्रवर्तते । सनत्कुमार आह - नाम्नो वा भूयोऽस्तीति । नारद आह - तन्मे भगवान् ब्रवीत्विति ।। 5 ।।
"	।। इति सप्तमाध्याये प्रथमः खण्डः ।।"
7.2.1
वाग्वाव नाम्नो भूयसी । वाग्वाव ऋग्वेदं विज्ञापयति यजुर्वेदँ
सामवेदमाथर्वणं चतुर्तमितिहासपुराणं पञ्चमं वेदानां वेदं पित्र्यं
राशिं दैवं निधिं वाकोवाक्यमेकायनं देवविद्यां ब्रह्मविद्यां भूतविद्यां
क्षत्रविद्यां नक्षत्रविद्यां सर्पदेवजनविद्याम्, दिवञ्च पृथिवीञ्च
वायुञ्चाऽऽकाशञ्चाऽऽपश्च तेजश्च देवाँश्च मनुष्याँश्च पशूँश्च
वयाँसि च तृणवनस्पतीञ्छ वापदान्याकीटपतङ्गपिपीलिकं
धर्मञ्चाधर्मञ्च सत्यञ्चानृतञ्च  साधु च असाधु च हृदयज्ञञ्चाहृदयज्ञञ्च ।
यद्वै वाङ्नाभविष्यत् - न धर्मो नाधर्मो व्यज्ञापयिष्यत् ; न सत्यम्,
नानृतम्, न साधु, नासाधु, न हृदयज्ञो, नाहृदयज्ञ वागेवैतत् सर्वं
विज्ञापयति । वाचमुपास्स्वेति ।। 1 ।।
"	सु. - वागेव तु नाम्नो भूयसी  कथमेतत् ? उच्यते - या नाम्नो विभूतिः  ऋगादिलक्षणा सर्वां"
तां वागिन्द्रियमेव हि विज्ञापयति वर्णाभिव्यञ्जकत्वात् । अथ तस्मिन्नसति कथमुच्चोरदृगादि,
यदभिव्यक्तमन्यो गृह्णीयात्, द्युपृथिव्यादिकमपि तदेवेन्द्रियं ज्ञापयति - इयं द्यौः
इयं पृथिवी अयं धर्मः अयमधर्म इति विवेचनेन, यदि वाङ्नाभविष्यत् न धर्मो नाधर्मो व्याज्ञापिष्यत्
- न विज्ञातमभविष्यत् । तत्प्रकाश्यात्प्रकाशकं समधिकम् । तद्वाचो बृहत्त्वाद्वाचमेव
ब्रह्मोपास्स्व ।। 1 ।। अतिरोहितोऽर्थः ।। 2 ।।
7.2.2
स यो वाचं ब्रह्मेत्युपास्ते, यावद्वाचो गतम्, तत्रास्य यथाकामचारो
भवति यो वाचं ब्रह्मेत्युपास्ते । अस्ति भगवो वाचो भूय इति ।
वाचो वाव भूयोऽस्तीति । तन्मे भगवान् ब्रवीत्विति ।। 2 ।।
"	सु. - वागेव तु नाम्नो भूयसी  कथमेतत् ? उच्यते - या नाम्नो विभूतिः  ऋगादिलक्षणा सर्वां"
तां वागिन्द्रियमेव हि विज्ञापयति वर्णाभिव्यञ्जकत्वात् । अथ तस्मिन्नसति कथमुच्चोरदृगादि,
यदभिव्यक्तमन्यो गृह्णीयात्, द्युपृथिव्यादिकमपि तदेवेन्द्रियं ज्ञापयति - इयं द्यौः
इयं पृथिवी अयं धर्मः अयमधर्म इति विवेचनेन, यदि वाङ्नाभविष्यत् न धर्मो नाधर्मो व्याज्ञापिष्यत्
- न विज्ञातमभविष्यत् । तत्प्रकाश्यात्प्रकाशकं समधिकम् । तद्वाचो बृहत्त्वाद्वाचमेव
ब्रह्मोपास्स्व ।। 1 ।। अतिरोहितोऽर्थः ।। 2 ।।
"	।। इति सप्तमाध्याये द्वितीयः खण्डः ।।"
7.3.1
मनो वाव वाचो भूयः । यथा वै द्वे वाऽऽमलद्वे वा कोले
द्वौ वाऽक्षौ मुष्टिरनुभवति, एवं वाचञ्च नाम च मनोऽनुभवति ।
स यदा मनसा मनस्यति - मन्त्रानधीयेयेति, अथाधीते ;
कर्मणि, कुर्वीथेति, अथ कुरुते; पुत्रांश्च पशूँश्चेच्छेयेति, अथेच्छते ;
इमञ्च लोकममुञ्चेच्छेयेति, अथेच्छते । मनो ह्यात्मा ।
मनो हि लोको मनो हि ब्रह्म । मन उपास्स्वेति ।। 1 ।।
"	सु. - मनसो भूयस्त्वे हेतुमाह - यथा वै इति । द्वे वा आमलके  फले, द्वे वा कोले फले,"
द्वौ वा अक्षौ विभीतकफले, मुष्टि रनुभवति - व्याप्नोतीत्येतत् । एवं वाचं च नाम च मनोऽनु
भवति व्याप्नोति । फलद्वयमपि यथा मुष्ट्यन्तर्गतं भवति तथा वाङ्नामद्वयं मनोऽन्तर्गतं
भवति । तद्द्वयाद्वाङ्नामतो व्यापकं मनः समधिकमिति भावः । मनसो व्यापकतामुपपादयति -
स यदा इत्यादिना । सर्वेषामेव वागादीन्द्रियाणां मनसा मननव्यापारेणाभिसंस्पृष्टानामेव
कार्यावहतया व्यापकत्वं मनसो वागादीनां च व्याप्यत्वं सुव्यक्तमिति भावः । मनो ह्यात्मा
तदाधीन्याद्भोगस्य । मनो हि लोकः, लोकानामपि तदाधीन्यात् । तदतिशयितं मनो ब्रह्म, मन
उपास्स्व ।। 1 ।। स्पष्टम् ।। 2 ।।
7.3.2
स यो मनो ब्रह्मेत्युपास्ते, यावन्मनसो गतम्, तत्रास्य यथा
कामचारो भवति, यो मनो ब्रह्मेत्युपास्ते ।
अस्ति भगवो मनसो भूय इति । मनसो वाव
भूयोऽस्तीति । तन्मे भगवान् ब्रवीत्विति ।। 2 ।।
"	सु. - मनसो भूयस्त्वे हेतुमाह - यथा वै इति । द्वे वा आमलके  फले, द्वे वा कोले फले,"
द्वौ वा अक्षौ विभीतकफले, मुष्टि रनुभवति - व्याप्नोतीत्येतत् । एवं वाचं च नाम च मनोऽनु
भवति व्याप्नोति । फलद्वयमपि यथा मुष्ट्यन्तर्गतं भवति तथा वाङ्नामद्वयं मनोऽन्तर्गतं
भवति । तद्द्वयाद्वाङ्नामतो व्यापकं मनः समधिकमिति भावः । मनसो व्यापकतामुपपादयति -
स यदा इत्यादिना । सर्वेषामेव वागादीन्द्रियाणां मनसा मननव्यापारेणाभिसंस्पृष्टानामेव
कार्यावहतया व्यापकत्वं मनसो वागादीनां च व्याप्यत्वं सुव्यक्तमिति भावः । मनो ह्यात्मा
तदाधीन्याद्भोगस्य । मनो हि लोकः, लोकानामपि तदाधीन्यात् । तदतिशयितं मनो ब्रह्म, मन
उपास्स्व ।। 1 ।। स्पष्टम् ।। 2 ।।
"	।। इति सप्तमाध्याये तृतीयः खण्डः ।।"
7.4.1
चतुर्थ खण्डः
प्रथम-द्वितीय-तृतीयमन्त्राः
(संकल्पः मनसः भूयान् इति)
सङ्कल्पो वाव मनसो भूयान् । यदा वै सङ्कल्पयते अथ
मनस्यति, अथ वाचमीरयति, तामु नाम्नीरयति । नाम्नि मन्त्रा
एकं भवन्ति । मन्त्रेषु कर्माणि ।। 1 ।।
"	सु. - संकल्पो वाव मनसो भूयान् - इदं कर्तव्यमिदं नेत्यवधारणं संकल्पः, स हि मनसो भूयान्,"
कुत एतत् ? यदा वै संकल्पयते अथ मनस्यति, इदं न कार्यामिदमेव तु कार्यमिति यदाऽवधारयत्यथ
मनस्यति चिकीर्षालक्षणा मनोवृत्तिः अधीयेयेत्येवंरूपा भवति, न त्ववधारणात्पूर्वम् ।
अथ मनःप्रवर्तनानन्तरम्,  वाचमीरयति इत्युच्चारणार्थम् । तां वाचं नाम्नि ईरयति,  न
तु यस्मिन् कस्मिंश्च । नामोच्चारणाय वाचम् ईरयति इत्येतत् । नाम्नि चि मन्त्रा एकं
भवन्ति - मन्त्रा हि नाम्नो विशेषाः । तन्नामसु मन्त्रा अन्तरभवन्ति । नामोच्चारणे प्रेरिता
वाङ्मन्त्रानभिव्यनक्ति इत्येतत् । मन्त्रेषु कर्माणि - एकं भवन्तीति सम्बद्ध्यते ।
मन्त्रैकप्रकाश्यत्वात्कर्मणां मन्त्रेषु कर्माणि अन्तर्भूतानि इत्युच्यते ।।
"	तान्येतानि - मनोवाङ्नामानि,  संकल्पैकायनानि - संकल्प एव अयनं पदं येषां तानि । संकल्पे"
विलीने तमनु विलीयन्ते इत्येतत् । संकल्पात्मकानि - संकल्पप्रभवत्वात् । संकल्पे प्रतिष्ठितानि
- तत्सत्ताधीनसत्ताकत्वात् । अतः संकल्पो वाव भूयान् । इतश्च भूयान् - समकल्पेतां द्यावापृथिवी
- द्यौश्च पृथिवी च संकल्पं कृतवत्यौ, वायुश्चाकाशं च  तथा, आपश्च तेजश्च तथा । अचेतनेष्वपि
तेषु स्वभावाप्रच्यवमपेक्ष्य अपेक्ष्य च असङ्कीर्णकार्यारम्भनैयत्यमुपचर्यते संकल्पः
। तेषां संक्लृप्त्यै - संकल्पाय संकल्पं  पूरयितुं सफलीकर्तुं वर्षं संकल्पते - प्रभवति,
द्युलोकादिकार्यत्वाद्वर्षस्य तदीयसंकल्पपूरकत्वोपचारः । फलेन हि साधाकस्य संकल्पः पूर्यते
। वर्षस्य संक्लृप्तयै अन्नं संकल्पते - वर्षफलत्वादन्नस्य । अन्नस्य संकल्पाय प्राणाः
- अन्नबलेन हि प्राणा उपष्टभ्यन्ते । प्राणानां संकल्पाय मन्त्राः संकल्पन्ते - प्राणबलाधीनत्वं
मन्त्राध्ययनस्य । मन्त्रस्य संकल्पाय कर्माणि - मन्त्राधीनत्वात्  । कर्माणां संकल्पाय
लोकाः संकल्पन्ते - लोको हि कर्माधीनः । लोकस्य संकल्पाय सर्वं संकल्पते - सर्वो हि
लोकमेव कामयते । स एष संकल्पः - सोऽयमुक्तेन प्रकारेण भूयात् संकल्पः । तत् संकल्पमुपास्स्वेति ।।
"	स यः संकल्पं ब्रह्मेत्युपास्ते स संक्लृप्तान् - उपासनफलतया भगवता"
संकल्पितान्, लोकान् अभिसिद्ध्यति - प्राप्नोति । कीदृशान् लोकान् ?  कीदृशः सन् ? ध्रुवान्
ध्रुवः सन्, ध्रुवत्वं च अपेक्षिकम्, प्रतिष्ठितान् प्रतिष्ठितः सन् । प्रतिष्टा-उपकरणसम्पत्तिः,
तत्सहितांस्तत्सहितः सन्, अव्यथमानान् अव्यथमानः
सन्-व्यथा शत्रूपतापः तद्रहितांस्तद्रहितः सन् । कियन्तं कालम् यावत्संकल्पस्य गता प्रवृत्तिः
। तत्र लोकोऽस्योपासकस्य कामचारो भवति । फलवादमुपसंहरति - यः संकल्पं ब्रह्मेति । अस्ति
भगव इत्यादि पूर्ववत् ।। 3 ।।
7.4.2
तानि ह वा एतानि सङ्कल्पैकायनानि संकल्पात्मकानि सङ्कल्पे
प्रतिष्ठितानि । समक्लृपतां द्यावापृथिवी, समकल्पेतां वायुश्चाऽऽकाशञ्च,
समकल्पन्तामापश्च  तेजश्च । तेषाँ सङ्कलृप्त्यै वर्षं सङ्कल्पते ।
वर्षस्य संक्लृप्त्या अन्नँ सङ्कल्पते । अन्नस्य संक्लृप्त्यै प्राणाः सङ्कल्पन्ते ।
प्राणानाँ संकलृप्त्यै मन्त्राः सङ्कल्पन्ते । मन्त्राणाँ संक्लृप्त्यै कर्माणि
सङ्कल्पन्ते । कर्मणाँ संक्लृप्त्यै लोकः सङ्कल्पते । लोकस्य संक्लृप्त्यै
सर्वं सङ्कल्पते । स एष सङ्कल्पः । सङ्कल्पमुपास्स्वेति ।। 2 ।।
"	सु. - संकल्पो वाव मनसो भूयान् - इदं कर्तव्यमिदं नेत्यवधारणं संकल्पः, स हि मनसो भूयान्,"
कुत एतत् ? यदा वै संकल्पयते अथ मनस्यति, इदं न कार्यामिदमेव तु कार्यमिति यदाऽवधारयत्यथ
मनस्यति चिकीर्षालक्षणा मनोवृत्तिः अधीयेयेत्येवंरूपा भवति, न त्ववधारणात्पूर्वम् ।
अथ मनःप्रवर्तनानन्तरम्,  वाचमीरयति इत्युच्चारणार्थम् । तां वाचं नाम्नि ईरयति,  न
तु यस्मिन् कस्मिंश्च । नामोच्चारणाय वाचम् ईरयति इत्येतत् । नाम्नि चि मन्त्रा एकं
भवन्ति - मन्त्रा हि नाम्नो विशेषाः । तन्नामसु मन्त्रा अन्तरभवन्ति । नामोच्चारणे प्रेरिता
वाङ्मन्त्रानभिव्यनक्ति इत्येतत् । मन्त्रेषु कर्माणि - एकं भवन्तीति सम्बद्ध्यते ।
मन्त्रैकप्रकाश्यत्वात्कर्मणां मन्त्रेषु कर्माणि अन्तर्भूतानि इत्युच्यते ।।
"	तान्येतानि - मनोवाङ्नामानि,  संकल्पैकायनानि - संकल्प एव अयनं पदं येषां तानि । संकल्पे"
विलीने तमनु विलीयन्ते इत्येतत् । संकल्पात्मकानि - संकल्पप्रभवत्वात् । संकल्पे प्रतिष्ठितानि
- तत्सत्ताधीनसत्ताकत्वात् । अतः संकल्पो वाव भूयान् । इतश्च भूयान् - समकल्पेतां द्यावापृथिवी
- द्यौश्च पृथिवी च संकल्पं कृतवत्यौ, वायुश्चाकाशं च  तथा, आपश्च तेजश्च तथा । अचेतनेष्वपि
तेषु स्वभावाप्रच्यवमपेक्ष्य अपेक्ष्य च असङ्कीर्णकार्यारम्भनैयत्यमुपचर्यते संकल्पः
। तेषां संक्लृप्त्यै - संकल्पाय संकल्पं  पूरयितुं सफलीकर्तुं वर्षं संकल्पते - प्रभवति,
द्युलोकादिकार्यत्वाद्वर्षस्य तदीयसंकल्पपूरकत्वोपचारः । फलेन हि साधाकस्य संकल्पः पूर्यते
। वर्षस्य संक्लृप्तयै अन्नं संकल्पते - वर्षफलत्वादन्नस्य । अन्नस्य संकल्पाय प्राणाः
- अन्नबलेन हि प्राणा उपष्टभ्यन्ते । प्राणानां संकल्पाय मन्त्राः संकल्पन्ते - प्राणबलाधीनत्वं
मन्त्राध्ययनस्य । मन्त्रस्य संकल्पाय कर्माणि - मन्त्राधीनत्वात्  । कर्माणां संकल्पाय
लोकाः संकल्पन्ते - लोको हि कर्माधीनः । लोकस्य संकल्पाय सर्वं संकल्पते - सर्वो हि
लोकमेव कामयते । स एष संकल्पः - सोऽयमुक्तेन प्रकारेण भूयात् संकल्पः । तत् संकल्पमुपास्स्वेति ।।
"	स यः संकल्पं ब्रह्मेत्युपास्ते स संक्लृप्तान् - उपासनफलतया भगवता"
संकल्पितान्, लोकान् अभिसिद्ध्यति - प्राप्नोति । कीदृशान् लोकान् ?  कीदृशः सन् ? ध्रुवान्
ध्रुवः सन्, ध्रुवत्वं च अपेक्षिकम्, प्रतिष्ठितान् प्रतिष्ठितः सन् । प्रतिष्टा-उपकरणसम्पत्तिः,
तत्सहितांस्तत्सहितः सन्, अव्यथमानान् अव्यथमानः सन्-व्यथा शत्रूपतापः तद्रहितांस्तद्रहितः
सन् । कियन्तं कालम् यावत्संकल्पस्य गता प्रवृत्तिः । तत्र लोकोऽस्योपासकस्य कामचारो
भवति । फलवादमुपसंहरति - यः संकल्पं ब्रह्मेति । अस्ति भगव इत्यादि पूर्ववत् ।। 3 ।।
7.4.3
स यः सङ्कल्पं  ब्रह्मेत्युपास्ते, संक्लृप्तान् वै स लोकान् ध्रुवान् ध्रुवः,
प्रतिष्ठितान् प्रतिष्ठितोऽव्यथमानान् अव्यथमानोऽभिसिद्ध्यति ।
यावत्सङ्कल्पस्य गतम्, तत्रास्य यथा कामाचारो भवति, यः सङ्कल्पं
ब्रह्मेत्युपास्ते । अस्ति भगवः सङ्कल्पाद् भूय इति । सङ्कल्पाद्वाव
भूयोऽस्तीति । तन्मे भगवान् ब्रवीत्विति ।। 3 ।।
"	सु. - संकल्पो वाव मनसो भूयान् - इदं कर्तव्यमिदं नेत्यवधारणं संकल्पः, स हि मनसो भूयान्,"
कुत एतत् ? यदा वै संकल्पयते अथ मनस्यति, इदं न कार्यामिदमेव तु कार्यमिति यदाऽवधारयत्यथ
मनस्यति चिकीर्षालक्षणा मनोवृत्तिः अधीयेयेत्येवंरूपा भवति, न त्ववधारणात्पूर्वम् ।
अथ मनःप्रवर्तनानन्तरम्,  वाचमीरयति इत्युच्चारणार्थम् । तां वाचं नाम्नि ईरयति,  न
तु यस्मिन् कस्मिंश्च । नामोच्चारणाय वाचम् ईरयति इत्येतत् । नाम्नि चि मन्त्रा एकं
भवन्ति - मन्त्रा हि नाम्नो विशेषाः । तन्नामसु मन्त्रा अन्तरभवन्ति । नामोच्चारणे प्रेरिता
वाङ्मन्त्रानभिव्यनक्ति इत्येतत् । मन्त्रेषु कर्माणि - एकं भवन्तीति सम्बद्ध्यते ।
मन्त्रैकप्रकाश्यत्वात्कर्मणां मन्त्रेषु कर्माणि अन्तर्भूतानि इत्युच्यते ।।
"	तान्येतानि - मनोवाङ्नामानि,  संकल्पैकायनानि - संकल्प एव अयनं पदं येषां तानि । संकल्पे"
विलीने तमनु विलीयन्ते इत्येतत् । संकल्पात्मकानि - संकल्पप्रभवत्वात् । संकल्पे प्रतिष्ठितानि
- तत्सत्ताधीनसत्ताकत्वात् । अतः संकल्पो वाव भूयान् । इतश्च भूयान् - समकल्पेतां द्यावापृथिवी
- द्यौश्च पृथिवी च संकल्पं कृतवत्यौ, वायुश्चाकाशं च  तथा, आपश्च तेजश्च तथा । अचेतनेष्वपि
तेषु स्वभावाप्रच्यवमपेक्ष्य अपेक्ष्य च असङ्कीर्णकार्यारम्भनैयत्यमुपचर्यते संकल्पः
। तेषां संक्लृप्त्यै - संकल्पाय संकल्पं  पूरयितुं सफलीकर्तुं वर्षं संकल्पते - प्रभवति,
द्युलोकादिकार्यत्वाद्वर्षस्य
तदीयसंकल्पपूरकत्वोपचारः । फलेन हि साधाकस्य संकल्पः पूर्यते । वर्षस्य संक्लृप्तयै
अन्नं संकल्पते - वर्षफलत्वादन्नस्य । अन्नस्य संकल्पाय प्राणाः - अन्नबलेन हि प्राणा
उपष्टभ्यन्ते । प्राणानां संकल्पाय मन्त्राः संकल्पन्ते - प्राणबलाधीनत्वं मन्त्राध्ययनस्य
। मन्त्रस्य संकल्पाय कर्माणि - मन्त्राधीनत्वात्  । कर्माणां संकल्पाय लोकाः संकल्पन्ते
- लोको हि कर्माधीनः । लोकस्य संकल्पाय सर्वं संकल्पते - सर्वो हि लोकमेव कामयते । स
एष संकल्पः - सोऽयमुक्तेन प्रकारेण भूयात् संकल्पः । तत् संकल्पमुपास्स्वेति ।।
"	स यः संकल्पं ब्रह्मेत्युपास्ते स संक्लृप्तान् - उपासनफलतया भगवता"
संकल्पितान्, लोकान् अभिसिद्ध्यति - प्राप्नोति । कीदृशान् लोकान् ?  कीदृशः सन् ? ध्रुवान्
ध्रुवः सन्, ध्रुवत्वं च अपेक्षिकम्, प्रतिष्ठितान् प्रतिष्ठितः सन् । प्रतिष्टा-उपकरणसम्पत्तिः,
तत्सहितांस्तत्सहितः सन्, अव्यथमानान् अव्यथमानः सन्-व्यथा शत्रूपतापः तद्रहितांस्तद्रहितः
सन् । कियन्तं कालम् यावत्संकल्पस्य गता प्रवृत्तिः । तत्र लोकोऽस्योपासकस्य कामचारो
भवति । फलवादमुपसंहरति - यः संकल्पं ब्रह्मेति । अस्ति भगव इत्यादि पूर्ववत् ।। 3 ।।
"	।। इति सप्तमाध्याये चतुर्थः खण्डः।।"
7.5.1
चित्तं वाव संकल्पाद्भूयः । यदा वै चेतयते, अथ संकल्पयते ;
अथ मनस्यति ; अथ वाचमीरयति ; तामु नाम्नीरयति, नाम्नि
मन्त्रा एकं भवन्ति, मन्त्रेषु कर्माणि ।। 1 ।।
"	सु. - चित्तम् - चिन्तनलक्षणवृत्तिवैचित्र्यान्मन एव पृथक् निर्दिश्यते । प्राप्तकालानुरूपावबोधनम्"
। एवं गतम्, एवं भविष्यति इति निरुपणं चिन्तनमुच्यते । एवंभूतं चिन्तनविशिष्टं मनः संकल्पाद्भूयः
। यदा वै इत्यादि व्याख्यातप्रायम् ।। 2।।
"	चित्तं स्तौति - तानि ह वा इति पूर्ववत् । पुनस्तस्य भूयस्त्वं लोकवादतोऽपि ज्ञापयति"
- तस्मात् इत्यादि । यद्यपि बहुशास्त्रविन्नाम कश्चित्, परन्तु अचित्तः - उक्तनिरूपणसामर्थ्यरहितः,
तमेनं नायमस्तीत्याहुः । यच्चायं वेद तन्नेवेत्यप्याहुः । अधीतमपि व्यर्थमित्याहुरित्येतत्
। कुत एतत् ? यदि विद्वान्नेत्थमचित्तः स्यादिति । अथाल्पविदपियदि
चित्तवान् स्यात् तस्मा एव शुश्रुषन्ते - तस्मादेवश्रोतुमिच्छन्ति इत्येतत् । चित्तं
ह्येवैषाम् इत्यादि व्याख्यातप्रायम् ।। 2 ।।
"	चित्तान् -  उपचितान् गुणैः । शिष्टं स्पष्टम् ।। 3 ।।"
7.5.2
तानि ह वा एतानि चित्तैकायनानि चित्तात्मानि चित्ते प्रतिष्ठितानि ।
तस्माद् यद्यपि बहुवित् अचित्तो भवति, नायमस्ति इत्येवैनमाहुः, यदयं वेद ।
यद्वा अयं विद्वान्, नेत्थमचित्तः स्यादिति । अथ यद्यल्पविच्चित्तवान्  भवति,
तस्मा एवोतशुश्रुषन्ते । चित्तं ह्येवैषामेकायनम्, चित्तमात्मा, चित्तं प्रतिष्ठा ।
चित्तमुपास्स्वेति ।। 2 ।।
"	सु. - चित्तम् - चिन्तनलक्षणवृत्तिवैचित्र्यान्मन एव पृथक् निर्दिश्यते । प्राप्तकालानुरूपावबोधनम्"
। एवं गतम्, एवं भविष्यति इति निरुपणं चिन्तनमुच्यते । एवंभूतं चिन्तनविशिष्टं मनः संकल्पाद्भूयः
। यदा वै इत्यादि व्याख्यातप्रायम् ।। 2।।
"	चित्तं स्तौति - तानि ह वा इति पूर्ववत् । पुनस्तस्य भूयस्त्वं लोकवादतोऽपि ज्ञापयति"
- तस्मात् इत्यादि । यद्यपि बहुशास्त्रविन्नाम कश्चित्, परन्तु अचित्तः - उक्तनिरूपणसामर्थ्यरहितः,
तमेनं नायमस्तीत्याहुः । यच्चायं वेद तन्नेवेत्यप्याहुः । अधीतमपि व्यर्थमित्याहुरित्येतत्
। कुत एतत् ? यदि विद्वान्नेत्थमचित्तः स्यादिति । अथाल्पविदपियदि
चित्तवान् स्यात् तस्मा एव शुश्रुषन्ते - तस्मादेवश्रोतुमिच्छन्ति इत्येतत् । चित्तं
ह्येवैषाम् इत्यादि व्याख्यातप्रायम् ।। 2 ।।
"	चित्तान् -  उपचितान् गुणैः । शिष्टं स्पष्टम् ।। 3 ।।"
7.5.3
स यश्चित्तं ब्रह्मेत्युपास्ते, चित्तान् वै स लोकान् ध्रुवान् ध्रुवः,
प्रतिष्ठितान् प्रतिष्ठितोऽव्यथमानान् अव्यथमानोऽभिसिद्ध्यति -
यावच्चित्तस्य गतम्, तत्रास्य यथाकामचारो भवति, यश्चित्तं ब्रह्मेत्युपास्ते ।
अस्ति भगवश्चित्ताद्भूय इति । चित्ताद्वाव भूयोऽस्तीति ।
तन्मे भगवान् ब्रवीत्विति ।। 3 ।।
"	सु. - चित्तम् - चिन्तनलक्षणवृत्तिवैचित्र्यान्मन एव पृथक् निर्दिश्यते । प्राप्तकालानुरूपावबोधनम्"
। एवं गतम्, एवं भविष्यति इति निरुपणं चिन्तनमुच्यते । एवंभूतं चिन्तनविशिष्टं मनः संकल्पाद्भूयः
। यदा वै इत्यादि व्याख्यातप्रायम् ।। 2।।
"	चित्तं स्तौति - तानि ह वा इति पूर्ववत् । पुनस्तस्य भूयस्त्वं लोकवादतोऽपि ज्ञापयति"
- तस्मात् इत्यादि । यद्यपि बहुशास्त्रविन्नाम कश्चित्, परन्तु अचित्तः - उक्तनिरूपणसामर्थ्यरहितः,
तमेनं नायमस्तीत्याहुः । यच्चायं वेद तन्नेवेत्यप्याहुः । अधीतमपि व्यर्थमित्याहुरित्येतत्
। कुत एतत् ? यदि विद्वान्नेत्थमचित्तः स्यादिति । अथाल्पविदपियदि
चित्तवान् स्यात् तस्मा एव शुश्रुषन्ते - तस्मादेवश्रोतुमिच्छन्ति इत्येतत् । चित्तं
ह्येवैषाम् इत्यादि व्याख्यातप्रायम् ।। 2 ।।
"	चित्तान् -  उपचितान् गुणैः । शिष्टं स्पष्टम् ।। 3 ।।"
"	।। इति सप्तमाध्याये पञ्चमः खण्डः ।।"
7.6.1
ध्यानं वाव चित्तात् भूयः । ध्यायतीव पृथिवी, ध्यायतीवान्तरिक्षम्,
ध्यायतीव द्यौर्ध्यायन्तीवाऽऽपो ध्यायन्तीव पर्वता ध्यायन्तीव देवमनुष्याः ।
तस्माद्य इह मनुष्याणां महत्तां प्राप्नुवन्ति, ध्यानापादाँशा इवैव ते
भवन्ति । अथ येऽल्पाः, कलहिनः पिशुना उपवादिनस्ते ।
अथ ये प्रभवो ध्यानापादाँशा इवैव ते भवन्ति । ध्यानमुपास्स्वेति ।। 1 ।।
"	सु. - विजातीयप्रत्ययानन्तरितसः तैलधारावदविच्छिन्न उपास्यावलम्बी प्रत्ययप्रवाहो ध्यानम्"
। ध्यानस्य भूयस्तामुपपादयन्नाह - ध्यायतीव इति । निश्चलत्वसाम्यात् । ध्याता हि निरुद्धसकलबाह्यव्यापारो
निश्चल आस्ते । ये पुनः  मनुष्याणां मध्ये महत्तां प्राप्नुवन्ति ते ध्यानापादानाम्
- ध्यातृणामंशा इव भवन्ति, अवचनशीलतया निश्चला इव लक्ष्यन्ते । अथ येऽल्पाः, ते कलहिनः
पिशुना उपवादिनः समीप एव परदोषवादिनो भवन्ति । ध्यातृसाम्यं लेशतोऽपि नार्हन्तीत्येतत्
। अथ ये प्रभवः - विद्यादिभिः, ते तु ध्यानापादांशा इव भवन्ति ।। 1 ।।
"	पूर्ववत् ।। 2 ।।"
स यो ध्यानं ब्रह्मेत्युपास्ते, यावत् ध्यानस्य गतम्, तत्रास्य यथा
"कामचारो भवति, यो ध्यानं ब्रह्मेत्युपास्ते । 	अस्ति भगवो ध्यानात्"
भूय इति । ध्यानाद्वाव भूयोऽस्तीति । तन्मे भगवान् ब्रवीत्विति ।। 2 ।।
"	सु. - विजातीयप्रत्ययानन्तरितसः तैलधारावदविच्छिन्न उपास्यावलम्बी प्रत्ययप्रवाहो ध्यानम्"
। ध्यानस्य भूयस्तामुपपादयन्नाह - ध्यायतीव इति । निश्चलत्वसाम्यात् । ध्याता हि निरुद्धसकलबाह्यव्यापारो
निश्चल आस्ते । ये पुनः  मनुष्याणां मध्ये महत्तां प्राप्नुवन्ति ते ध्यानापादानाम्
- ध्यातृणामंशा इव भवन्ति, अवचनशीलतया निश्चला इव
लक्ष्यन्ते । अथ येऽल्पाः, ते कलहिनः पिशुना उपवादिनः समीप एव परदोषवादिनो भवन्ति ।
ध्यातृसाम्यं लेशतोऽपि नार्हन्तीत्येतत् । अथ ये प्रभवः - विद्यादिभिः, ते तु ध्यानापादांशा इव भवन्ति ।। 1 ।।
"	पूर्ववत् ।। 2 ।।"
"	।। इति सप्तमाध्याये षष्ठः खण्डः ।।"
7.7.1
विज्ञानं वाव ध्यानात् भूयः । विज्ञानेन वा ऋग्वेदं विजानाति
यजुर्वेदँ सामवेदमाथर्वणं चतुर्थमितिहासपुराणं पञ्चमं वेदानां
वेदं पित्र्यं राशिं दैवं निधिं वाकोवाक्यमेकायनं देवविद्यां ब्रह्मविद्यां
भूतविद्यां क्षत्रविद्यां नक्षत्रविद्याँ सर्पदेवजनविद्याम् ; दिवञ्च
पृतिवीञ्च वायुञ्चाकाशञ्चापश्च तेजश्च देवाँश्च मनुष्याँश्च
वयाँसि च तृणवनस्पतीन् श्वापदानि आकीटपतङ्गपिपीलिकं
धर्मञ्चाधर्मञ्च सत्यञ्चानृतञ्च साधु चासाधु च
हृदयज्ञञ्चाहृदयज्ञञ्चान्नञ्च रसञ्चेमञ्च लोकममुञ्च विज्ञानेनैव
विजानाति । विज्ञानमुपास्स्वेति ।। 1 ।।
"	सु. - विज्ञानम् - प्रमाणजन्यं ज्ञानम् । अस्य च ध्याने हेतुत्वात् ततो भूयस्त्वम्"
। शिष्टं स्पष्टम् ।। 1 ।।
"	विज्ञानवत इति । विशिष्टं ज्ञानं विज्ञानम् - शास्त्रार्थविषयकम्, तद्वतो लोकान् ।"
ज्ञानमितरविषयकं तद्वतो लोकान् । विशेषतः सामान्यतश्च ज्ञानं येषु लोकेषु तानिति वा
। शिष्टं स्पष्टम् ।। 2 ।।
7.2.2
स यो विज्ञानं ब्रह्मेत्युपास्ते, विज्ञानवतो वै स लोकान्
ज्ञानवतोऽभिसिद्धयति - यावद् विज्ञानस्य गतम्, तत्रास्य
यथाकामचारो भवति, यो विज्ञानं ब्रह्मेत्युपास्ते ।
अस्ति भगवो विज्ञानाद्बूय इति । विज्ञानाद्वाव भूयोऽस्तीति ।
तन्मे भगवान् ब्रवीत्विति ।। 2 ।।
"	सु. - विज्ञानम् - प्रमाणजन्यं ज्ञानम् । अस्य च ध्याने हेतुत्वात् ततो भूयस्त्वम्"
। शिष्टं स्पष्टम् ।। 1 ।।
"	विज्ञानवत इति । विशिष्टं ज्ञानं विज्ञानम् - शास्त्रार्थविषयकम्, तद्वतो लोकान् ।"
ज्ञानमितरविषयकं तद्वतो लोकान् । विशेषतः सामान्यतश्च ज्ञानं येषु लोकेषु तानिति वा
। शिष्टं स्पष्टम् ।। 2 ।।
।। इति सप्तमाध्याये सप्तमः खण्डः ।।
7.8.1
बलं वाव विज्ञानाद्भूयः । अपि ह शतं विज्ञानवतामेको
बलवानाकम्पयते । स यदा बली भवति, अथोत्थाता भवति,
उत्तिष्ठन् परिचरिता भवति ; परिचरन्नुपसत्ता भवति ;
उपसीदन् द्रष्टा भवति, श्रोता भवति, मन्ता भवति बोद्धा
भवति, कर्ता भवति, विज्ञाता भवति । बलेन वै पृथिवी तिष्ठति,
बलेनान्तरिक्षम्, बलेन द्यौर्बलेन पर्वता बलेन देवमनुष्या बलेन
पशवश्च वयाँसि च तृणवनस्पतयः श्वापदान्याकीटपतङ्गपिपीलिकं
बलेन लोकस्तिष्ठति । बलमुपास्स्वेति ।। 1 ।।
"	सु. - बलम् - तच्च मानसं मितहितान्नोपभोगजनितं प्रतिभानपाटवम्, वागादीन्द्रियपाटवञ्च,"
शारीरं च उत्थानादि सामर्थ्यलक्षणम् । विज्ञानाद्भूयस्त्वं मानसे तद्धेतुत्वात्, इतरयोश्च
तदुपकारकत्वात् । लोकदृष्ट्यापि विज्ञानाद्बलस्य भूयस्ताम् उपपादयाति
- विज्ञानवतामेक इति । परिचरिता - गुरोरिति शेषः । गुरोः परिचरणे समर्थो भवतीत्येतत्
। उपसत्ता - गुरोः पार्श्ववर्ती भवति । परिचरणप्रसन्नो हि गुरुः पार्श्वम् उपनयति शिष्यम्
। द्रष्टा भवति - प्रसन्नस्या उपदेष्टुर्गुरोरितिशेषः । मन्ता -
उपपत्तित आचार्योपदिष्टार्थस्य मन्ता । बोद्धा एवमेवेदमिति दृढाध्यवसायो बोधः । कर्ता
- अनुष्ठाता । विज्ञाता अनुष्ठानफलस्यानुभविता । बलं स्तौति - बलेनैव इति ।। 1 ।। स्पष्टोऽर्थः ।। 2 ।।
"	।। इति सप्तमाध्याये अष्टमः खण्डः ।।"
7.8.2
स यो बलं ब्रह्मेत्युपास्ते, यावद्बलस्य गतम् तत्रास्य
यथाकामचारो भवति, यो बलं ब्रह्मेत्युपास्ते ।
अस्ति भगवो बलाद्भूय इति । बलाद्वाव भूयोऽस्तीति ।
तन्मे भगवान् ब्रवीत्विति ।। 2 ।।
"	सु. - बलम् - तच्च मानसं मितहितान्नोपभोगजनितं प्रतिभानपाटवम्, वागादीन्द्रियपाटवञ्च,"
शारीरं च उत्थानादि सामर्थ्यलक्षणम् । विज्ञानाद्भूयस्त्वं मानसे तद्धेतुत्वात्, इतरयोश्च
तदुपकारकत्वात् । लोकदृष्ट्यापि विज्ञानाद्बलस्य भूयस्ताम् उपपादयाति
- विज्ञानवतामेक इति । परिचरिता - गुरोरिति शेषः । गुरोः परिचरणे समर्थो भवतीत्येतत्
। उपसत्ता - गुरोः पार्श्ववर्ती भवति । परिचरणप्रसन्नो हि गुरुः पार्श्वम् उपनयति शिष्यम्
। द्रष्टा भवति - प्रसन्नस्या उपदेष्टुर्गुरोरितिशेषः । मन्ता - उपपत्तित आचार्योपदिष्टार्थस्य
मन्ता । बोद्धा एवमेवेदमिति दृढाध्यवसायो बोधः । कर्ता - अनुष्ठाता । विज्ञाता अनुष्ठानफलस्यानुभविता
। बलं स्तौति - बलेनैव इति ।। 1 ।। स्पष्टोऽर्थः ।। 2 ।।
"	।। इति सप्तमाध्याये अष्टमः खण्डः ।।"
7.9.1
अन्नं वाव बलाद्भूयः । तस्माद् यद्यपि दश रात्रीर्नाश्नीयात्,
यद्युह जीवेत् अथवा, अद्रष्टाऽश्रोताऽमन्ताऽबोद्धाऽकर्ता़ऽविज्ञाता
भवति । अथन्नस्याऽऽये द्रष्टा भवति, श्रोता भवति, मन्ता भवति,
बोद्धा भवति, कर्ता भवति, विज्ञाता भवति । अन्नमुपास्स्वेति ।। 1 ।।
"	सु. - अन्नं वाव बलाद्भूयः - तस्य तद्धेतुत्वात् । अत एव दशरात्रीः"
कश्चिद्यद्यपि नाश्नीयात्, यदि वा जीवेत् - नैव जीवेदनशनेन प्रक्षीणबलः । यदि वा जीवेत्,तदा
दर्शनाद्यसमर्थो भवति । अथान्नस्याये - लाभे सतीति शेषः । अन्ने भुक्ते इत्येतत्, द्रष्टा
भवति श्रोता भवति । दर्शनादिसमर्थो भवति । एवमन्वयव्यतिरेकाभ्याम् अन्नस्य बलहेतुत्वेन
भूयस्त्वात् अन्नमुपास्स्वेति ।। 1 ।।
7.9.2
स योऽन्नं ब्रह्मेत्युपास्ते, अन्नवतो वै स लोकान् पानवतोऽभिसिद्ध्यति,
यावदन्नस्य गतम् तत्रास्य यथाकामचारो भवति, योऽन्नं ब्रह्मेत्युपास्ते ।
अस्ति भगवोऽन्नाद् भूय इति । अन्नाद्वाव भूयोऽस्तीति ।
तन्मे भगवान् ब्रवीत्विति ।। 2 ।।
"	सु. - अन्नं वाव बलाद्भूयः - तस्य तद्धेतुत्वात् । अत एव दशरात्रीः"
कश्चिद्यद्यपि नाश्नीयात्, यदि वा जीवेत् - नैव जीवेदनशनेन प्रक्षीणबलः । यदि वा जीवेत्,तदा
दर्शनाद्यसमर्थो भवति । अथान्नस्याये - लाभे सतीति शेषः । अन्ने भुक्ते इत्येतत्, द्रष्टा
भवति श्रोता भवति । दर्शनादिसमर्थो भवति । एवमन्वयव्यतिरेकाभ्याम् अन्नस्य बलहेतुत्वेन
भूयस्त्वात् अन्नमुपास्स्वेति ।। 1 ।।
"	 ।। इति सप्तमाध्याये नवमः खण्डः ।।"
7.10.1
आपो वा अन्नाद् भूयस्य - तस्माद् यदासुवृष्टिर्न भवति,
व्याधीयन्ते प्राणाः, अन्नं कनीयो भविष्यतीति । अथ यदा
सुवृष्टिर्भवति, आनन्दिनः प्राणा भवन्ति, अन्नं बहु भविष्यतीति ।
आप एवेमा मूर्ताः येयं पृथिवी, यदन्तरिक्षम्, यद् द्यौः यत् पर्वताः,
यद्देवमनुष्याः, यत् पशवस्च वयंसि च ; तृणवनस्पतयः
श्वापदान्याकीटपतङ्गपिपीलिकमाप एवेमा मूर्ताः । अप उपास्स्वेति ।। 1 ।।
"	सु. - आपो वाव अन्नाद्धेयस्यः - तासां तद्धेतुत्वात् । हेतुहेतुमद्भाव- मेवोपपादयति"
- तस्मात् इत्यादिना । व्याधीयन्ते प्राणाः - प्राणिनः सीदन्तीत्येतत्।  आनन्दिनः प्राणा
भवन्ति - प्राणिनः  प्रहष्यन्तीत्येतत् । आपः स्तौति - आप एव इत्यादि । साध्ये साधनोपचारः
। अम्मूलानि हि पृथिव्यादीनि मूर्तानि । अन्तरिक्षमिति लोकविशेषः ।। 1 ।।
"	।। स्पष्टम् ।।"
7.10.2
स योऽपो ब्रह्मेत्युपास्ते, आप्नोति सर्वान् कामाँस्तृप्तिमान् भवति,
यावदपां गतम्, तत्रास्य यथाकामचारो भवति, योऽपो ब्रह्मेत्युपास्ते ।
अस्ति भगवोऽद्भ्यो भूय इति । अद्भ्यो वाव भूयोऽस्तीति ।
तन्मे भगवान् ब्रवीत्विति ।। 2 ।।
"	सु. - आपो वाव अन्नाद्धेयस्यः - तासां तद्धेतुत्वात् । हेतुहेतुमद्भाव- मेवोपपादयति"
- तस्मात् इत्यादिना । व्याधीयन्ते प्राणाः - प्राणिनः सीदन्तीत्येतत्।  आनन्दिनः प्राणा
भवन्ति - प्राणिनः  प्रहष्यन्तीत्येतत् । आपः स्तौति - आप एव इत्यादि । साध्ये साधनोपचारः
। अम्मूलानि हि पृथिव्यादीनि मूर्तानि । अन्तरिक्षमिति लोकविशेषः ।। 1 ।।
"	।। स्पष्टम् ।।"
"	 ।। इति सप्तमाध्याये दशमः खण्डः ।।"
7.11.1
तेजो वा अद्भ्यो भूयः । तद्वा एतद्वायुमागृह्याऽऽकाशम् अभितपति ।
तदाहुः - निशोचति, नितपति, वर्षिष्यति वा इति । तेज एव तत् पूर्वं
दर्शयित्वाऽथापः सृजते । तदेतदूर्ध्वाभिश्च तिरश्चीभिश्च विद्युद्भि
ह्रादाश्चरन्ति । तस्मादाहुः - विद्योतते, स्तनयति, वर्षिष्यति वा इति ।
तेज एव तत् पूर्वं दर्शयित्वाऽथापः सृजते । तेज उपास्स्वेति ।। 1 ।।
"	सु. - तेजो वा अद्भ्यो भूयः - तद्वि तासु हेतुः । तस्मादेव  एतत्तेजो  वायुमागृह्य"
- अवष्टभ्याकाशम् अभिव्याप्य तपति यदा तदाऽऽहुः - लौकिकास्तेजो निशोचति जगत्, तपति
इत्येतत्, नितपति - नितरां तपति शरीरम् वर्षिष्यतीति । तत्तेज एव पूर्वम् - प्रथमं दर्शयित्वा
प्रभूतमात्मनः स्वरूपं तापेन कार्येण अथानुपदम् आपः सृजते । तत् तस्मादेव एतत् - एतस्मिन्
समये ऊर्ध्वाभिश्च तिरश्चीभिश्च विद्युद्भिराह्रादाः - स्तनयन्तो ध्बनयश्चरन्ति । तस्मादाहुः
विद्योतते स्तनयति वर्षिष्यति वा इति । तत्   तेज एव पूर्वम् - स्वं रूपं विशेषतः प्रकाश्य तत आपः
सृजते, तत्तेज उपास्स्व ।। 1 ।।
"	तेजस्वतः, अतएव भास्वतः - प्रकाशमानान्, अत एव अपहततमस्कान् लोकानभिसिद्ध्यति - प्राप्नोति ।। 2 ।।"
7.11.2
स यस्तेजो ब्रह्मेत्युपास्ते ; तेजस्वी वै स तेजस्वतो लोकान्
भास्वतोऽपहततमस्कान् अभिसिद्ध्यति, यावत् तेजसो गतम्,
तत्रास्य यथाकामचारो भवति, यस्तेजो ब्रह्मेत्युपास्ते ।
अस्ति भगवस्तेजसो भूय इति । तेजसो वाव भूयोऽस्तीति ।
तन्मे भगवान् ब्रवीत्विति ।। 2 ।।
"	सु. - तेजो वा अद्भ्यो भूयः - तद्वि तासु हेतुः । तस्मादेव  एतत्तेजो  वायुमागृह्य"
- अवष्टभ्याकाशम् अभिव्याप्य तपति यदा तदाऽऽहुः - लौकिकास्तेजो निशोचति जगत्, तपति
इत्येतत्, नितपति - नितरां तपति शरीरम् वर्षिष्यतीति । तत्तेज एव पूर्वम् - प्रथमं दर्शयित्वा
प्रभूतमात्मनः स्वरूपं तापेन कार्येण अथानुपदम् आपः सृजते । तत् तस्मादेव एतत् - एतस्मिन्
समये ऊर्ध्वाभिश्च तिरश्चीभिश्च विद्युद्भिराह्रादाः - स्तनयन्तो ध्बनयश्चरन्ति । तस्मादाहुः
विद्योतते स्तनयति वर्षिष्यति वा इति । तत्   तेज एव पूर्वम् - स्वं रूपं विशेषतः प्रकाश्य तत आपः
सृजते, तत्तेज उपास्स्व ।। 1 ।।
"	तेजस्वतः, अतएव भास्वतः - प्रकाशमानान्, अत एव अपहततमस्कान् लोकानभिसिद्ध्यति - प्राप्नोति ।। 2 ।।"
"	।। इति सप्तमाध्याये एकादशः खण्डः ।।"
7.12.1
आकाशो वाव तेजसो भूयान् । आकाशो वै सूर्याचन्द्रमसाबुभौ
विद्युन्नक्षत्राण्याग्निः । आकाशेनाऽऽह्वयति, आकाशेन श्रृणोति,
आकाशेन प्रतिश्रृणोति, आकाशे रमते, आकाशे न रमते, आकाशे
जायते, आकाशमभिजायते । आकाशमृपास्स्वेति ।। 1 ।।
"	सु. - आकाशो वाव तेजसो भूयान् - वायुसहितात् तेजस इत्यर्थासिद्धम् । पूर्वखण्डे हि"
वायुमवष्टम्भेति वायुः प्रकृतः । आकाशादेव वायुसहितं तेजः प्रभवति, आकाश एव तु सूर्याचन्द्रमसौविद्युन्नक्षत्राण्यग्निः
इत्यखिलं तेजोद्रव्यमाहितम् । किञ्च आह्वानाद्यखिलक्रियाजातमाकाश एव प्रभवति । तदाकाशो
भूयांस्तमुपास्स्व ।। 1 ।।
"	आकाशवतः - अवकाशवतः, विपुलानित्येतत् ।  असम्बाधान् - सम्बाधः - अन्योन्यमुपसर्दः,"
तद्रहितान् । इतरत्स्पष्टम् ।। 2 ।।
7.12.2
स य आकाशं  ब्रह्मेत्युपास्ते,  आकाशवतो वै स लोकान्
प्रकाशवतोऽसम्बन्धान् उरुगायवतोभिसिद्ध्यति ।
यावदाकाशस्य गतम् तत्रास्य यथाकामचारो भवति, य
आकाशं ब्रह्मेत्युपास्ते । अस्ति भगव आकाशद्भूय इति ।
आकाशाद्वाव भूयोऽस्तीति । तन्मे भगवन् व्रवीत्विति ।। 2 ।।
"	सु. - आकाशो वाव तेजसो भूयान् - वायुसहितात् तेजस इत्यर्थासिद्धम् । पूर्वखण्डे हि"
वायुमवष्टम्भेति वायुः प्रकृतः । आकाशादेव वायुसहितं तेजः प्रभवति, आकाश एव तु सूर्याचन्द्रमसौविद्युन्नक्षत्राण्यग्निः
इत्यखिलं तेजोद्रव्यमाहितम् । किञ्च आह्वानाद्यखिलक्रियाजातमाकाश एव प्रभवति । तदाकाशो
भूयांस्तमुपास्स्व ।। 1 ।।
"	आकाशवतः - अवकाशवतः, विपुलानित्येतत् ।  असम्बाधान् - सम्बाधः - अन्योन्यमुपसर्दः,"
तद्रहितान् । इतरत्स्पष्टम् ।। 2 ।।
।। इति सप्तमाध्याये द्वादशः खण्डः ।।
7.13.1
स्मरो वा आकाशाद्भूयः । तस्माद् यद्यपि बहव आसीरन्
अस्मरन्तः, नैव ते कञ्चन श्रृणुयुः, न मन्वीरन्, न विजानीरन्,
यदा वाव ते स्मरेयुः, अथ भृणुयुः, अथ मन्वीरन्, अथ विजानीरन् ।
स्मरेण वै पुत्रान् विजानाति; स्मरेण पशून् । स्मरमुपास्स्वेति ।। 1 ।।
"	सु. - स्मरः - स्मरणम् । भूय इति लिङ्गव्यत्ययश्छान्दसः । स्मरणस्य भूयस्ता कुतः? आह"
- यद्यपि इत्यादि । बहवः समवेता अपि स्मरणशून्या नैव कञ्चन श्रुणुयुः न मन्वीरन्न विजानीरन्,
एवमेव स्मरणशून्यानां नायमाकाशो न तेजो नापो न पृथिवी, अकार्यकरत्वात् । यदा वाव स्मरेयुरथ
श्रृणुयुः मन्वीरन् विजानीरन् । स्मरणगुणयोगेनैव पुत्रादिविज्ञानमपि । तत्स्मरो भूयांस्तमुपास्स्व।। 1 ।।
"	स्पष्टोऽर्थः ।। 2 ।।"
7.13.2
स यः स्मरं ब्रह्मेत्युपास्ते, यावत्, स्मरस्य गतम् तत्रास्य
यथाकामचारो भवति, यः स्मरं ब्रह्मेत्युपास्ते ।
अस्ति भगवः स्मराद् भूय इति । स्मराद्वाव भूयोऽस्तीति ।
तन्मे भगवान् ब्रवीत्विति ।। 2 ।।
"	सु. - स्मरः - स्मरणम् । भूय इति लिङ्गव्यत्ययश्छान्दसः । स्मरणस्य भूयस्ता कुतः? आह"
- यद्यपि इत्यादि । बहवः समवेता अपि स्मरणशून्या नैव कञ्चन श्रुणुयुः न मन्वीरन्न विजानीरन्,
एवमेव स्मरणशून्यानां नायमाकाशो न तेजो नापो न पृथिवी, अकार्यकरत्वात् । यदा वाव स्मरेयुरथ
श्रृणुयुः मन्वीरन् विजानीरन् । स्मरणगुणयोगेनैव पुत्रादिविज्ञानमपि । तत्स्मरो भूयांस्तमुपास्स्व।। 1 ।।
"	स्पष्टोऽर्थः ।। 2 ।।"
।। इति सप्तमाध्याये त्रयोदशः खण्डः ।।
7.14.1
आशा वाव स्मराद् भूयसी । आशयेद्वोवै स्मरो मन्त्रानथीते,
कर्माणि कुरुते, पुत्राँश्च पशूँश्चेच्छते, इमञ्च लोकममुञ्चेच्छते ।
आशामुपास्स्वेति ।। 1 ।।
"	सु. - आशा वा स्मराद्भूयसी - आशायाः स्मरणे हेतुत्वात् । न हि निराशः किञ्चित्स्मरति,"
आशयैव तु स्मरति । अत एव आशये - आशया इद्धः उद्दीपितः स्मरः स्मरणं भवति । ततश्च स्मरणबलेन
मन्त्रानधीते, कर्माणि कुरुते, पुत्रादिकामनाप्याशाबलादेव । तदाशा भूयसी तामुपास्स्व ।। 1 ।।
"	व्याख्यातप्रायम् ।। 2 ।।"
7.14.2
स य आशां ब्रह्मेत्युपास्ते, आशयाऽस्य सर्वे कामः समृद्ध्यान्ति;
अमोघा ह्यस्याशिषो भवन्ति, यावदाशाया गतम् तत्रास्य यथाकामचारो
भवति, य आशां ब्रह्मेत्युपास्ते । अस्ति भगव आशाया भूय इति ।
आशाया वाव भूयोऽस्तीति । तन्मे भगवान् ब्रवीत्विति ।। 2 ।।
"	सु. - आशा वा स्मराद्भूयसी - आशायाः स्मरणे हेतुत्वात् । न हि निराशः किञ्चित्स्मरति,"
आशयैव तु स्मरति । अत एव आशये - आशया इद्धः उद्दीपितः स्मरः स्मरणं भवति । ततश्च स्मरणबलेन
मन्त्रानधीते, कर्माणि कुरुते, पुत्रादिकामनाप्याशाबलादेव । तदाशा भूयसी तामुपास्स्व ।। 1 ।।
"	व्याख्यातप्रायम् ।। 2 ।।"
।। इति सप्तमाध्याये चतुर्दशः खण्डः ।।
7.15.1
प्राणो वाव आशाया भूयान् । यथा वा अरा नाभौ समर्पिताः,
एवस्मिन् प्राणे सर्वं समर्पितम् । प्राणः प्राणेन याति ।
प्राणः प्राणं ददाति; प्राणाय ददाति । प्राणो ह पिता,
प्राणो माता, प्राणो भ्राता, प्राणः स्वसा, प्राण आचार्यः,
प्राणो ब्राह्मणः ।। 1 ।।
"	सु. - नामाद्याशान्तेषु उत्तरोत्तरं भूयस्त्वगुणयोगेन उपास्यतयोपदिष्टेषु शोकापनोदकतामपश्यता"
शोकस्य पारं तितीर्षुणाऽऽत्मनः स्वरूपं जिज्ञासमानेन आशाया वाव भूयोऽस्ति इति पृष्टः
प्राहाचार्यः - प्राणो वा आशाया भूयानिति । यस्येदं नामाद्याशान्तं गुणीभवत्युपकरणतया
भोग्यतया वा सोऽयं जीवः प्राणशब्देनेह लक्ष्यते । प्राणो हि पिता प्राणो माता - इत्यादिना
पितृत्वादिकं ह्यनुपदं प्राणे श्रावयिष्यते । तच्च जीवस्यैव यथाकर्म तत्तद्योनीराविशतः
प्रसिद्धम् । हिंसाऽपि प्राणिपीडनलक्षणा दुःखाधायकतयैवेति पितृहा वै त्वमसि इत्याद्यपि
वाक्यं जीवपरत्वे समन्वेति । चेतनधर्मो । सुखदुःखादिः । यश्चायमनुपदं श्रूयते प्राणादधिक
तया भूम्न उपदेशः एष तु वा अतिवदति यः सत्येनातिवदति इति, तं जीवादध्युपदेशमभिप्रेत्य
भगवता बादरायणेन इदमेव प्रकरणं विचारतया भूमा समप्रसादाध्युपदेशात् (ब्र.सू. 1-3-7)
इति सूत्रितम् । सम्प्रसादो जीवः । स एष समप्रसादोऽस्माच्छरीरात्समुत्थाय परं ज्योतिरुपसम्पद्य
स्वेन रूपेणाभिनिष्पद्यते      () इति जैवे हि सम्प्रसादशब्दः श्रूयते । भूयस्तामेवोपपादयति
- यथा वा इत्यादिना । अस्मिन्मप्राणे-जीवे । सर्वं समर्पितम् - सर्वस्य भूतभौतिकस्य
चेतनाधिष्ठितत्वात् ।
इतोऽपि जीव एव भूयान् । गन्तृदातृप्रतिगृहीत्रादि सर्व व्यवहारपदं स एव हि इत्याह -
प्राणः प्राणेन याति प्राणः प्रां ददाति प्राणस्य ददाति इत्यादिना । गन्ता गमनसाधनं
दाता देयं प्रतिग्रहीत पित्रादिः सर्वः प्राण एव ।। 1 ।।
"	ननु पिण्डविशेषो हि देहलक्षणः पित्रादिः, कथं जीवः  तथोच्योते? तत्राह - स यदि पितरं"
वा इत्यादि । पितरं वेति । जीवन्तमिति शेषः । पुरुषवचनैः तेषां दुःखाधानेन पीडापादनात्
। अथ यद्येनानुत्क्रान्तप्राणान् शूलेन समासम् - समस्य - प्रक्षिप्य, व्यतिसन्दहेत्
- व्यत्यस्य सन्दहेतु, तथाऽप्येनं नैव ब्रूयुः पितृहाऽसि मातृहाऽसि इति वा । तन्न
देहे पितृत्वादिकम्, किन्तु जीव एवेति भावः ।। 2-3 ।।
"	तत्सर्वाणि भूतानि प्राण एव - जीव एव, न हि जीवेन प्रत्यगात्मना विनाभूतं किमपि भूतं"
विद्यते जगति । स वा एष  प्राणो जीवः एवं मन्वान एवं विजानन् एवं पश्यन् - प्राण एव
सर्वाणि भूतानि इति मननं कुर्वन्, तथैवोपासनं कुर्वन्, तथैव च साक्षात्कुर्वंस्तेन साक्षात्कारेणातिवादी
भवति । अयं भावः - देहात्मभ्रमादेव तु परिवर्तन्ते प्रतियोनि जीवाः, पश्यन्त च आत्मानं
दैहिकेनैव संस्थानेन मिथोऽत्यन्तविषमेण, देहमेव च कर्तारं भोक्तारं सुखदुःखादिभागिनञ्च
स्वतन्त्रम्, न तथा विद्वान् मन्येत, किन्तु सर्वाण्येतानि भूतानि जडान्यसमर्थानि कार्ये,
प्राणेनैव तु प्रत्यगात्म नाऽधिष्ठितानि प्रभवन्ति कार्येषु, तत्सर्वाणि भूतानि प्राण
एव, प्राणश्चायं प्रत्यगात्मा तत्तद्भूतेष्वनुप्रविष्टोऽप्यविषम एव, तत्सर्वभूतेष्वविषमाकारतया
स्वरूपेण तं सर्वेषु भूतेषु पश्यन् स्वोपास्यं स्वेनसाक्षात्कृतं प्रत्यगात्मतत्त्वं
सर्वाप्यतिक्रम्य वर्तमानं वदति इति अतिवादी भवतीति । अतिवदनं शीलमस्येति अतिवादी ।
तं चेदेनं केचिद्दोषमारोपयन्तो ब्रूयुः त्वमतिवाद्यसीति, तदा नापह्नुवीत - परतो भीत्या
नाहमेवमस्मीति, यदात्मतत्त्वं साक्षात्कृतं सर्वाधिकमेव तत् । तद्यथावस्थितार्थप्रख्यापने
न कश्चिद्दोषः, यद्भीत्याऽपह्नवः कर्तव्यः स्यादिति भावः ।। 4 ।।
स यदि पितरं वा मातरं वा भ्रातरं वा स्वसारं वा आचार्यं वा
ब्राह्मणं वा किञ्चित् भृशमिव प्रत्याह, धिक् त्वाऽसत्वित्येवैनमाहुः,
पितृहा वै त्वमसि, मातृहा वै त्वमसि, भ्रातृहा वै त्वमसि, स्वसृहा
वै त्वमसि, आचार्यहा वै त्वमसि, ब्राह्मणहा वै त्वमसीति ।। 2 ।।
"	सु. - नामाद्याशान्तेषु उत्तरोत्तरं भूयस्त्वगुणयोगेन उपास्यतयोपदिष्टेषु शोकापनोदकतामपश्यता"
शोकस्य पारं तितीर्षुणाऽऽत्मनः स्वरूपं जिज्ञासमानेन आशाया वाव भूयोऽस्ति इति पृष्टः
प्राहाचार्यः - प्राणो वा आशाया भूयानिति । यस्येदं नामाद्याशान्तं गुणीभवत्युपकरणतया
भोग्यतया वा सोऽयं जीवः प्राणशब्देनेह लक्ष्यते । प्राणो हि पिता प्राणो माता - इत्यादिना
पितृत्वादिकं ह्यनुपदं प्राणे श्रावयिष्यते । तच्च जीवस्यैव यथाकर्म तत्तद्योनीराविशतः
प्रसिद्धम् । हिंसाऽपि प्राणिपीडनलक्षणा दुःखाधायकतयैवेति पितृहा वै त्वमसि इत्याद्यपि
वाक्यं जीवपरत्वे समन्वेति । चेतनधर्मो । सुखदुःखादिः । यश्चायमनुपदं श्रूयते प्राणादधिक
तया भूम्न उपदेशः एष तु वा अतिवदति यः सत्येनातिवदति इति, तं जीवादध्युपदेशमभिप्रेत्य
भगवता बादरायणेन इदमेव प्रकरणं विचारतया भूमा समप्रसादाध्युपदेशात् (ब्र.सू. 1-3-7)
इति सूत्रितम् । सम्प्रसादो जीवः । स एष समप्रसादोऽस्माच्छरीरात्समुत्थाय परं ज्योतिरुपसम्पद्य
स्वेन रूपेणाभिनिष्पद्यते      () इति जैवे हि सम्प्रसादशब्दः श्रूयते । भूयस्तामेवोपपादयति
- यथा वा इत्यादिना । अस्मिन्मप्राणे-जीवे । सर्वं समर्पितम् - सर्वस्य भूतभौतिकस्य
चेतनाधिष्ठितत्वात् ।
इतोऽपि जीव एव भूयान् । गन्तृदातृप्रतिगृहीत्रादि सर्व व्यवहारपदं स एव हि इत्याह -
प्राणः प्राणेन याति प्राणः प्रां ददाति प्राणस्य ददाति इत्यादिना । गन्ता गमनसाधनं
दाता देयं प्रतिग्रहीत पित्रादिः सर्वः प्राण एव ।। 1 ।।
"	ननु पिण्डविशेषो हि देहलक्षणः पित्रादिः, कथं जीवः  तथोच्योते? तत्राह - स यदि पितरं"
वा इत्यादि । पितरं वेति । जीवन्तमिति शेषः । पुरुषवचनैः तेषां दुःखाधानेन पीडापादनात्
। अथ यद्येनानुत्क्रान्तप्राणान् शूलेन समासम् - समस्य - प्रक्षिप्य, व्यतिसन्दहेत्
- व्यत्यस्य सन्दहेतु, तथाऽप्येनं नैव ब्रूयुः पितृहाऽसि मातृहाऽसि इति वा । तन्न
देहे पितृत्वादिकम्, किन्तु जीव एवेति भावः ।। 2-3 ।।
"	तत्सर्वाणि भूतानि प्राण एव - जीव एव, न हि जीवेन प्रत्यगात्मना विनाभूतं किमपि भूतं"
विद्यते जगति । स वा एष  प्राणो जीवः एवं मन्वान एवं विजानन् एवं पश्यन् - प्राण एव
सर्वाणि भूतानि इति मननं कुर्वन्, तथैवोपासनं कुर्वन्, तथैव च साक्षात्कुर्वंस्तेन साक्षात्कारेणातिवादी
भवति । अयं भावः - देहात्मभ्रमादेव तु परिवर्तन्ते प्रतियोनि जीवाः, पश्यन्त च आत्मानं
दैहिकेनैव संस्थानेन मिथोऽत्यन्तविषमेण, देहमेव च कर्तारं भोक्तारं सुखदुःखादिभागिनञ्च
स्वतन्त्रम्, न तथा विद्वान् मन्येत, किन्तु सर्वाण्येतानि भूतानि जडान्यसमर्थानि कार्ये,
प्राणेनैव तु प्रत्यगात्म नाऽधिष्ठितानि प्रभवन्ति कार्येषु, तत्सर्वाणि भूतानि प्राण
एव, प्राणश्चायं प्रत्यगात्मा तत्तद्भूतेष्वनुप्रविष्टोऽप्यविषम एव, तत्सर्वभूतेष्वविषमाकारतया
स्वरूपेण तं सर्वेषु भूतेषु पश्यन् स्वोपास्यं स्वेनसाक्षात्कृतं प्रत्यगात्मतत्त्वं
सर्वाप्यतिक्रम्य वर्तमानं वदति इति अतिवादी भवतीति । अतिवदनं शीलमस्येति अतिवादी ।
तं चेदेनं केचिद्दोषमारोपयन्तो ब्रूयुः त्वमतिवाद्यसीति, तदा नापह्नुवीत - परतो भीत्या
नाहमेवमस्मीति, यदात्मतत्त्वं साक्षात्कृतं सर्वाधिकमेव तत् । तद्यथावस्थितार्थप्रख्यापने
न कश्चिद्दोषः, यद्भीत्याऽपह्नवः कर्तव्यः स्यादिति भावः ।। 4 ।।
7.15.3
अथ यद्यप्येनान् उत्क्रान्तप्राणान् शूलेन समासं व्यतिसन्दहेत्,
नैवैनं ब्रूयुः पितृहाऽसीति, न मातृहाऽसीति, न भ्रातृहाऽसीति,
न स्वसृहाऽसीति, नाचार्यहाऽसीति, न ब्राह्मणहाऽसीति ।। 3 ।।
"	सु. - नामाद्याशान्तेषु उत्तरोत्तरं भूयस्त्वगुणयोगेन उपास्यतयोपदिष्टेषु शोकापनोदकतामपश्यता"
शोकस्य पारं तितीर्षुणाऽऽत्मनः स्वरूपं जिज्ञासमानेन आशाया वाव भूयोऽस्ति इति पृष्टः
प्राहाचार्यः - प्राणो वा आशाया भूयानिति । यस्येदं नामाद्याशान्तं गुणीभवत्युपकरणतया
भोग्यतया वा सोऽयं जीवः प्राणशब्देनेह लक्ष्यते । प्राणो हि पिता प्राणो माता - इत्यादिना
पितृत्वादिकं ह्यनुपदं प्राणे श्रावयिष्यते । तच्च जीवस्यैव यथाकर्म तत्तद्योनीराविशतः
प्रसिद्धम् । हिंसाऽपि प्राणिपीडनलक्षणा दुःखाधायकतयैवेति पितृहा वै त्वमसि इत्याद्यपि
वाक्यं जीवपरत्वे समन्वेति । चेतनधर्मो । सुखदुःखादिः । यश्चायमनुपदं श्रूयते प्राणादधिक
तया भूम्न उपदेशः एष तु वा अतिवदति यः सत्येनातिवदति इति, तं जीवादध्युपदेशमभिप्रेत्य
भगवता बादरायणेन इदमेव प्रकरणं विचारतया भूमा समप्रसादाध्युपदेशात् (ब्र.सू. 1-3-7)
इति सूत्रितम् । सम्प्रसादो जीवः । स एष समप्रसादोऽस्माच्छरीरात्समुत्थाय परं ज्योतिरुपसम्पद्य
स्वेन रूपेणाभिनिष्पद्यते      () इति जैवे हि सम्प्रसादशब्दः श्रूयते । भूयस्तामेवोपपादयति
- यथा वा इत्यादिना । अस्मिन्मप्राणे-जीवे । सर्वं समर्पितम् - सर्वस्य भूतभौतिकस्य
चेतनाधिष्ठितत्वात् ।
इतोऽपि जीव एव भूयान् । गन्तृदातृप्रतिगृहीत्रादि सर्व व्यवहारपदं स एव हि इत्याह -
प्राणः प्राणेन याति प्राणः प्रां ददाति प्राणस्य ददाति इत्यादिना । गन्ता गमनसाधनं
दाता देयं प्रतिग्रहीत पित्रादिः सर्वः प्राण एव ।। 1 ।।
"	ननु पिण्डविशेषो हि देहलक्षणः पित्रादिः, कथं जीवः  तथोच्योते? तत्राह - स यदि पितरं"
वा इत्यादि । पितरं वेति । जीवन्तमिति शेषः । पुरुषवचनैः तेषां दुःखाधानेन पीडापादनात्
। अथ यद्येनानुत्क्रान्तप्राणान् शूलेन समासम् - समस्य - प्रक्षिप्य, व्यतिसन्दहेत्
- व्यत्यस्य सन्दहेतु, तथाऽप्येनं नैव ब्रूयुः पितृहाऽसि मातृहाऽसि इति वा । तन्न
देहे पितृत्वादिकम्, किन्तु जीव एवेति भावः ।। 2-3 ।।
"	तत्सर्वाणि भूतानि प्राण एव - जीव एव, न हि जीवेन प्रत्यगात्मना विनाभूतं किमपि भूतं"
विद्यते जगति । स वा एष  प्राणो जीवः एवं मन्वान एवं विजानन् एवं पश्यन् - प्राण एव
सर्वाणि भूतानि इति मननं कुर्वन्, तथैवोपासनं कुर्वन्, तथैव च साक्षात्कुर्वंस्तेन साक्षात्कारेणातिवादी
भवति । अयं भावः - देहात्मभ्रमादेव तु परिवर्तन्ते प्रतियोनि जीवाः, पश्यन्त च आत्मानं
दैहिकेनैव संस्थानेन मिथोऽत्यन्तविषमेण, देहमेव च कर्तारं भोक्तारं सुखदुःखादिभागिनञ्च
स्वतन्त्रम्, न तथा विद्वान् मन्येत, किन्तु सर्वाण्येतानि भूतानि जडान्यसमर्थानि कार्ये,
प्राणेनैव तु प्रत्यगात्म नाऽधिष्ठितानि प्रभवन्ति कार्येषु, तत्सर्वाणि भूतानि प्राण
एव, प्राणश्चायं प्रत्यगात्मा तत्तद्भूतेष्वनुप्रविष्टोऽप्यविषम एव, तत्सर्वभूतेष्वविषमाकारतया
स्वरूपेण तं सर्वेषु भूतेषु पश्यन् स्वोपास्यं स्वेनसाक्षात्कृतं प्रत्यगात्मतत्त्वं
सर्वाप्यतिक्रम्य वर्तमानं वदति इति अतिवादी भवतीति । अतिवदनं शीलमस्येति अतिवादी ।
तं चेदेनं केचिद्दोषमारोपयन्तो ब्रूयुः त्वमतिवाद्यसीति, तदा नापह्नुवीत - परतो भीत्या
नाहमेवमस्मीति, यदात्मतत्त्वं साक्षात्कृतं सर्वाधिकमेव तत् । तद्यथावस्थितार्थप्रख्यापने
न कश्चिद्दोषः, यद्भीत्याऽपह्नवः कर्तव्यः स्यादिति भावः ।। 4 ।।
7.15.4
प्राणो ह्यैवैतानि सर्वाणि भवति । स वा एष एवं पश्यन् एवं
मन्वान एवं विजानन् अतिवादि भवति । तञ्चेत् ब्रूयुः
अतिवाद्यसीति, अतिवाद्यस्मीति ब्रूयात्; ब्रूयात्; नापह्ब्रुवीत ।। 4 ।।
"	सु. - नामाद्याशान्तेषु उत्तरोत्तरं भूयस्त्वगुणयोगेन उपास्यतयोपदिष्टेषु शोकापनोदकतामपश्यता"
शोकस्य पारं तितीर्षुणाऽऽत्मनः स्वरूपं जिज्ञासमानेन आशाया वाव भूयोऽस्ति इति पृष्टः
प्राहाचार्यः - प्राणो वा आशाया भूयानिति । यस्येदं नामाद्याशान्तं गुणीभवत्युपकरणतया
भोग्यतया वा सोऽयं जीवः प्राणशब्देनेह लक्ष्यते । प्राणो हि पिता प्राणो माता - इत्यादिना
पितृत्वादिकं ह्यनुपदं प्राणे श्रावयिष्यते । तच्च जीवस्यैव यथाकर्म तत्तद्योनीराविशतः
प्रसिद्धम् । हिंसाऽपि प्राणिपीडनलक्षणा दुःखाधायकतयैवेति पितृहा वै त्वमसि इत्याद्यपि
वाक्यं जीवपरत्वे समन्वेति । चेतनधर्मो । सुखदुःखादिः । यश्चायमनुपदं श्रूयते प्राणादधिक
तया भूम्न उपदेशः एष तु वा अतिवदति यः सत्येनातिवदति इति, तं जीवादध्युपदेशमभिप्रेत्य
भगवता बादरायणेन इदमेव प्रकरणं विचारतया भूमा समप्रसादाध्युपदेशात् (ब्र.सू. 1-3-7)
इति सूत्रितम् । सम्प्रसादो जीवः । स एष समप्रसादोऽस्माच्छरीरात्समुत्थाय परं ज्योतिरुपसम्पद्य
स्वेन रूपेणाभिनिष्पद्यते      () इति जैवे हि सम्प्रसादशब्दः श्रूयते । भूयस्तामेवोपपादयति
- यथा वा इत्यादिना । अस्मिन्मप्राणे-जीवे । सर्वं समर्पितम् - सर्वस्य भूतभौतिकस्य
चेतनाधिष्ठितत्वात् ।
इतोऽपि जीव एव भूयान् । गन्तृदातृप्रतिगृहीत्रादि सर्व व्यवहारपदं स एव हि इत्याह -
प्राणः प्राणेन याति प्राणः प्रां ददाति प्राणस्य ददाति इत्यादिना । गन्ता गमनसाधनं
दाता देयं प्रतिग्रहीत पित्रादिः सर्वः प्राण एव ।। 1 ।।
"	ननु पिण्डविशेषो हि देहलक्षणः पित्रादिः, कथं जीवः  तथोच्योते? तत्राह - स यदि पितरं"
वा इत्यादि । पितरं वेति । जीवन्तमिति शेषः । पुरुषवचनैः तेषां दुःखाधानेन पीडापादनात्
। अथ यद्येनानुत्क्रान्तप्राणान् शूलेन समासम् - समस्य - प्रक्षिप्य, व्यतिसन्दहेत्
- व्यत्यस्य सन्दहेतु, तथाऽप्येनं नैव ब्रूयुः पितृहाऽसि मातृहाऽसि इति वा । तन्न
देहे पितृत्वादिकम्, किन्तु जीव एवेति भावः ।। 2-3 ।।
"	तत्सर्वाणि भूतानि प्राण एव - जीव एव, न हि जीवेन प्रत्यगात्मना विनाभूतं किमपि भूतं"
विद्यते जगति । स वा एष  प्राणो जीवः एवं मन्वान एवं विजानन् एवं पश्यन् - प्राण एव
सर्वाणि भूतानि इति मननं कुर्वन्, तथैवोपासनं कुर्वन्, तथैव च साक्षात्कुर्वंस्तेन साक्षात्कारेणातिवादी
भवति । अयं भावः - देहात्मभ्रमादेव तु परिवर्तन्ते प्रतियोनि जीवाः, पश्यन्त च आत्मानं
दैहिकेनैव संस्थानेन मिथोऽत्यन्तविषमेण, देहमेव च कर्तारं भोक्तारं सुखदुःखादिभागिनञ्च
स्वतन्त्रम्, न तथा विद्वान् मन्येत, किन्तु सर्वाण्येतानि भूतानि जडान्यसमर्थानि कार्ये,
प्राणेनैव तु प्रत्यगात्म नाऽधिष्ठितानि प्रभवन्ति कार्येषु, तत्सर्वाणि भूतानि प्राण
एव, प्राणश्चायं प्रत्यगात्मा तत्तद्भूतेष्वनुप्रविष्टोऽप्यविषम एव, तत्सर्वभूतेष्वविषमाकारतया
स्वरूपेण तं सर्वेषु भूतेषु पश्यन् स्वोपास्यं स्वेनसाक्षात्कृतं प्रत्यगात्मतत्त्वं
सर्वाप्यतिक्रम्य वर्तमानं वदति इति अतिवादी भवतीति । अतिवदनं शीलमस्येति अतिवादी ।
तं चेदेनं केचिद्दोषमारोपयन्तो ब्रूयुः
त्वमतिवाद्यसीति, तदा नापह्नुवीत - परतो भीत्या नाहमेवमस्मीति, यदात्मतत्त्वं साक्षात्कृतं
सर्वाधिकमेव तत् । तद्यथावस्थितार्थप्रख्यापने न कश्चिद्दोषः, यद्भीत्याऽपह्नवः कर्तव्यः
स्यादिति भावः ।। 4 ।।
।। इति सप्तमाध्याये पञ्चदशः खण्डः ।।
7.16.1
एष तु वा अतिवदति यः सत्येनातिवदति सोऽहं भगवः
सत्येनातिवदानीति सत्यं त्वेव विजिज्ञासितव्यमिति सत्यं
भगवो विजिज्ञास इति ।। 1 ।।
"	सु. - श्रुत्वेदं  नारदो नापृच्छदधिकम्, स ह्यमन्यतायम् एवात्मोपदेशस्य पर्यवसानभूमिरिति,"
यदाचार्य इहातिवादित्वम् अधिकमाह, आह च नापह्नुवीतेति । आचार्यस्त्वविज्ञातपरमात्म तत्त्वस्यास्थाने
आत्मोपदेशपर्यवसानताग्रहणेन माभूदस्य प्रच्यव इत्यनुजिघृक्षया प्राह - एष तु वा इत्यादि
। तु शब्दः पूर्वस्मात् प्राणातिवादिनोऽस्य सत्यातिवादिनो वैलक्षण्यं ज्ञापयति । एषः
वक्ष्यमाणः सत्यातिवादी । यः सत्येनातिवदति - सत्येन परेण ब्रह्मणाऽतिवदति । ननु प्राप्तं
पूर्वस्तु अनृतेनातिवदति । नैतत्; प्राणा वै सत्यं तेषामेष सत्यम् (बृ.उ. 4-3-6) इति
प्राणेष्वपि सत्यताश्रुतेः । तद्देशकालसम्बन्धितया प्रतीयमानस्य तद्देशकाला सम्बन्धो
हि अनृतत्वं मुख्यम् । तच्च शुक्तिरूप्यादिष्वेव, तच्च परिमितकालवर्तिनि कालपरिच्छिन्ने
घटपटादौ असंभाव्यमानं कालानवच्छिन्ने जीवात्मनि कथमिव सम्भाव्येत? सत्यत्वे प्रकर्षमभिप्रेत्य
च प्राणा  वै सत्यम् इति निर्देशः, अबाधितत्व लक्षणं हि सत्यत्वं कालविशेषसापेक्षमस्थिरेषु,
कालान्तरे बाधात्, जीवात्मनि तु स्थिरे तन्निरपेक्षं तदिति प्रकृष्टं तत्र सत्यत्वम्
। तस्य च कालत्रयसत्ता परमात्मायत्तेति तेषामेष सत्यम्  इति विशेषश्रुतिः । प्राणानां
सत्यत्वं परमात्मसत्यत्वोपजीव्यम् इत्येतत् । अनन्याधीनसत्यत्वं परमात्मासाधारणमभिप्रेत्य
एष तु वा अतिवदति यः सत्येनातिवदति इति परमात्मातिवादिनः सत्यातिवादित्वं विशेष इह श्रूयते
। सत्यत्वपौष्कल्यात् । यद्येवं प्राणाद्भूयः सत्यम्, भगवन्नहं तेन सत्येनातिवदानि ।
आचार्य आह - तर्हि सत्यं त्वेव विजिज्ञासितव्यमिति । शिष्य आह सत्यं भगवन्! विजिज्ञासे इति ।। 1 ।।
।। इति सप्तमाध्याये षोडशः खण्डः ।।
7.17.1
यदा वै विजानाति, अथ सत्यं वदति । नाविजानन् सत्यं वदति ।
विजानन्नेव सत्यं वदति । विज्ञानं त्वेव विजिज्ञासितव्यमिति ।
विज्ञानं भगवो विजिज्ञास इति ।। 1 ।।
"	सु. - विजानातिः साक्षात्कारपरः । यदा सत्यं साक्षात्करोति तदा सत्यं वदति सर्वोत्कृष्टत्वेन"
वदति । सत्यातिवादी भवतीत्येतत् । तत् विज्ञानं त्वेव विजिज्ञासितव्यम् - तत्साक्षात्कार
एव सम्पाद्यः । धात्वर्थस्तु अविवक्षितः, लक्षणा वा । इतरत् स्फुटम् ।। 1 ।।
।। इति सप्तमाध्याये सप्तदशः खण्डः ।।
7.18.1
यदा वै मनुतेऽथ विजानाति । नामत्वा विजानाति ।
मत्वैव विजानाति । मतिस्त्वेव  विजिज्ञासितव्येति ।
मतिं भगवो विजिज्ञास इति ।। 1 ।।
"	सु. - मनुत इति । मननमिह साक्षात्कारसाधनीभूतम् । मननातिशयेन हि ध्यानसम्पत्तिः, ध्यानमेव"
तु अतिशययोगेन साक्षात्कार भावमापद्यते । तन्मत्वैव - मननविशेषं कृत्वैव विजानाति -
साक्षात्करोति । व्यक्तमितरत् ।। 1 ।।
।। इति सप्तमाध्याये अष्टादशः खण्डः ।।
7.19.1
यदा वै  श्रद्दधाति, अथ मनुते । नाश्रद्दधन्मनुते ।
श्रद्दधदेव मनुते । श्रद्धा त्वेव विजिज्ञासितव्येति ।
श्रद्धां भगवो विजिज्ञास इति ।। 1।।
"	सु. - नाश्रुतस्य मननमिति मननोपन्यासेन श्रवणमप्यर्थसिद्धम् । अथ श्रवणे मुख्योपयुक्तां"
श्रद्धां सम्पाद्यामाह - यदा वै इत्यादिना । स्पष्टम् ।। 1 ।।
।। इति सप्तमाध्याये एकोनविंशः खण्डः ।।
7.20.1
यदा वै निस्तिष्ठति, अथ श्रद्दधाति । नानिस्तिष्ठन् श्रद्दधाति ।
निस्तिष्ठन्नेव श्रद्दधाति । निष्ठा त्वेव विजिज्ञासितव्येति ।
निष्ठां भगवो विजिज्ञास इति ।। 1।।
"	सु. - इदमेव श्रोतव्यं नान्यदिति निष्ठाविशेषः सम्पाद्य इत्याह - यदा वै इत्यादिना ।। 1 ।।"
।। इति सप्तमाध्याये विंशः खण्डः ।।
7.21.1
यदा वै करोति, अथ निस्तिष्ठति । नाकृत्वा निस्तिष्ठति ।
कृत्वैव निस्तिष्ठति । कृतिस्त्वेव विजिज्ञासि तव्येति ।
कृतिं भगवो विजिज्ञास इति ।। 1 ।।
"	सु. - कृतिरिह मनसो नियमनलक्षणा विषयान्तरेभ्यो निवर्तनरूपा । सा सम्पाद्येत्याह ।। 1 ।।"
।। इति सप्तमाध्याये एकविंशः खण्डः ।।
7.22.1
यदा वै सुखं लभते, अथ करोति । नासुखं लब्ध्वा करोति ।
सुखमेव लब्ध्वा करोति । सुखं त्वेव विजिज्ञासितव्यमिति ।
सुखं भगवो विजिज्ञास इति
।। 1 ।।
"	सु. - विषयेभ्यो मनोनियमनस्य लब्धव्ये सुखरूपताज्ञानं हि कारणम्, तत् यदा वै लब्धव्ये"
ब्रह्मणि निरतिशयसुखरूपतां लभते - जानाति, तदा करोति । शिष्टं स्पष्टम् ।। 1 ।।
।। इति सप्तमाध्याये द्वाविंशः खण्डः ।।
7.23.1
यो वै भूमा तत्सुखम् । नाल्पे सुखमस्ति । भूमैव सुखम् ।
भूमा त्वेव विजिज्ञासितव्य इति । भूमानं भगवो विजिज्ञास इति ।। 1 ।।
"	सु. - यो वै भूमा - बहु, विपुलम् - अपरिच्छिन्नम् इत्येतत्, तदेव सुखम्, अपरिच्छेदश्चेह"
गुणतः । शिष्टं स्पष्टम् ।। 1 ।।
"।। सप्तमाध्याये त्रयोविंश खण्डः ।।	"
7.24.1
यत्र नान्यत् पश्यति, नान्यच्छृणोति, नान्यत् विजानाति, स भूमा ।
अथ यत्रान्यत् पश्यति, अन्यच्छृणोति, अन्यत् विजानाति, तदल्पम् ।
यो वै भूमा, तदमृतम् । अथ यदल्पम्, तन्मर्त्यम् । स भगवः
कस्मिन् प्रतिष्ठित इति । स्वे महिम्नि, यदि वा न महिम्नी ति ।। 1 ।।
"	सु. - यत्र - यस्मिन्ननुभूयमाने नान्यत्पश्यति, नान्यच्छृणोति, नान्यद्विजानाति स भूमा"
- ब्रह्मण्यनुभूयमाने हि नान्यदृश्येत नान्यच्छ्रूयेत नान्यद्विज्ञायेत । कथमेतत्? न
हि अन्यत् न, सदपि अन्यदेकस्मिन्ननुभूयमाने नानुभूयेतेति तु
तुल्यमल्पेऽपि । अपरमार्थतया तथेति तु परमतप्रवेशः । उच्यते - यावत् ब्रह्म न साक्षात्करोति
तावदन्यान्यद्वस्तु तत्तत्पश्यति - इदमेकमिदमपरमिदं तृतीयमिति । यदा तु साक्षात्करोति
न तदा तथा दृष्टिप्रसङ्गः । जातिगुणादिवत्सर्वमेव नत्स्वभावानतिरिक्तमेव वस्तुतः । अपृथक्सिद्धः
प्रकारो हि स्वभाव एव, नहि स्वतन्त्रसत्ता क्वापि । तद्ब्रह्म
सकलचेतनाचेतनप्रकारं साक्षात्कुर्वन्पुरुषः स्वरूपेण स्वभावेन च तमेव साक्षात्करोतीति
नान्यत्पश्यति नान्यच्छृणोति इत्युपपन्नं  नाम ।
"	परे तु - यत्र ब्रह्मणि अनुभूते नान्यत्पश्यति, नान्यच्छृणोति, नान्यद्विजानाति, द्रष्टव्यस्य"
श्रोतव्यस्य विज्ञातस्य वाऽभावात् । आत्मनि खल्वरे  श्रुते मते विदिते सर्वं श्रुतं
मतं विदितं भवति, ब्रह्मस्वरूपे सर्वस्यान्तर्भावात्, विशिष्टं हि
ब्रह्मणः स्वरूपम् । यत्र अनुभूयमाने अनुभूते वा अत्यत्पश्यत्यन्यच्छृणोत्यन्यद्विजानाति
नदल्पम् । यो वै भूमा तदमृतं यदल्पं तन्मर्त्यम् - स्वरूपेण स्वभावेन वा विकारि । तस्यास्य
भूम्नः प्रतिष्ठापदं किमिति शिष्यः पृच्छति - स भगवः कस्मिन्प्रतिष्ठित इति । आचार्य
आह - स्वे महिम्नीति । भ्रमं वारयन्नाह - यदि वा न महिम्नीति ।। 1 ।।
"	को भ्रमः? यस्य वारणायोच्यते - यदि वा न महिम्नीति । तदेतद्विशदयति - गो अश्वम् इति"
। इह लोके गवाश्वादिकं हास्तिहिरण्यं दासभार्यं क्षेत्रादि सर्वमेव स्वामिनो महिमेत्याचक्षते,
तत्प्रतिष्ठश्च तत्स्वामीति नाहमेव ब्रवीमि - कस्मिन्प्रतिष्ठित इति पृष्टस्त्वया गवाश्वादिषु
तत्स्वामी यथा प्रतिष्ठितः तथाऽयं स्वे महिम्नि प्रतिष्ठित इति नाहं ब्रवीमि, स्वे
महिम्नीति वचसश्चेदेवं तवार्थभ्रमः, तर्हि ब्रवीमि न महिम्नीति । तत्ते माभूदयं भ्रमः,
स्वे महिम्नि प्रतिष्ठितः - नास्य प्रतिष्ठापदमितरत् महिमैवायम् - अनन्याधीनप्रतिष्ठ
इति विजानीहि, अनन्यप्रतिष्ठत्वमुपपादयति अन्यो हीति । अयं तु भूमा - कथमयमन्यस्मिन्
- भूम्नोऽन्यस्मिन्नल्पे प्रतिष्ठितः स्यात् । अल्पे प्रतिष्ठितश्चान्यो हि  भूम्नः
- अल्पो हि । तद्भूम्नः प्रतिष्ठा भूमैव - अनन्याधीनप्रतिष्ठ इत्येतत् ।। 2 ।।
7.24.2
गो अश्वमिह महिमेत्याचक्षते, हस्ति हिरण्यं दासभार्यं
क्षेत्राण्यायतनानीति । नाहमेव ब्रवीमीति होवाच, अन्यो
ह्यन्यस्मिन् प्रतिष्ठित इति ।। 2 ।।
"	सु. - यत्र - यस्मिन्ननुभूयमाने नान्यत्पश्यति, नान्यच्छृणोति, नान्यद्विजानाति स भूमा"
- ब्रह्मण्यनुभूयमाने हि नान्यदृश्येत नान्यच्छ्रूयेत नान्यद्विज्ञायेत । कथमेतत्? न
हि अन्यत् न, सदपि अन्यदेकस्मिन्ननुभूयमाने नानुभूयेतेति तु तुल्यमल्पेऽपि । अपरमार्थतया
तथेति तु परमतप्रवेशः । उच्यते - यावत् ब्रह्म न साक्षात्करोति तावदन्यान्यद्वस्तु तत्तत्पश्यति
- इदमेकमिदमपरमिदं तृतीयमिति । यदा तु साक्षात्करोति न तदा तथा दृष्टिप्रसङ्गः । जातिगुणादिवत्सर्वमेव
नत्स्वभावानतिरिक्तमेव वस्तुतः । अपृथक्सिद्धः प्रकारो हि स्वभाव एव, नहि स्वतन्त्रसत्ता क्वापि । तद्ब्रह्म
सकलचेतनाचेतनप्रकारं साक्षात्कुर्वन्पुरुषः स्वरूपेण स्वभावेन च तमेव साक्षात्करोतीति
नान्यत्पश्यति नान्यच्छृणोति इत्युपपन्नं  नाम ।
"	परे तु - यत्र ब्रह्मणि अनुभूते नान्यत्पश्यति, नान्यच्छृणोति, नान्यद्विजानाति, द्रष्टव्यस्य"
श्रोतव्यस्य विज्ञातस्य वाऽभावात् । आत्मनि खल्वरे  श्रुते मते विदिते सर्वं श्रुतं
मतं विदितं भवति, ब्रह्मस्वरूपे सर्वस्यान्तर्भावात्, विशिष्टं हि ब्रह्मणः स्वरूपम्
। यत्र अनुभूयमाने अनुभूते वा अत्यत्पश्यत्यन्यच्छृणोत्यन्यद्विजानाति नदल्पम् । यो
वै भूमा तदमृतं यदल्पं तन्मर्त्यम् - स्वरूपेण स्वभावेन वा विकारि । तस्यास्य भूम्नः
प्रतिष्ठापदं किमिति शिष्यः पृच्छति - स भगवः कस्मिन्प्रतिष्ठित इति । आचार्य आह - स्वे
महिम्नीति । भ्रमं वारयन्नाह - यदि वा न महिम्नीति ।। 1 ।।
"	को भ्रमः? यस्य वारणायोच्यते - यदि वा न महिम्नीति । तदेतद्विशदयति - गो अश्वम् इति"
। इह लोके गवाश्वादिकं हास्तिहिरण्यं दासभार्यं क्षेत्रादि सर्वमेव स्वामिनो महिमेत्याचक्षते,
तत्प्रतिष्ठश्च तत्स्वामीति नाहमेव ब्रवीमि - कस्मिन्प्रतिष्ठित इति पृष्टस्त्वया गवाश्वादिषु
तत्स्वामी यथा प्रतिष्ठितः तथाऽयं स्वे महिम्नि प्रतिष्ठित इति नाहं ब्रवीमि, स्वे
महिम्नीति वचसश्चेदेवं तवार्थभ्रमः, तर्हि ब्रवीमि न महिम्नीति । तत्ते माभूदयं भ्रमः,
स्वे महिम्नि प्रतिष्ठितः - नास्य प्रतिष्ठापदमितरत् महिमैवायम् - अनन्याधीनप्रतिष्ठ
इति विजानीहि, अनन्यप्रतिष्ठत्वमुपपादयति अन्यो हीति । अयं तु भूमा - कथमयमन्यस्मिन्
- भूम्नोऽन्यस्मिन्नल्पे प्रतिष्ठितः स्यात् । अल्पे प्रतिष्ठितश्चान्यो हि  भूम्नः
- अल्पो हि । तद्भूम्नः प्रतिष्ठा भूमैव - अनन्याधीनप्रतिष्ठ इत्येतत् ।। 2 ।।
।। इति सप्तमाध्याये चतुर्विंशः खण्डः ।।
7.25.1
स एवाधस्तात्, स उपरिष्टात्, स पश्चात्, स पुरस्तात्, स
दक्षिणतः, स उत्तरतः, स एवेदँ सर्वमिति ।
"	अथातोऽहंकारादेश एव - अहमेवाधस्तात्,  अहमुपरिष्टात्,"
अहं पश्चात्, अहं पुरस्तात्, अहं दक्षिणतः, अहमुत्तरतः, अहमेवेदँ सर्वमिति ।।
"	अथात आत्मादेश एव - आत्मैवाधस्तात्, आत्मोपरिष्टात्, आत्मा पश्चात्,"
आत्मा पुरस्तात्, आत्मा दक्षिणतः, आत्मोत्तरतः, आत्मैवेदँ सर्वमिति ।। 1 ।।
"	सु.  - दिशि दिशि अन्यान्यादिवालक्ष्यते, तत्त्वतश्चेद्विचार्येत ब्रह्मैव सर्वप्रकारावस्थितमिति"
भूमैवायमधस्तादुपरिष्टात्पश्चात्पुरस्ताद्दक्षिणत उत्तरतश्च सर्वमिदं स एव, तत्तस्मिन्ननुभूयमाने
अनुभूते बा नान्यत्पश्यति नान्यद्विजानाति ।
"	अहमहमिति च पामराः शरीरं जीवं वाऽभिमृशन्तो मन्यन्तेऽहमिहैवास्मि नान्यत्रेति । ये"
पुनः पण्डिताः परमार्थतोऽहगङ्ग्रहस्य पर्यवसानभूमिं जानन्ति न ते तथा । यत्सर्वान्तरात्मानं
परमात्मानमेव हि अहङ्ग्रहपर्यवसानभूमिं जानन्ति ते । तदहंकारादेशस्तु अयमेव तत्त्वतः
- अहमेवाधस्तादहमेवोपरिष्टादहं पश्चादहं पुरस्तादहं दक्षिणत अहमुत्तरतोऽहमेवेदं सर्वमिति ।। 1 ।।
"	इत्थमेव च आत्मादेशोऽपि । आत्मा हि सर्वस्य स एव भूमा परमात्मा - तदयमेव तत्त्वत आत्मानुसन्धानप्रकारोऽपि"
आत्मैवाधस्तादात्मैवोपरिष्टादात्मा पश्चादात्मा पुरस्तादात्मा दक्षिणत आत्मोत्तरत आत्मैवेदँ सर्वमिति ।
"	य एवमहङ्ग्रहस्य पर्यवसानभूमिं तां सर्वान्तरात्मतां सर्वप्रकारावस्थितिं च भूम्नः"
परस्य ब्रह्मणो वेत्ति स एषोऽधिकारी एवम् - स एवाधस्तात् स उपरिष्टात् अहमेवाधस्तादहमुपरिष्टात्,
आत्मैवाधस्तादात्मैवोपरिष्टादित्यादिना प्रकारेण, मन्वानो विजानन् पश्यन्, अत एव स्रगादिना
उद्यानादिना स्त्र्यादिना वा विभूतिभिः वा अन्याभिः योऽयमानन्दः पामराणां स सर्वोऽप्यानन्दो
यस्यात्मन्येव तथाभूतः सन् स्वराड् भवति,
कर्मवश्यताप्रयुक्तदुःखरहितो भवति । तस्यैवंभूतस्य सर्वेषु लोकेषु कामचारः - स्वेच्छासञ्चारसामर्थ्यं सिद्ध्यति ।
"	अन्योऽधस्तादन्य उपरिष्टात्, अहमधस्तादन्य उपरिष्टात्, आत्माऽधस्तादुपरिष्टाच्च अन्य"
इति सर्वथाऽत्यन्तभिन्नभिन्नस्वतन्त्रवस्तु मन्यन्ते, तेऽन्यराजानो भवन्ति - परवशा
भवन्ति, कर्मपरवशा भवन्ति इत्येतत् । अत एव क्षय्यलोका भवन्ति, तेषां सर्वेषु लोकेष्वकामचारो
भवति - संसारिकदुःखभागिनो भवन्ति इत्येतत् ।। 2 ।।
7.25.2
स वा एष एवं पश्यन्नेवं मन्वान एवं विजानन् आत्मरतिः आत्मक्रीड
आत्ममिथुन आत्माऽऽनन्दः, स स्वराड् भवति । तस्य सर्वेषु लोकेषु
कामचारो भवति । अथ येऽन्यथाऽतो विदुरन्यराजानः ते क्षय्यलोका भवन्ति ।
तेषाँ सर्वेषु लोकेष्व कामचारो भवति ।। 2 ।।
"	सु.  - दिशि दिशि अन्यान्यादिवालक्ष्यते, तत्त्वतश्चेद्विचार्येत ब्रह्मैव सर्वप्रकारावस्थितमिति"
भूमैवायमधस्तादुपरिष्टात्पश्चात्पुरस्ताद्दक्षिणत उत्तरतश्च सर्वमिदं स एव, तत्तस्मिन्ननुभूयमाने
अनुभूते बा नान्यत्पश्यति नान्यद्विजानाति ।
"	अहमहमिति च पामराः शरीरं जीवं वाऽभिमृशन्तो मन्यन्तेऽहमिहैवास्मि नान्यत्रेति । ये"
पुनः पण्डिताः परमार्थतोऽहगङ्ग्रहस्य पर्यवसानभूमिं जानन्ति न ते तथा । यत्सर्वान्तरात्मानं
परमात्मानमेव हि अहङ्ग्रहपर्यवसानभूमिं जानन्ति ते । तदहंकारादेशस्तु अयमेव तत्त्वतः
- अहमेवाधस्तादहमेवोपरिष्टादहं पश्चादहं पुरस्तादहं दक्षिणत अहमुत्तरतोऽहमेवेदं सर्वमिति ।। 1 ।।
"	इत्थमेव च आत्मादेशोऽपि । आत्मा हि सर्वस्य स एव भूमा परमात्मा - तदयमेव तत्त्वत आत्मानुसन्धानप्रकारोऽपि"
आत्मैवाधस्तादात्मैवोपरिष्टादात्मा पश्चादात्मा पुरस्तादात्मा दक्षिणत आत्मोत्तरत आत्मैवेदँ सर्वमिति ।
"	य एवमहङ्ग्रहस्य पर्यवसानभूमिं तां सर्वान्तरात्मतां सर्वप्रकारावस्थितिं च भूम्नः"
परस्य ब्रह्मणो वेत्ति स एषोऽधिकारी एवम् - स एवाधस्तात् स उपरिष्टात् अहमेवाधस्तादहमुपरिष्टात्,
आत्मैवाधस्तादात्मैवोपरिष्टादित्यादिना प्रकारेण, मन्वानो विजानन् पश्यन्, अत एव स्रगादिना
उद्यानादिना स्त्र्यादिना वा विभूतिभिः वा अन्याभिः योऽयमानन्दः पामराणां स सर्वोऽप्यानन्दो
यस्यात्मन्येव तथाभूतः सन् स्वराड् भवति,
कर्मवश्यताप्रयुक्तदुःखरहितो भवति । तस्यैवंभूतस्य सर्वेषु लोकेषु कामचारः - स्वेच्छासञ्चारसामर्थ्यं सिद्ध्यति ।
"	अन्योऽधस्तादन्य उपरिष्टात्, अहमधस्तादन्य उपरिष्टात्, आत्माऽधस्तादुपरिष्टाच्च अन्य"
इति सर्वथाऽत्यन्तभिन्नभिन्नस्वतन्त्रवस्तु मन्यन्ते, तेऽन्यराजानो भवन्ति - परवशा
भवन्ति, कर्मपरवशा भवन्ति इत्येतत् । अत एव क्षय्यलोका भवन्ति, तेषां सर्वेषु लोकेष्वकामचारो
भवति - संसारिकदुःखभागिनो भवन्ति इत्येतत् ।। 2 ।।
।। इति सप्तमाध्याये पञ्चविंशः खण्डः ।।
7.26.1
तस्य ह वा एतस्यैवं पश्यत एवं मन्वानस्यैवं विजानत आत्मतः प्राण
आत्मत आशाऽऽत्मतः स्मर आत्मत आकाशः आत्मस्तेज आत्मत
आप आत्मत आविर्भावतिरोभावावात्मतोऽन्नमात्मतो बलमात्मतो
विज्ञानमात्मतो ध्यानमात्मश्चित्तमात्मतः संकल्प आत्मतो मन आत्मतो
वागात्मतो नामात्मतो मन्त्रा आत्मतः कर्माप्यात्मत एवेदँ सर्वमिति ।। 1 ।।
"	तदेष श्लोकः -"
"	न पश्यो मृत्युं पश्यति न रोगं नोत दुःखताम् ।"
"	सर्वं ह पश्यः पश्यति सर्वमाप्नोति सर्वशः ।। इति ।।"
"	स एकधा भवति त्रिधा भवति पञ्चधा ।"
"	सप्तधा नवधा चैव पुनश्चैकादश स्मृतः ।।"
"	शतञ्च दश चैकञ्च सहस्राणि च विंशँतिः ।"
"	आहारशुद्धौ सत्त्वशुद्धिः सत्त्वशुद्धौ ध्रुवा स्मृतिः ।।"
"	स्मृतिलम्भे सर्वग्रन्थीनां विप्रमोक्षः ।"
"	तस्मै मुदितकषायाय तमसः पारं दर्शयति भगवान् सनत्कुमारः । तँ"
स्कन्द इत्याचक्षते तँ स्कन्द इत्याचक्षते ।।
।। इति सप्तमाध्याये षड्विंशः खण्डः ।।
।। छान्दोग्योपनिषदि सप्तमोऽध्यायाः ।।
"	सु.- विदुषो विशेषमितरस्माद्विशदयति - तस्य ह वा इति । यः पुनरविद्वान् प्राणादिकर्मान्तमखिलमात्मनोऽन्यस्मात्"
उत्पन्नं मन्यते, तदविदुषो दृष्ट्या प्राणादिकार्यमात्मनोऽन्यस्मात् । एवं विजानत,
एवं मन्वानस्य एवं पश्यतः तस्यैतस्य तु - उक्तप्रकारेण परमात्मनमेव चेतनाचेतनसकलप्रकोरणावस्थितम्
अखिलात्मकमद्वितीयं श्रवण-मनन-ध्यानपूर्वक्रमेण साक्षात्कुर्वंतस्तु दृष्ट्या, आत्मत
एव प्राण, आत्मत एवाशआ, आत्मत एव सर्वं कर्मन्तं कार्यम्, न ह्ययमन्योऽयमन्य इति पश्यति,
किन्तु परमात्मानं स्वप्रकारतयाऽवस्थितम्अहमित्यात्मेत्येव तु यथाऽवस्थितं साक्षात्करोति,
तदेतस्योपासकस्य आत्मत एव प्राणादिकर्मान्तकार्यदृष्टिः ।।1 ।।
"	उपासकस्य फलमुच्यते - तदेष इत्यादिना । तत् - तस्मिन्विषये, एषः वक्ष्यमाणः, श्लोकः"
पश्यति, न रोगं पश्यति, न वा दुःखितां पश्यति । अपहतपाप्मा विजरो विमृत्युर्विशोको विजिद्यत्सोऽपिपासो
भवति (छा.उ.8-1-5) इत्येतत् । सर्वं ह पश्यः पश्यति, सर्वशः सर्वमाप्नोति, नास्याप्रात्यं
किञ्चित् । सत्यकामो भवतीति यावत् ।
"	सत्यसङ्कल्पश्च भवतीत्याह - स एकधा इति । यथा सङ्कल्पमनेकरूपपरिग्रहणसमर्थश्च भवतीति यावत् ।"
"	एवमुपासनमुपासनफलं चोक्त्वा उपासननिष्पत्तये साधनमुपदिशन्नुपसंहरति - आहार इति । आहारशुद्धौ"
-सात्त्विकाहारसेवने इत्येतत् ।  सत्त्वशुद्धिः - अन्तःकरणनैर्मल्यम् । सम्पन्ने च तस्मिन्
ध्रवा स्मृतिः- विजातीयप्तत्ययानन्तरिता स्मृतिः ध्यानसिद्धिरित्येतत् । स्मृतिलम्भे
सर्वग्रन्थीनाम् कर्मग्रन्थईनाम्, विप्रमोक्षः तस्मै - नारदाय, मृदितकषायाय- प्रणष्टसकलमनःकल्मषाय
पात्रभूताय तमसः परमुक्तलक्षणं परंब्रह्म दर्शयति स्म भगवान् सनत्कुमारः, तम् - भगवन्तम्,
स्कन्द इत्याचक्षते । द्विरुक्तिः अध्याय समाप्त्यर्था ।। 2 ।।
"	।। इति सप्तमाध्याये षङ्विंशः खण्डः ।।"
"	।। इति श्रीमद्भगवत्सहजानन्दचरणकमलपरिचर्यापरायण-परमंहस वर्य-योगिराज-श्रीगौपालानन्दस्वामिविरचिते"
छान्दोग्योपनिषद्भाष्ये सप्तमोऽध्यायः ।।
8.1.1
अथ यदिदमस्मिन् ब्रह्मपुरे दहरं पुण्डरीकं वेश्म
दहरोऽस्मिन्नन्तराकाशः तस्मिन् यदन्तस्तदन्वेष्टव्यं
तद्वाव विजिज्ञासितव्यमिति ।।1।।
8.1.2
तं चेद्ब्रूयुर्यदिदमस्मिन् ब्रह्मपुरे दहरं पुण्डरीकं वेश्म
दहरोऽस्मिन्नन्तराकाशः किं तदत्र विद्यते यदन्वेष्टव्यं
यद्वाव विजिज्ञासितव्यमिति ।।2।।
"	सु. - दहराकाशं तदन्तर्वर्ति च विशदयन्ती श्रुतिरेवाशङ्कामुद्भाव्य परिहरति - तं चेत्"
इत्यादिना । तं चैद्ब्रूयुः - तमेवमुपदिशन्तं गुरुं शिष्याश्चेदजानन्तो हार्दं गुरोरन्यथा
सम्भाव्य ब्रूयुः । किमिति? यदिदमस्मिन्पुरे वेश्म पुण्डरीकं तद्दहरम् , तत्र योऽन्तराकाशः
स दहरः, ततोऽप्यल्पः, तदस्मिन्नल्पे किं विद्यते यदन्वेष्टव्यं स्यात्? पुण्डरीकादल्पस्य
ततोऽपि अल्पस्यान्वेषणेन को महानर्थः स्यादिति यावत् । एवं पृष्टे गुरुर्ब्रूयात्,
दहरपुण्डरीकान्तःस्थ आकाशो दहरो नाम, आविर्भावावच्छेदकस्थानापेक्षया । अङ्गुष्ठमात्रः
पुरुषो मध्य आत्मनि तिष्ठति । ईशानो भूतभव्यस्य  । (क.उ. 4-12) स तु न स्वरूपतोऽल्पः,
यावान्वाऽयमाकाशस्तावानेषोऽन्तर्हृदये आकाशः - दृष्टवस्तुषु वैपुल्यं प्रकृष्टमभिप्रेत्य
अल्पताभ्रमापनोदनायेदम् उदाहरणमादृतम् । वस्तुतोऽनन्तस्तु सः । भूताकाशादत्यन्तविलक्षणोऽप्ययं
प्रकाशविशेषनिमित्तयोगेनाकाशशब्देनोक्तः । यदयं द्युपृथिव्यादिनक्षत्रान्तस्य सर्वस्य
कार्यवर्गस्य आधारभूतः, अरा इव रथनाभौ यस्मिन् सर्वं समर्पितम् । य एनमुपास्ते तस्यास्योपासकस्य
यदिष्टमिहलोकेऽस्ति यच्च नास्ति एतल्लोकगम्यं लोकान्तरगम्यं वा तदखिलमस्मिन्नेव समाहितम्
। तदाश्रयोऽयं सर्वेषां कामानाम् । आनन्दमयेऽस्मिन् समुद्रे गोष्पदवत्सर्व एवानन्दाः
सन्तीति सर्वमस्मिन्समाहितमित्युपपन्नं नाम निरतिशयभोग्य इत्येतत् ।। 2-3 ।।
8.1.3
स ब्रूयाद्यावान्वा अयमाकाशः तावानेषोऽन्तर्हृदय आकाश
उभे अस्मिन् द्यावापृथिवी अन्तरेव समाहिते उभावग्निश्च
वायुश्च सूर्याचन्द्रमसावुभौ विद्युन्नक्षत्राणि यच्चास्येहास्ति
यच्च नास्ति सर्वं तदस्मिन्समाहितमिति ।।3।।
"	सु. - दहराकाशं तदन्तर्वर्ति च विशदयन्ती श्रुतिरेवाशङ्कामुद्भाव्य परिहरति - तं चेत्"
इत्यादिना । तं चैद्ब्रूयुः - तमेवमुपदिशन्तं गुरुं शिष्याश्चेदजानन्तो हार्दं गुरोरन्यथा
सम्भाव्य ब्रूयुः । किमिति? यदिदमस्मिन्पुरे वेश्म पुण्डरीकं तद्दहरम् , तत्र योऽन्तराकाशः
स दहरः, ततोऽप्यल्पः, तदस्मिन्नल्पे किं विद्यते यदन्वेष्टव्यं स्यात्? पुण्डरीकादल्पस्य
ततोऽपि अल्पस्यान्वेषणेन को महानर्थः स्यादिति यावत् । एवं पृष्टे गुरुर्ब्रूयात्,
दहरपुण्डरीकान्तःस्थ आकाशो दहरो नाम, आविर्भावावच्छेदकस्थानापेक्षया । अङ्गुष्ठमात्रः
पुरुषो मध्य आत्मनि तिष्ठति । ईशानो भूतभव्यस्य  । (क.उ. 4-12) स तु न स्वरूपतोऽल्पः,
यावान्वाऽयमाकाशस्तावानेषोऽन्तर्हृदये आकाशः - दृष्टवस्तुषु वैपुल्यं प्रकृष्टमभिप्रेत्य
अल्पताभ्रमापनोदनायेदम् उदाहरणमादृतम् । वस्तुतोऽनन्तस्तु सः । भूताकाशादत्यन्तविलक्षणोऽप्ययं
प्रकाशविशेषनिमित्तयोगेनाकाशशब्देनोक्तः । यदयं द्युपृथिव्यादिनक्षत्रान्तस्य सर्वस्य
कार्यवर्गस्य आधारभूतः, अरा इव रथनाभौ यस्मिन् सर्वं समर्पितम् । य एनमुपास्ते तस्यास्योपासकस्य
यदिष्टमिहलोकेऽस्ति यच्च नास्ति एतल्लोकगम्यं लोकान्तरगम्यं वा तदखिलमस्मिन्नेव समाहितम्
। तदाश्रयोऽयं सर्वेषां कामानाम् । आनन्दमयेऽस्मिन् समुद्रे गोष्पदवत्सर्व एवानन्दाः
सन्तीति सर्वमस्मिन्समाहितमित्युपपन्नं नाम निरतिशयभोग्य इत्येतत् ।। 2-3 ।।
8.1.4
तञ्चेत् ब्रूयुः - अस्मिँश्चेदिदं ब्रह्मपुरे सर्वं समाहितँ सर्वाणि
च भूतानि सर्वे च कामाः, यदैनज्जरामाप्नोति प्रध्वँसते वा
किं ततोऽशिष्यत इति ।।4।।
"	सु . - शिष्याशङ्कामनुवदति - तं चेत् इति । तमाचार्यमेवमुपदिशन्तमाशङ्कमानाः पृच्छेयुः"
शिष्याः, किमिति ? एवन्तु प्राप्तं ब्रह्मपुरे अस्मिन् शरीरे सर्वमिदं सर्वाणि भूतानि
सर्वे च कामाः समाहिता इति, यो दहराकाशो यच्च तद्वेश्म तदुभयं ब्रह्मपुरमाधारं हि आश्रित्य
वर्तते, ततश्च एनद्ब्रह्मपुरं शरीरं यदा जरामाप्नोति तदा प्रध्वंसत एवैनत्, मूलाधारे
प्रणष्टे किमिति शिष्येत ? सर्वमेव विनश्येदिति ।।4।।
8.1.5
स ब्रूयात् - नास्य जरयैतज्जीर्यति, न वधेनास्य हन्यते ;
एतत् सत्यं ब्रह्मपुरम् । अस्मिन्कामाः समाहिताः । एष
आत्माऽपहतपाप्मा विजरो विमृत्युर्विशोको विजिघत्सोऽपिपासः
सत्यकामः सत्यसङ्कल्पः । यथा ह्येवेह प्रजा अन्वाविशन्ति
यथानुशासनं यं यमन्तमभिकामा भवन्ति यं जनपदं यं क्षेत्रभागं
तं तमेवोपजीवन्ति ।।5।।
"	सु. - परिहारप्रकारमाह - स इति । स गुरुरेवं प्रति ब्रूयात्नास्य शरीरस्य जरया एतत्"
- दहरे पुण्डरीके वेश्मनि सन्निहितं जीर्यति, नास्य वधेन हन्यते, एतत्सत्यम् - अविक्रियम्,
स्वरूपतः स्वभावतो वा विकारानर्हम् । इदन्तु ब्रह्माख्यं पुरम् । इदन्तु विलक्षणं पुरम्,
यस्मिन्नन्तरेव समाहिते द्यावापृथिवी उभावग्निश्च वायुश्च सूर्याचन्द्रमसावुभौ विद्युन्नक्षत्राणि,
विचित्रभोग्यभोगोपकरणसम्पन्नतया पुरमिदम् । द्वारमात्रसाम्यात्तु तत्पुरमुक्तम्, विकारि
च . ब्रह्मणः प्रादुर्भावविशेषावच्छदेकवेश्मसम्बन्धेन ब्रह्मणः पुरमुक्तम् । इदन्तु
ब्रह्मैव पुरम् । काम्यन्त इति कामाः - कल्याणगुणाः समाहिताः । उपासकस्य कामान् अतोऽतिरिच्यन्ते।
अन्ये च कामाभासा एव । उत्तरितमनेन यत्पृष्टं किं तदत्र विद्यते इति । कामानेव विशदयति
- एष इति । अपहतपाप्मा - व्यपेतपुण्यपापः । विजिघत्सः - बुभुक्षारहितः । हेयप्रत्यनीकत्वमुक्तम्
। सत्यकामः सत्यसङ्कलपः - अनन्तकल्याणगुणाश्रय इत्येतत् । ये पुनरेनमात्मानं न विदन्ति
ते प्राप्यापि कृतेन कर्मणा किमपि पारलौकिकं फलं परोपजीविन एव भवन्ति , तन्न सुखलेश
एषामित्याह - यथा ह्येवेह इति । यथेह प्रजा यथाऽनुशासनम् - प्रभोः नियमनमनतिलङ्घमानां
एव अन्वाविशन्ति - अनृसृत्यैवाविशान्ति तं तमर्थम् । दृश्यते हि एतल्लोके प्रजा यं जनपदं
यं क्षेत्रभागं एवमादिं यं यमन्तम् - मनोरथस्यान्तं फलम्, प्रदेशविभागं वा । अभिकामा
भवन्ति - कामयमाना भवन्ति प्रभोः प्रसादतः प्राप्यापि तं तं न तं प्रति प्रभवन्ति, किन्तु
तं तं जनपदं क्षेत्रभागं वा उपजीवन्ति उपश्रित्य जीवन्ति । वृत्तिकर्शिता वृत्तिलाभेन
कथञ्चिज्जीवन्ति नाम, नहि ते तस्य प्रभवः, प्रभुस्तु पार्थिव एव । एवकारस्य भिन्नक्रमेणान्वयः
। उपजीवन्त्येवेति । एवमेवामुत्रेत्युत्तरत आकृष्यान्वयो बोध्यः । यस्य देवस्य प्रसादाद्यं
लोकं गच्छति तस्यैव वशगः पशुरिव केवलमुपजीवतीति   यावत् ।। 5 ।।
8.1.6
तद्यथेह कर्मचितो लोकः क्षीयते, एवमेवामुत्र पुण्यचितो लोकः क्षीयते ।
तद्य इहात्मानमननुविद्य व्रजन्त्येताँश्च सत्यान् कामान्,
तेषां सर्वेषु लोकेष्वकामचारो भवति ।
अथ य इहात्मानमनुविद्य व्रजन्त्येताँश्च सत्यान् कामान्, तेषाँ सर्वेषु
लोकेषु कामचारो भवति ।। 6 ।।
"	सु. - एवं पुण्यचितो लोकः पारतन्त्र्यनिरयलक्षण इत्युक्तम्, अथास्थिर इत्याह - तदिति । स्पष्टम् ।"
"	विदुषो विशेषं वदन् अविदुष उक्तमेव पारतन्त्र्यमनुवदति - तद्य इह इति । उक्तलक्षणमात्मानं"
दहराकाशमननुविद्य श्रवणमननादिभिः अननुविद्य च सत्यान् कामानस्य, सत्ये ब्रह्मपुरे ये
कामाः कल्याणगुणास्ते सत्यास्तानननुविद्य, ये व्रजन्ति परलोकम्, तेषामकामचारः पारतन्त्र्यं भवति ।
"	विदुषां विशेषमाह - अथ य इति । य इहात्मानम् अस्य सत्यांश्च कामाननुविद्य श्रवणमननादिभिः"
व्रजन्ति, कम् ? परमेव सर्वस्मात्, पर एव हि दहराकाश उपास्य एषाम् । तमननुविद्य व्रजतां
हि अन्यान्यो लोकः, अकामचारता च, तेषामेषां सर्वेषु लोकेषु कामचारो भवति - कर्मप्रक्षयात्,
कर्मणैव हि पुण्यापुण्यलक्षणेन परवशता, अपहतपाप्मनामेषां न तत्प्रसङ्गः । अपहतपाप्मन
उपासनादेते अपहतपाप्मानो नाम ।
"	ननु स्यात् कामचारता, सर्वेषु लोकेष्विति कथम् ? लोका हि कर्मफललक्षणाः, सत्यम्, ततः"
को विरोधः ? फलोपभोगार्थस्तत्सम्बन्धो हि विरुद्ध्यते, यथाकामं तु न , कर्मनियन्त्रितो
हि यथाकर्म तेषु चरति, अयं तु यथाकामम्, स च यथाकर्म तत्र तत्र, अयं तु सर्वेषु, कर्मफललक्षणेष्वपि
लोकेषु घटेत प्रवेशो मुक्तानामपि भगवदनुभवशोषतया, भगवतो
विभूतिरिति हि सकलमिदमवधत्ते ।।6।।
।। इत्यष्टमाध्याये प्रथमः खण्डः ।।
8.2.1
स यदि पितृलोककामो भवति, सङ्कल्पोदवास्य पितरः
समुत्तिष्ठन्ति । तेन पितृलोकेन सम्पन्नो महीयते ।।1।।
"	सु. - अथास्य सङ्कल्पमात्रेण कामा निष्पद्यन्ते इत्याह - स यदि इति । यः तमात्मानमनुविद्य"
व्रजति स यदि पितृलोककामो भवति - पितृलोकः पितर एव लोकः, पितॄणां लोको वर्गो वा, तत्कामो
यदि भवति, कामना च अस्मिन्नस्य भगवद्विभूतितया, सङ्कल्पादेव सङ्कल्पमात्रेण, सामग्र्यन्तरनिरपेक्षम्,
अस्य पितरः समुत्तिष्ठन्ते - तेन पितृलोकेन सहितो महीयते पूज्यते । शिष्टं स्पष्टम् ।।
"	यं यमन्तं  प्रदेशम् अभिकामो भवति - कामयमानो भवति, यं काममन्यं वा कामयते, कामना च"
अस्य अस्मिन्पूर्ववद्बोध्या, सोऽस्य सङ्कल्पमात्रेण सिद्ध्यति । एतेन - सत्यकामत्व-सत्यसङ्कल्पत्वगुणयोगोऽस्य
प्रदर्शितो भवति । अवितथा हि अस्य कामाः, सङ्कल्पश्चावितथः । इदमिह बोध्यम् - गुणाष्टकेषु
प्रथमस्य अपहतपाप्मत्वस्य कामचारो भवति इत्यनेन ज्ञापनात्, सत्यकामत्व-सत्यसङ्कल्पत्वयोः
अन्त्ययोः स यदि इत्यादिना ज्ञापनात् अपहतपाप्मत्वादिगुणाष्टकलक्षणस्वस्वरूपाविर्भावलक्षणं
दहराकाशोपासनफलं ज्ञापितं भवतीति ।। 1.10 ।।
8.2.2
अथ यदि मातृलोककामो भवति, सङ्कल्पादेवास्य मातरः
समुत्तिष्ठन्ति। तेन मातृलोकेन सम्पन्नो महीयते ।।2।।
"	सु. - अथास्य सङ्कल्पमात्रेण कामा निष्पद्यन्ते इत्याह - स यदि इति । यः तमात्मानमनुविद्य"
व्रजति स यदि पितृलोककामो भवति - पितृलोकः पितर एव लोकः, पितॄणां लोको वर्गो वा, तत्कामो
यदि भवति, कामना च अस्मिन्नस्य भगवद्विभूतितया, सङ्कल्पादेव सङ्कल्पमात्रेण, सामग्र्यन्तरनिरपेक्षम्,
अस्य पितरः समुत्तिष्ठन्ते - तेन पितृलोकेन सहितो महीयते पूज्यते । शिष्टं स्पष्टम् ।।
"	यं यमन्तं  प्रदेशम् अभिकामो भवति - कामयमानो भवति, यं काममन्यं वा कामयते, कामना च"
अस्य अस्मिन्पूर्ववद्बोध्या, सोऽस्य सङ्कल्पमात्रेण सिद्ध्यति । एतेन - सत्यकामत्व-सत्यसङ्कल्पत्वगुणयोगोऽस्य
प्रदर्शितो भवति । अवितथा हि अस्य कामाः, सङ्कल्पश्चावितथः । इदमिह बोध्यम् - गुणाष्टकेषु
प्रथमस्य अपहतपाप्मत्वस्य कामचारो भवति इत्यनेन ज्ञापनात्, सत्यकामत्व-सत्यसङ्कल्पत्वयोः
अन्त्ययोः स यदि इत्यादिना ज्ञापनात् अपहतपाप्मत्वादिगुणाष्टकलक्षणस्वस्वरूपाविर्भावलक्षणं
दहराकाशोपासनफलं ज्ञापितं भवतीति ।। 1.10 ।।
8.2.3
अथ यदि भ्रातृलोककामो भवति, सङ्कल्पादेवास्य भ्रातरः
समुत्तिष्ठन्ति। तेन भ्रातृलोकेन सम्पन्नो महीयते ।।3।।
"	सु. - अथास्य सङ्कल्पमात्रेण कामा निष्पद्यन्ते इत्याह - स यदि इति । यः तमात्मानमनुविद्य"
व्रजति स यदि पितृलोककामो भवति - पितृलोकः पितर एव लोकः, पितॄणां लोको वर्गो वा, तत्कामो
यदि भवति, कामना च अस्मिन्नस्य भगवद्विभूतितया, सङ्कल्पादेव सङ्कल्पमात्रेण, सामग्र्यन्तरनिरपेक्षम्,
अस्य पितरः समुत्तिष्ठन्ते - तेन पितृलोकेन सहितो महीयते पूज्यते । शिष्टं स्पष्टम् ।।
"	यं यमन्तं  प्रदेशम् अभिकामो भवति - कामयमानो भवति, यं काममन्यं वा कामयते, कामना च"
अस्य अस्मिन्पूर्ववद्बोध्या, सोऽस्य सङ्कल्पमात्रेण सिद्ध्यति । एतेन - सत्यकामत्व-सत्यसङ्कल्पत्वगुणयोगोऽस्य
प्रदर्शितो भवति । अवितथा हि अस्य कामाः, सङ्कल्पश्चावितथः । इदमिह बोध्यम् - गुणाष्टकेषु
प्रथमस्य अपहतपाप्मत्वस्य कामचारो भवति इत्यनेन ज्ञापनात्, सत्यकामत्व-सत्यसङ्कल्पत्वयोः
अन्त्ययोः स यदि इत्यादिना ज्ञापनात् अपहतपाप्मत्वादिगुणाष्टकलक्षणस्वस्वरूपाविर्भावलक्षणं
दहराकाशोपासनफलं ज्ञापितं भवतीति ।। 1.10 ।।
8.2.4
अथ यदि स्वसृलोककामो भवति, सङ्कल्पादेवास्य स्वसारः
समुत्तिष्ठन्ति । तेन स्वसृलोकेन सम्पन्नो महीयते ।।4।।
"	सु. - अथास्य सङ्कल्पमात्रेण कामा निष्पद्यन्ते इत्याह - स यदि इति । यः तमात्मानमनुविद्य"
व्रजति स यदि पितृलोककामो भवति - पितृलोकः पितर एव लोकः, पितॄणां लोको वर्गो वा, तत्कामो
यदि भवति, कामना च अस्मिन्नस्य भगवद्विभूतितया, सङ्कल्पादेव सङ्कल्पमात्रेण, सामग्र्यन्तरनिरपेक्षम्,
अस्य पितरः समुत्तिष्ठन्ते - तेन पितृलोकेन सहितो महीयते पूज्यते । शिष्टं स्पष्टम् ।।
"	यं यमन्तं  प्रदेशम् अभिकामो भवति - कामयमानो भवति, यं काममन्यं वा कामयते, कामना च"
अस्य अस्मिन्पूर्ववद्बोध्या, सोऽस्य सङ्कल्पमात्रेण सिद्ध्यति । एतेन - सत्यकामत्व-सत्यसङ्कल्पत्वगुणयोगोऽस्य
प्रदर्शितो भवति । अवितथा हि अस्य कामाः, सङ्कल्पश्चावितथः । इदमिह बोध्यम् - गुणाष्टकेषु
प्रथमस्य अपहतपाप्मत्वस्य कामचारो भवति इत्यनेन ज्ञापनात्, सत्यकामत्व-सत्यसङ्कल्पत्वयोः
अन्त्ययोः स यदि इत्यादिना ज्ञापनात् अपहतपाप्मत्वादिगुणाष्टकलक्षणस्वस्वरूपाविर्भावलक्षणं
दहराकाशोपासनफलं ज्ञापितं भवतीति ।। 1.10 ।।
8.2.5
अथ यदि सखिलोककामो भवति, सङ्कल्पादेवास्य सखायः
समुत्तिष्ठन्ति । तेन सखिलोकेन सम्पन्नो महीयते ।।5।।
"	सु. - अथास्य सङ्कल्पमात्रेण कामा निष्पद्यन्ते इत्याह - स यदि इति । यः तमात्मानमनुविद्य"
व्रजति स यदि पितृलोककामो भवति - पितृलोकः पितर एव लोकः, पितॄणां लोको वर्गो वा, तत्कामो
यदि भवति, कामना च अस्मिन्नस्य भगवद्विभूतितया, सङ्कल्पादेव सङ्कल्पमात्रेण, सामग्र्यन्तरनिरपेक्षम्,
अस्य पितरः समुत्तिष्ठन्ते - तेन पितृलोकेन सहितो महीयते पूज्यते । शिष्टं स्पष्टम् ।।
"	यं यमन्तं  प्रदेशम् अभिकामो भवति - कामयमानो भवति, यं काममन्यं वा कामयते, कामना च"
अस्य अस्मिन्पूर्ववद्बोध्या, सोऽस्य सङ्कल्पमात्रेण सिद्ध्यति । एतेन - सत्यकामत्व-सत्यसङ्कल्पत्वगुणयोगोऽस्य
प्रदर्शितो भवति । अवितथा हि अस्य कामाः, सङ्कल्पश्चावितथः । इदमिह बोध्यम् - गुणाष्टकेषु
प्रथमस्य अपहतपाप्मत्वस्य कामचारो भवति इत्यनेन ज्ञापनात्, सत्यकामत्व-सत्यसङ्कल्पत्वयोः
अन्त्ययोः स यदि इत्यादिना ज्ञापनात् अपहतपाप्मत्वादिगुणाष्टकलक्षणस्वस्वरूपाविर्भावलक्षणं
दहराकाशोपासनफलं ज्ञापितं भवतीति ।। 1.10 ।।
8.2.6
अथ यदि गन्धमाल्यलोककामो भवति, सङ्कल्पादेवास्य
गन्धमाल्ये समुत्तिष्ठतः । तेन गन्धमाल्यलोकेन सम्पन्नो महीयते ।।6।।
"	सु. - अथास्य सङ्कल्पमात्रेण कामा निष्पद्यन्ते इत्याह - स यदि इति । यः तमात्मानमनुविद्य"
व्रजति स यदि पितृलोककामो भवति - पितृलोकः पितर एव लोकः, पितॄणां लोको वर्गो वा, तत्कामो
यदि भवति, कामना च अस्मिन्नस्य भगवद्विभूतितया, सङ्कल्पादेव सङ्कल्पमात्रेण, सामग्र्यन्तरनिरपेक्षम्,
अस्य पितरः समुत्तिष्ठन्ते - तेन पितृलोकेन सहितो महीयते पूज्यते । शिष्टं स्पष्टम् ।।
"	यं यमन्तं  प्रदेशम् अभिकामो भवति - कामयमानो भवति, यं काममन्यं वा कामयते, कामना च"
अस्य अस्मिन्पूर्ववद्बोध्या, सोऽस्य सङ्कल्पमात्रेण सिद्ध्यति । एतेन - सत्यकामत्व-सत्यसङ्कल्पत्वगुणयोगोऽस्य
प्रदर्शितो भवति । अवितथा हि अस्य कामाः, सङ्कल्पश्चावितथः । इदमिह बोध्यम् - गुणाष्टकेषु
प्रथमस्य अपहतपाप्मत्वस्य कामचारो भवति इत्यनेन ज्ञापनात्, सत्यकामत्व-सत्यसङ्कल्पत्वयोः
अन्त्ययोः स यदि इत्यादिना ज्ञापनात् अपहतपाप्मत्वादिगुणाष्टकलक्षणस्वस्वरूपाविर्भावलक्षणं
दहराकाशोपासनफलं ज्ञापितं भवतीति ।। 1.10 ।।
8.2.7
अथ यद्यन्नपानलोककामो भवति, सङ्कल्पादेवास्य
अन्नपाने समुत्तिष्ठतः । तेन अन्नपानलोकेन सम्पन्नो महीयते ।।7।।
"	सु. - अथास्य सङ्कल्पमात्रेण कामा निष्पद्यन्ते इत्याह - स यदि इति । यः तमात्मानमनुविद्य"
व्रजति स यदि पितृलोककामो भवति - पितृलोकः पितर एव लोकः, पितॄणां लोको वर्गो वा, तत्कामो
यदि भवति, कामना च अस्मिन्नस्य भगवद्विभूतितया, सङ्कल्पादेव सङ्कल्पमात्रेण, सामग्र्यन्तरनिरपेक्षम्,
अस्य पितरः समुत्तिष्ठन्ते - तेन
पितृलोकेन सहितो महीयते पूज्यते । शिष्टं स्पष्टम् ।।
"	यं यमन्तं  प्रदेशम् अभिकामो भवति - कामयमानो भवति, यं काममन्यं वा कामयते, कामना च"
अस्य अस्मिन्पूर्ववद्बोध्या, सोऽस्य सङ्कल्पमात्रेण सिद्ध्यति । एतेन - सत्यकामत्व-सत्यसङ्कल्पत्वगुणयोगोऽस्य
प्रदर्शितो भवति । अवितथा हि अस्य कामाः, सङ्कल्पश्चावितथः । इदमिह बोध्यम् - गुणाष्टकेषु
प्रथमस्य अपहतपाप्मत्वस्य कामचारो भवति इत्यनेन ज्ञापनात्, सत्यकामत्व-सत्यसङ्कल्पत्वयोः
अन्त्ययोः स यदि इत्यादिना ज्ञापनात् अपहतपाप्मत्वादिगुणाष्टकलक्षणस्वस्वरूपाविर्भावलक्षणं
दहराकाशोपासनफलं ज्ञापितं भवतीति ।। 1.10 ।।
8.2.8
अथ यदि गीतवादित्रलोककामो भवति, सङ्कल्पादेवास्य
गीतवादित्रे समुत्तिष्ठतः । तेन गीतवादित्रलोकेन संपन्नो महीयते ।।8।।
"	सु. - अथास्य सङ्कल्पमात्रेण कामा निष्पद्यन्ते इत्याह - स यदि इति । यः तमात्मानमनुविद्य"
व्रजति स यदि पितृलोककामो भवति - पितृलोकः पितर एव लोकः, पितॄणां लोको वर्गो वा, तत्कामो
यदि भवति, कामना च अस्मिन्नस्य भगवद्विभूतितया, सङ्कल्पादेव सङ्कल्पमात्रेण, सामग्र्यन्तरनिरपेक्षम्,
अस्य पितरः समुत्तिष्ठन्ते - तेन पितृलोकेन सहितो महीयते पूज्यते । शिष्टं स्पष्टम् ।।
"	यं यमन्तं  प्रदेशम् अभिकामो भवति - कामयमानो भवति, यं काममन्यं वा कामयते, कामना च"
अस्य अस्मिन्पूर्ववद्बोध्या, सोऽस्य सङ्कल्पमात्रेण सिद्ध्यति । एतेन - सत्यकामत्व-सत्यसङ्कल्पत्वगुणयोगोऽस्य
प्रदर्शितो भवति । अवितथा हि अस्य कामाः, सङ्कल्पश्चावितथः । इदमिह बोध्यम् - गुणाष्टकेषु
प्रथमस्य अपहतपाप्मत्वस्य कामचारो भवति इत्यनेन ज्ञापनात्, सत्यकामत्व-सत्यसङ्कल्पत्वयोः
अन्त्ययोः स यदि इत्यादिना ज्ञापनात् अपहतपाप्मत्वादिगुणाष्टकलक्षणस्वस्वरूपाविर्भावलक्षणं
दहराकाशोपासनफलं ज्ञापितं भवतीति ।। 1.10 ।।
8.2.9
अथ यदि स्त्रीलोककामो भवति, सङ्कल्पादेवास्य स्त्रियः
समुत्तिष्ठन्ति । तेन स्त्रीलोकेन सम्पन्नो महीयते ।।9।।
"	सु. - अथास्य सङ्कल्पमात्रेण कामा निष्पद्यन्ते इत्याह - स यदि इति । यः तमात्मानमनुविद्य"
व्रजति स यदि पितृलोककामो भवति - पितृलोकः पितर एव लोकः, पितॄणां लोको वर्गो वा, तत्कामो
यदि भवति, कामना च अस्मिन्नस्य भगवद्विभूतितया, सङ्कल्पादेव सङ्कल्पमात्रेण, सामग्र्यन्तरनिरपेक्षम्,
अस्य पितरः समुत्तिष्ठन्ते - तेन पितृलोकेन सहितो महीयते पूज्यते । शिष्टं स्पष्टम् ।।
"	यं यमन्तं  प्रदेशम् अभिकामो भवति - कामयमानो भवति, यं काममन्यं वा कामयते, कामना च"
अस्य अस्मिन्पूर्ववद्बोध्या, सोऽस्य सङ्कल्पमात्रेण सिद्ध्यति । एतेन - सत्यकामत्व-सत्यसङ्कल्पत्वगुणयोगोऽस्य
प्रदर्शितो भवति । अवितथा हि अस्य कामाः, सङ्कल्पश्चावितथः । इदमिह बोध्यम् - गुणाष्टकेषु
प्रथमस्य अपहतपाप्मत्वस्य कामचारो भवति इत्यनेन ज्ञापनात्, सत्यकामत्व-सत्यसङ्कल्पत्वयोः
अन्त्ययोः स यदि इत्यादिना ज्ञापनात् अपहतपाप्मत्वादिगुणाष्टकलक्षणस्वस्वरूपाविर्भावलक्षणं
दहराकाशोपासनफलं ज्ञापितं भवतीति ।। 1.10 ।।
8.2.10
यं यमन्तमभिकामो भवति, यं कामं कामयते, सोऽस्य
सङ्कल्पादेव समुत्तिष्ठति । तेन सम्पन्नो महीयते ।।10।।
"	सु. - अथास्य सङ्कल्पमात्रेण कामा निष्पद्यन्ते इत्याह - स यदि इति । यः तमात्मानमनुविद्य"
व्रजति स यदि पितृलोककामो भवति - पितृलोकः पितर एव लोकः, पितॄणां लोको वर्गो वा, तत्कामो
यदि भवति, कामना च अस्मिन्नस्य भगवद्विभूतितया, सङ्कल्पादेव सङ्कल्पमात्रेण, सामग्र्यन्तरनिरपेक्षम्,
अस्य पितरः समुत्तिष्ठन्ते - तेन
पितृलोकेन सहितो महीयते पूज्यते । शिष्टं स्पष्टम् ।।
"	यं यमन्तं  प्रदेशम् अभिकामो भवति - कामयमानो भवति, यं काममन्यं वा कामयते, कामना च"
अस्य अस्मिन्पूर्ववद्बोध्या, सोऽस्य सङ्कल्पमात्रेण सिद्ध्यति । एतेन - सत्यकामत्व-सत्यसङ्कल्पत्वगुणयोगोऽस्य
प्रदर्शितो भवति । अवितथा हि अस्य कामाः, सङ्कल्पश्चावितथः । इदमिह बोध्यम् - गुणाष्टकेषु
प्रथमस्य अपहतपाप्मत्वस्य कामचारो भवति इत्यनेन ज्ञापनात्, सत्यकामत्व-सत्यसङ्कल्पत्वयोः
अन्त्ययोः स यदि इत्यादिना ज्ञापनात् अपहतपाप्मत्वादिगुणाष्टकलक्षणस्वस्वरूपाविर्भावलक्षणं
दहराकाशोपासनफलं ज्ञापितं भवतीति ।। 1.10 ।।
।। इत्यष्टमाध्याये द्वितीयः खण्डः ।।
8.3.1
त इमे सत्याः कामा अनृतापिधानाः ।
तेषाँ सत्यानाँ सतामनृतमपिधानम् ।
यो यो ह्यस्येतः प्रैति, न तमिह दर्शनाय लभते ।। 1 ।।
"	सु. - नन्वेष ह्यात्मा, सन्निहितश्च हृदय एव, तत् सन्निहितेऽस्मिन्नात्मनि समाहितान्"
सत्यान् कामान् कल्याणगुणान् नानुविन्दन्त्याश्चर्यम्, इत्यत्राह - त इमे इति । त इमे
अपहतपाप्मत्वादिलक्षणाः सत्याः कामाः सन्निहितगता अपि अनृतापिधानाः यतो नानुविन्दन्ति
सर्व एव ततस्तान् । तेषां सत्यानां सताम् अनृतं कर्म आच्छादकम्,
कामनामूलं कर्म अनृतमुच्यते भ्रममूलकत्वात् । कामनाया मूलं हि देहात्मभ्रमः स्वतन्त्रात्मताभ्रमश्च,
अविद्यामूलकप्राचीनकर्मणा तिरोहिता इत्येतत् । तेनैवापिधानेन बन्धुः पिता भ्राता पुत्रो
वाऽस्य प्रैति न तमिह पिधानव्यवहिते प्रदेशे दर्शनाय लभते अयम् ।। 1 ।।
8.3.2
अथ ये चास्येह जीवा ये च प्रेता यच्चान्यदिच्छन्न लभते,
सर्वे तदत्र गत्वा विन्दते । अत्र ह्यस्यैते सत्याः कामा अनृतापिधानाः ।
तद्यथा हिरण्यनिधिं निहितमक्षेत्रज्ञा उपर्युपरि सञ्चरन्तो न विन्देयुः,
एवमेवेमाः सर्वाः प्रजा अहरहर्गच्छन्त्य एवं ब्रह्मलोकं न विन्दन्ति ;
अनृतेन हि प्रत्यूढाः ।। 2 ।।
"	सु. - अनृतापिधानतां दृष्टान्तनिरूपणमुखेनोपपादयति - तद्यथा इति । यथा हिरण्यनिधिम्"
अन्तर्निगूढम् अक्षेत्रज्ञाः क्षेत्रस्वभावानभिज्ञा उपर्युपरि अन्वहं सञ्चरन्तः अपि
न विन्देयुः, एवमेवेमाः सर्वाः प्रजाः अहरहर्गच्छन्त्यः अपि  सुषुप्तो सङ्गच्छन्त्योऽप्येतं
ब्रह्मलोकं न विन्दन्ति । यद्वा - अहरहर्गच्छन्त्यः अपि अन्तर्यामिण्येवास्मिन्नन्वहं
सञ्चरन्त्योऽपि न विन्दन्त्येतं ब्रह्मलोकमन्तर्याम्यात्मतत्त्वलक्षणम् । ब्रह्मैव
लोको ब्रह्मलोकः । तत्र हेतुमाह - अनृतेन हि इति । प्रत्यूढाः - विपरीतं नीताः, विपरीतात्मग्रहाविष्टा
इति यावत् । अनृतेन इति व्याख्य तम् ।। 2 ।।
8.3.3
तृतीयो मन्त्रः।
स वा एष आत्मा हृदि । तस्यैतदेव निरुक्तँ हृद्ययम् इति ।
तस्माद्धृदयम् । अहरहर्वा एवंवित् स्वर्गं लोकमेति ।। 3 ।।
"	सु. - हृदयशब्दनिर्वचनमुखेन हार्दाकाशस्यान्तरात्मतां । द्रढयन्नाह - स वा इति । स"
एषः- यस्मिन् सत्याः कामाः समाहिताः, यं न विन्दन्त्यनृतेन प्रत्यूढाः स एष आत्मा हृदिहृदयपुण्डरीके
सन्निहितः । अत एव तस्य हृदयमिति नाम्नः एतदेव निरुक्तम् - निर्वचनम् । किमिति ? हृदयमिति
। अत एव हेतोः हृदयमिति नाम्नः प्रवृत्तिः । इतश्च नामनिर्वचनाद्धार्दाकाशस्यात्मत्वं
व्यक्तम् । अहरहः- आप्रयाणात् एवंवित् - हार्दाकाशमेवंप्रकारम् अनुस्मरन् स्वर्गं लोकमेति
- निरतिशयसुखलक्षणं परब्रह्माख्यं लोकमेति ।। 3 ।।
8.3.4
अथ य एष संप्रसादोऽस्माच्छरीरात् समुत्थाय परञ्ज्योतिरुपसम्पद्य
स्वेन रूपेणाभिनिष्पद्यते, एष आत्मेति हौवाच एतदमृतमभयमेतद्ब्रह्मेति ।
तस्य ह वा एतस्य ब्रह्मणो नाम सत्यमिति ।। 4 ।।
"	सु. - मुक्तोपसृप्यत्वलक्षणं विशेषं हार्दाकाशस्य प्रदर्शयंस्तममृतत्वादिलक्षणैर्विशिनष्टि"
- अथेति । अथ इति विशेषान्तरप्रस्तावे वर्तते । स एष सम्प्रसादः - योऽहरहरेवंवित् प्रस्तुतः
स एष संप्रसादः - स हि हार्दाकाशनिध्यानात् बाह्याभिमानलक्षणकालुष्यापगमेन वर्षापगमेन
प्रसन्न इव जलाशयः सम्प्रसादैकस्वभावः । शैत्यं हि यत् सा प्रकृतिः जलस्येतिवत् ज्ञानैकघनस्य
जीवात्मनः संप्रसादः प्रकृतिरिति सामान्यतो जीवात्मैव वा सम्प्रसादशब्देनोच्यते । स
एष इति विशेषाच्च प्रकृत उपासकः । अस्मात् शरीरात् - प्रारब्धक्षये समुत्थाय अन्यत्र
च श्रूयते - तस्य तावदेव चिरं यावन्न विमोक्ष्ये, इति । परंज्योतिः- परब्रह्मलक्षणं
उपसम्पद्य स्वेनरूपेण - स्वासाधारणेन अपहतपाप्मत्वादिना अभिनिष्पद्यते - आविर्भवति ।
एषः - अभिसम्पदनीयः परंज्योतिर्लक्षणः आत्मा-उक्तो हार्दाकाश आत्मा । परैरपि यत्परञ्जयोतिरुपसम्पद्यते
एष आत्मा इत्यभिसम्पादनीयपरतयैव एतच्छब्दो व्याख्यातः । स्वं परं ज्योतिरिति तु विशेषः,
परव्याख्याने जीवस्यार्थान्तरत्वप्रतिषेधाय । स च न श्रौतोऽर्थः । अथ परं ज्योतिश्चेत्,
परम्, कथमपरं प्राप्तस्य स्वेन रूपेणाभिनिष्पत्तिः । प्राप्तिर्हि सा । ननु ग्रामादिवत्
कथं प्राप्यता । सर्वतः सतोऽपि तस्य देशविशेषावच्छेदेनोपलम्भो ह्यपूर्वो घटेत । ननु
तद्योगात्सम्भवदपूर्वमेव रूपं स्यात्, स्वेनेति व्याहतम् । नैतत् । सहजमेव रूपं प्राक्
ब्रह्मसम्पत्तेः कर्मणा तिरोहितं कर्मक्षये तदुपसम्पत्तिसमसमयमेवाविर्भवतीत्यनवद्यम्
। न च तरङ्गाणामिव तोयधेः सम्प्रसादानां परस्माज्ज्योतिषोऽनर्थान्तरता । अर्थान्तरत्वं
तत्र तत्र हि श्रूयते । एतत्तत्त्वं त्वन्यत्र । एतत् - परञ्ज्योतिर्लक्षणमात्मतत्त्वं
दहराकाशशब्दनिर्दिष्टं अमृतमभयम् - अमृतमानन्दमयत्वादभयं दुःखासम्भिन्नत्वात् । अत एव
चैतद्ब्रह्म । उपासनास्तुतये उपास्यनाम स्तुवन् उपास्यस्य नामनिर्दिशति - तस्येति । स्पष्टोऽर्थः ।।4।।
8.3.5
तानि ह वा एतानि त्रीण्यक्षराणि सत् ति यमिति । तद् यत् सत्,
तदमृतम् ; अथ यत् ति, तन्मर्त्यम् ; अथ यद् यम्, तेनो भे यच्छति ।
यदनेनोभे यच्छति, तस्मात् यम् । अहरहर्वा एवंवित् स्वर्गं लोकमेति ।।5।।
"	सु. - अक्षरनिर्वचनमुखेन नाम स्तूयते - तानि ह वा एतानि त्रीण्यक्षराणि - दहराकाशस्य"
वाचके सत्यमिति शब्दे तानि एतानि स ती यमिति त्रीण्यक्षराणि भवन्ति, ती इत्यत्र उच्चारणसौकर्यार्थ
ईकारः । तत्र तद्यत् सत् - तकारान्तो निर्देश उच्चारणार्थः । सकार इत्येतत् । तत्तु
अमृतम्, यदमृतं तत्सकार एव । यत्ति तन्मर्त्यम् - यन्मरणधर्म तदखिलं तकारः । उभे यच्छति
- स्ववशे तद्यम् । तस्माद्यमुच्यते । एवमक्षरमहिमोपवर्णनेन उपास्यं वाच्यं स्तुतं भवति
। यद्वा न स्तुतिमात्रमेतत् । किन्तु नामनिर्वचनमुखेन वाच्यस्य दहराकाशस्यासाधारणः स्वभावविशेषो
बोध्यते । तत्र - अमृतमिति जीवात्मस्वरूपम्, मर्त्यमिति प्राकृतमचेतनस्वरूपम्, तदुभयात्मकं
प्रपञ्चमन्तर्यामीभूय नियमयति इत्ययमर्थ एकैकाक्षरनिर्वचनमुखेन ज्ञाप्यते ।। 5 ।।
।। इत्यष्टमाध्याये तृतीयः खण्डः ।।
8.4.1
अथ य आत्मा स सेतुर्विधृतिरेषां लोकानामसंभेदाय ।
नैतँ सेतुमहोरात्रे तरतो न जरा न मृत्युः । न शोको न
सुकृतँ न दुष्कृतँ सर्वे पाप्मानोऽतो निवर्तन्ते अपहतपाप्मा
ह्येष ब्रह्मलोकः ।। 1 ।।
"	सु. - दहराकाशस्य जगद्विधरणाख्यो विशेष उच्यते - अथ इति । अथ इति विशेषान्तराख्यानोपक्रमे"
। य आत्मा - दहराकाशशब्दनिर्दिष्टः पूर्वं प्रस्तुतः स सेतुः - सेतुरिव सेतुरुच्यते
। केन सामान्येन? आह - विधृतिः इति । विधारको ह्ययम् । अनेनाविधृता हि लोकाः सङ्कीर्णाः
स्युः तदेतत्कर्तृका विधृतिरेषां लोकानामसम्भेदाय - असाङ्कर्याय । अन्यथा पृथिव्या एव
काठिन्यं जलस्यैव शैत्यं अग्नेरेव औष्ण्यमित्यादिस्वभावनियत्यादिभिः व्यवस्थितं तत्तन्न
स्यात् । अहोरात्रे नैतं सेतुं तरतः - तरतिः प्राप्तिवचनः । अहोरात्रलक्षणकालविभेदो
नास्य परिच्छेदक  इति  यावत् । अत एव न जरा न मृत्युः । न सुकृतं दुष्कृतं न शोकः ।
सर्वे पाप्मानोऽतो निवर्तन्ते न स्प्रष्टुमीशते । स्वतः अपहतपाप्मा ह्येष ब्रह्मलोकः
- ब्रह्माख्यो लोकः ।। 1 ।।
8.4.2
तस्माद्वा एतं सेतुं तीर्त्वाऽन्धस्सन् अनन्धो भवति;
विद्धस्सन् अविद्धो भवति; उपतापी सन् अनुपतापी भवति ।
तस्माद्वा एतँ सेतुं तीर्त्वा अपि नक्तमहरेवाभिनिष्पद्यते ।
सकृद्विभातो ह्येवैष ब्रह्मलोकः ।। 2 ।।
"	सु. - यस्मादपहतपाप्माऽयं दहराकाशः तस्मात्तमेतं सेतुं धारकं सर्वेषां लोकानां तीर्त्वा"
- प्राप्य पूर्वम् अन्धोऽपि
सन्ननन्धो भवति विद्धोऽपि सन्नविद्धो भवति उपतापी सन्नपि अनुपतापी भवति । परंज्योतिः
सम्पत्तेः पूर्वमप्रक्षीणकर्मणो हि
शरीरयोगात्तदुपाधिकान्ध्यवेधज्वराद्यभिमानयोगः । प्रक्षीणे तु कर्मणि परंज्योतिरुपसम्पद्य
स्वेन रूपेणाभिनिष्पन्नस्य क्व  तद्योगः । किन्तु अनान्ध्यादिस्वाभाविकरूपाविर्भाव एवेति
भावः  ।  प्राकृतदेहापगमपूर्वकं  प्राप्तदिव्यदेहस्यानन्धत्वादयो वा विवक्षिताः । यस्मादेतं
सेतुमहोरात्रे  न  तरतः,    तस्माद्वा   एतं    सेतुं       तीर्त्वा  - प्राप्य नक्तमत्यहरेव
भवति, नाहोरात्रविभागो भवतीत्येतत् । सकृद्विभावो ह्येष ब्रह्मलोकः सततैकरूपप्रकाशस्वरूपो
ह्येष  ब्रह्माख्यो लोकः । परं ज्योतिरिति च पूर्वमुक्तम् ।। 2 ।।
"	अस्य ब्रह्मलोकस्य प्राप्तौ प्रधानमुपकरणमाह - तद्य एवैतं ब्रह्मलोकम् इति । ये नाम"
एतं ब्रह्मलोकं ब्रह्मचर्यैण स्त्रयादिविषयत्यागलक्षणेन ब्रह्मचर्येण अनुविन्दन्ति -
अनु - आचार्योपदेशमनु विन्दन्ति  - अवगच्छन्ति, उपासते, तेषामेवैष ब्रह्मलोकः सर्वेषु
लोकेषु कामचारश्च, न ब्रह्मचर्यलक्षणप्रधानोपकरणरहितानां कामकामानाम्, नाप्युपदेशनिरपेक्षमुक्तेनाप्युपकरणेन यतमानानाम् ।। 3 ।।
8.4.3
तद्य एवैतं ब्रह्मलोकं ब्रह्मचर्येणानुविन्दन्ति, तेषामेवैष
ब्रह्मलोकः, तेषाँ सर्वेषु लोकेषु कामचारो भवति ।। 3 ।।
"	सु. - यस्मादपहतपाप्माऽयं दहराकाशः तस्मात्तमेतं सेतुं धारकं सर्वेषां लोकानां तीर्त्वा"
- प्राप्य पूर्वम् अन्धोऽपि सन्ननन्धो भवति विद्धोऽपि सन्नविद्धो भवति उपतापी सन्नपि
अनुपतापी भवति । परंज्योतिः सम्पत्तेः पूर्वमप्रक्षीणकर्मणो हि
शरीरयोगात्तदुपाधिकान्ध्यवेधज्वराद्यभिमानयोगः । प्रक्षीणे तु कर्मणि परंज्योतिरुपसम्पद्य
स्वेन रूपेणाभिनिष्पन्नस्य क्व  तद्योगः । किन्तु अनान्ध्यादिस्वाभाविकरूपाविर्भाव एवेति
भावः  ।  प्राकृतदेहापगमपूर्वकं  प्राप्तदिव्यदेहस्यानन्धत्वादयो वा विवक्षिताः । यस्मादेतं
सेतुमहोरात्रे  न  तरतः,    तस्माद्वा   एतं    सेतुं       तीर्त्वा  - प्राप्य नक्तमत्यहरेव
भवति, नाहोरात्रविभागो भवतीत्येतत् । सकृद्विभावो ह्येष ब्रह्मलोकः सततैकरूपप्रकाशस्वरूपो
ह्येष  ब्रह्माख्यो लोकः । परं ज्योतिरिति च पूर्वमुक्तम् ।। 2 ।।
"	अस्य ब्रह्मलोकस्य प्राप्तौ प्रधानमुपकरणमाह - तद्य एवैतं ब्रह्मलोकम् इति । ये नाम"
एतं ब्रह्मलोकं ब्रह्मचर्यैण स्त्रयादिविषयत्यागलक्षणेन ब्रह्मचर्येण अनुविन्दन्ति -
अनु - आचार्योपदेशमनु विन्दन्ति  - अवगच्छन्ति, उपासते, तेषामेवैष ब्रह्मलोकः सर्वेषु
लोकेषु कामचारश्च, न ब्रह्मचर्यलक्षणप्रधानोपकरणरहितानां कामकामानाम्, नाप्युपदेशनिरपेक्षमुक्तेनाप्युपकरणेन यतमानानाम् ।। 3 ।।
।। इत्यष्टमाध्याये चतुर्थः खण्डः ।।
8.5.1
अथ यत् यज्ञ इत्याचक्षते ब्रह्मचर्यमेव तत् ।
ब्रह्मचर्येण ह्येव यो ज्ञाता तं विन्दते ।
अथ यदिष्टमित्याचक्षते, ब्रह्मचर्यमेव तत् ।
ब्रह्मचर्येण ह्येवेष्ट्वाऽऽत्मानमनुविन्दते ।। 1 ।।
"	सु. - ब्रह्मलोकसाधने प्रधानोपकरणं प्रस्तुतं ब्रह्मचर्यं स्तौति अथ इति । यज्ञ इति"
यदाचक्षते साधनं ब्रह्मचर्यमेव तत् । तत्कथम्? आह - ब्रह्मचर्येणैव हि उपकरणेन  यो ज्ञाता
तं विन्दते यज्ञसाध्यवेदनसाधनत्वाद्भवति ब्रह्मचर्यमेव यज्ञाख्यं साधनम् । अपि च अस्ति
यज्ञशब्दान्वयः ।  यो ज्ञाता इत्यत्र यकार-ज्ञकारयोर्योगेन तदन्वयात् । अथ यदिष्टं साधनम्
आचक्षते तदपि ब्रह्मचर्यमेव । ब्रह्मचर्येण ह्येवेष्ट्वाऽऽत्मानम् अनुविन्दते इष्टसाध्यं
कार्यमप्यनेनैव सिध्यति इति इष्टमपि इदमेवेति भावः । इष्ट्वा इत्यत्र इष्ट शब्दान्वयात्
- इष्टयोगो ब्रह्मचर्येऽस्तीत्यपि बोध्यम् ।। 1 ।।
8.5.2
अथ यत् सत्त्रायणमित्याचक्षते, ब्रह्मचर्यमेव तत् ।
ब्रह्मचर्येण ह्येव सत आत्मनस्त्राणं विन्दते ।
अथ यन्मौनमित्याचक्षते, ब्रह्मचर्यमेव तत् ।
ब्रह्मचर्येण ह्येवात्मानमनुविद्य मनुते ।। 2 ।।
"	सु. - अथ यत्सत्त्रायणम् इति साधनं किञ्चित् आचक्षते ब्रह्मचर्यमेव तत् कस्मात्? ब्रह्मचर्येणैव"
हि सत आत्मनः त्राणं संसारभयात् विन्दते तस्मात् । शब्दयोगः पूर्ववत् । सत्त्रायणं नाम
अनेकयजमानकर्तृको यागविशेषः । आत्मानमनुविद्य गुरोरनुविद्य, मनुते - पश्चाद्ध्यायतीत्यर्धः
। स्पष्टमितरत् ।। 2 ।।
8.5.3
अथ यदनाशकायनमित्याचक्षते, ब्रह्मचर्यमेव तत् ।
एष ह्यात्मा न नश्यति, यं ब्रह्मचर्येणानुविन्दते ।
अथ यदरण्यायनमित्याचक्षते, ब्रह्मचर्यमेव तत् ।
अरश्च ह वै ण्यश्चार्णवौ ब्रह्मलोके तृतीयस्यामितो दिवि ।
तदैरम्मदीयँ सरः; तदश्वत्थः सोमसवनः; तदपराजिता
पूर्ब्रह्मणः, प्रभुविमितँ हिरण्मयम् ।। 3 ।।
"	सु. - अनशनप्रधानो व्रतविशेषः अनाशकायनम् । ब्रह्मचर्यमेव तत् । कथम्? एष ह्यात्मा"
न नश्यति । तदयमात्माऽनाशकः । यमेनमनाशकमात्मानं ब्रह्मचर्येण विन्दते, तद्ब्रह्मचर्यमेव
अनाशकायनमिति युक्तम् । अथ यदरण्यायनम् - अरण्यनिवासप्रधानस्तपोविशेषः  तद्ब्रह्मचर्यमेव
। कस्मात्? अरण्यायनत्वसाम्यात् । तथाहि -  अरश्च ह वै ण्यश्चार्णवौ - अर्णवाविव  सरोवरावरण्यनामकौ
ब्रह्मलोके स्तः । परस्य ब्रह्मणो लोकविशेषो ब्रह्मलोकः । स चेतस्तृतीयस्यां दिवि -
ऊर्ध्वाधोविभागेन भिन्नात्प्राकृताद्देशादुपरिष्टात् तृतीयस्यां दिवि, अप्राकृते द्युलोके । अपि च तत् -
तत्र ऐरंमदीयं सरः - इरा - अमृतं तस्या इदमैरम्, अमृतमयम् । मदावहं च तत्रत्यानाम् ।
हर्षावहमित्येतत् । तदश्वत्थः सोमसवनः - सोमसवननामकोऽश्वत्थः तत्र । तत्र अपराजिता
पूः - अपरैः विषयसक्तैः प्राप्तुमशक्यत्वात् अपराजिता, निरवधिकातिशयतयाऽनपकृष्टत्वाद्वा
अपराजिता । पूः - पुरी, ब्रह्मणः परस्य, तत्र च प्रुभुविमतम् - प्रभुणा - सर्वेश्वरेण
विशेषतो मतम् । सदा सर्वत्र सन्निहितेनापि आत्मीयदेशविशेषतया नित्यमुक्तोपसेव्यत्वेन
मतम् । तच्च हिरण्मयम् - प्रकाशमयम् ।।
8.5.4
तद्य एवैतावरञ्च ण्यञ्चार्णवौ ब्रह्मलोके ब्रह्मचर्येणानुविन्दन्ति,
तेषामेवैष ब्रह्मलोकः । तेषाँ सर्वेषु लोकेषु कामचारो भवति ।। 4 ।।
"	सु. - तत्र ब्रह्मलोके वर्तमानावरण्यावर्णवौ ब्रह्मचर्येणानुविन्दन्ति ये तेषामेवैष"
ब्रह्माख्यो लोकः, तेषां सर्वेषु लोकेषु कामचारश्च । तदरण्यायनत्वात् साम्यात् ब्रह्मचर्यमेव
अरण्यायनम् । तदेवं मुमुक्षोरन्तरङ्गोपकरणं विद्यानिष्पत्तौ स्तुतं भवति ।।
।। इत्यष्टमाध्याये पञ्चमः खण्डः ।।
8.6.1
अथ या एता हृदयस्य नाड्यः, ताः पिङ्गळस्याणिम्नास्तिष्ठन्ति
शुक्लस्य नीलस्य पीतस्य लोहितस्येत्यसौ वा आदित्यः पिङ्गळः
एष शुक्ल एष नील एष पीत एष लोहितः ।। 1 ।।
"	सु. - विदुषो मूर्धन्यया नाड्या निर्गमनं ब्रह्मलोकप्राप्तिसाधनं प्रतिपादयन् नाडीः"
प्रस्तौति - अत या एता इति । अथ इति वक्तव्यार्थान्तरारम्भे ।  या एता हृदयस्य नाड्यः
- हृदयस्य सम्बन्धिन्यो नाड्यः, हृदयपुण्डरीकम् अभिसम्बद्धाः ततः परितः प्रसृताः, ता
नाड्यः पिङ्गलस्याणिम्नः तिष्ठन्ति, पिङ्गलैः अणुभिः सूक्ष्मैः अन्नरसैः परिपूर्णाः
तिष्ठन्ति इत्येतत् । तथा शुक्लस्याणिम्नः, नीलस्याणिम्नः पीतस्याणिम्नः लोहितस्याणिम्नः
। यद्यपि एते भुक्तान्नरसलक्षणाः, तथापि एषां नानावर्णता तु आदित्यरश्मिसम्बन्धादेव,
आदित्यस्य रश्मीनां नानारूपत्वं प्रसिद्धमित्यभिप्रेत्याह - असावादित्यः पिङ्गल इत्यादिना
। चित्रभानुर्हि अयम् । पिङ्गलादिविविधवर्णरश्मिमयो हि अयमादित्यः इति भावः ।। 1 ।।
8.6.2
तद्यथा महापथ आतत उभौ ग्रामौ गच्छतीमञ्चामुञ्च,
एवमेवैता आदित्यस्य रश्मय उभौ लोकौ गच्छतीमञ्चामुञ्च ।
अमुष्मादादित्यात् प्रतायन्ते; ता आसु नाडीषु सृप्ताः ।
आभ्यो नाडीभ्यः प्रतायन्ते; तेऽमुष्मिन्नादित्ये सृप्ताः ।। 2 ।।
"	सु. - स्यादादित्यः ईदृशः? हृदयेन कोऽस्य रश्मीनां सम्बन्धः? तदाह - तद्यथा इत्यादिना"
।  अध्यात्मं नाडीनाम् आदित्यरश्मीनां च अयं सम्बन्धः, यथा महापथो विस्तीर्णः कश्चित्
इमं ग्रामं ग्रामान्तरं च आततो - व्याप्तः, उभौ ग्रामौ गच्छतीमं च सन्निकृष्टम् अमुं
च विप्रकृष्टम् । एवमादित्यस्य रश्मयः उभौ लोकौ गच्छतः इमं च मानुषम् अमुं च आदित्यमण्डलम्
। तदेव स्पष्टयति अमुष्मादादित्यात् प्रतायन्ते - प्रसारमुपयान्ति, ताश्च आसु नाडीषु
हृदयस्य सृप्ताः - सम्बद्धा भवन्ति, आभ्यो नाडीभ्यः प्रतायन्ते ते संहताः अमुष्मिन्नादित्यमण्डले
सृप्ता भवन्ति ।। 2 ।।
8.6.3
तद्यत्रैतत् सुप्तः समस्तः संप्रसन्नः स्वप्नं न विजानाति,
आसु तदा नाडीषु सृप्तो भवति । तं न कश्चन पाप्मा
स्पृशति । तेजसा हि तदा संपन्नो भवति ।। 3 ।।
"	सु. - यत्र - यदा सुप्तो जीवः, कथम्भूतः सन्, समस्तः सन् - समुपहृतसकलकरणव्यापारः सन्,"
अत एव च सम्प्रसन्नः - बाह्यदेहाद्यभिमानौपयिकविज्ञानप्रसरणासम्भवेन वैषयिकसुखदुःखादिकलङ्करहितः
स्वप्नं मानसमपि वासनाकृतं न विजानाति न अनुभवति, तदा आसु नाडीषु - पिङ्गलादिरसपरिपूर्णासु,
सृप्तो भवति - प्रविष्टो भवति । ताभिः पुरीतति प्रविश्य तेजसि परमात्मनि सम्पद्यते इत्याशयः
। श्रूयते च अन्यत्र - ताभिः प्रत्यवसृप्य पुरीतति शेते इति । तं - सुप्तं,  न कश्चन
पाप्मा स्पृशति - नास्य तदा पाप्मनां सम्बन्धः आरम्भलक्षणो,  भोगलक्षणो वा?  कस्मात्?
तेजसा  हि  परमात्मना परेण ज्योतिषा सम्पन्नो भवति ।  बाह्याभिमानप्रयोजकराहित्यात्
न तत्स्पर्शावकाश इति भावः ।।3।।
8.6.4
अथ यत्रैतदबलिमानं नीतो भवति, तमभित आसीना
आहुः, जानासि मां  जानासि  मामिति ।
स यावदस्माच्छरीरादनुत्क्रान्तो भवति, तावज्जानाति ।। 4 ।।
"	सु. - यदा एतदबलिमानं शरीरपातसन्निकृष्टसमयसम्भवं कार्श्यमुपनीतो भवति पुरुषः तदा तमभित"
आसीना बन्धवो मां प्रत्यभिजानासि, मां प्रत्यभिजानासि इति वदन्ति ।  सः - पुरुषः यावदस्माच्छरीरादनुत्क्रान्तो
भवति तावत् उत्तरयति नाम जानामीति, शिरो वा
चालयति ।। 4 ।।
8.6.5
अथ यत्रैतदस्माच्छरीरादुत्क्रामति, अथैतैरेव रश्मिभिरूर्ध्व
आक्रमते । स ओमिति वाहोद्वा मीयते । स यावत् क्षिप्येन्मनः,
तावदादित्यं गच्छति । एतद्वै खलु लोकद्वारं विदुषां प्रपदनं
विरोधोऽविदुषाम् ।। 5 ।।
"	सु. - प्रसक्तं परिसमाप्य प्रकृतमाह - अथ इति । अथ यदा, एतच्छरीरादुत्क्रामति तदा तैरेव"
रश्मिभिः नाडीषु सृप्तैः मार्गभूतैः ऊर्ध्वमुत्क्रामते योऽसौ विद्वान् । अविदुषां हि
विष्वङ्ङन्या उत्क्रमणे भवन्ति इति गतिः श्रूयते । स हि विद्वान् अन्तिमसमये ओमित्यनुस्मरन्
हि उद्वामीयते - मरणं प्राप्नोति । अत एव अन्तिमस्मरणबलेन ऊर्ध्वमुत्क्रान्तः सपदिगच्छति
आदित्यमण्डलम् । क्षणेन इत्येतल्लक्ष्यते यावन्मनःक्षिप्येदिति । एतद्वै खलु लोकद्वारम्
- लोकस्य ब्रह्मलोकस्य द्वारम्, अत एव प्रपदनं विदुषाम् - विदुषामेव लोकप्रापकम् एतदादित्यमण्डलम्,
अविदुषां तु निरोधः - लोकप्राप्तौ प्रतिबन्धकः । अविदुषां नैतन्मण्डलगमनसम्भव इति भावः ।। 5 ।।
8.6.6
शतञ्चैका च हृदयस्य नाड्यस्तासां मूर्धानमभिनिस्सृतैका ।
तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति ।
उत्क्रमणे भवन्ति ।। 6 ।।
"	सु. - तस्मिन् अस्मिन् विषये एष वक्ष्यमाणः श्लोकः ऊर्ध्वगमनविवेचकः । तथाहि - हृदयकमलमभिसम्बद्धाः"
प्रधाननाड्यः शतं चैका च, तासु एका मूर्धानमभिनिस्सृता । तया मूर्धन्यया ऊर्ध्वमायन्
- गच्छन् आदित्यमण्डलम् अनुप्राप्य अमृतत्वम् एति । अन्यास्तु विष्वगुत्क्रमणे साधनानि
भवन्ति । अन्याभिः निस्सृतानां गतागतलक्षणसंसारगतिरेवेति भावः ।। 6 ।।
।। इत्यष्टमाध्याये षष्ठः खण्डः ।।
8.7.1
य आत्माऽपहतपाप्मा विजरो विमृत्युर्विशोको विजिघत्सोऽपिपासः
सत्यकामः सत्यसङ्कल्पः, सोऽन्वेष्टव्यः  स विजिज्ञासितव्यः ।
स सर्वांश्च लोकानाप्नोति सर्वांश्च कामान् यस्तमात्मानमनुविद्य
विजानातीति ह प्रजापतिरुवाच ।। 1 ।।
"	सु. - य एष सम्प्रसादः अस्माच्छरीरात्समुत्थाय परञ्ज्योतिरुपसम्पद्य स्वेन रूपेणाभिनिष्पद्यते"
इति पूर्वं परञ्ज्योतिःसम्पत्तौ स्वरूपाविर्भाव उक्तः । किं तत्सम्प्रसादस्य स्वं रूपम्,
तत्स्पष्टं वक्तुमुपक्रमते । परज्योतिर्निष्ठस्य (दहरविद्यानिष्ठस्य) यथाक्रतुन्यायेन
परज्योतिःसम्पत्तावपि अचिन्तितस्वरूपाविर्भावो वा कथम्? इत्यत्र वक्तव्यमिदम् । यद्दहरविद्यानिष्ठो
न स्वात्मस्वरूपचिन्तनरहितः । ब्रह्मविद्यायां प्रत्यगात्मवेदनम् अङ्गभूतं, तदनिष्पत्तौ तदनिष्पत्तेः इति ।
अतश्च दहरविद्याङ्गभूता प्रत्यगात्मविद्या इह निरूपणीया । तां निरूपयितुमुपक्रमते -
य आत्माऽपहतपाप्मा इत्यादिना । यतश्चाङ्गत्वं प्रत्यगात्मविद्यायास्तन्नास्याः पृथक्फलापादनसामर्थ्यम्
। स्वेन रूपेणाभिनिष्पत्तिरपि अङ्गिफल एव तु अन्तर्भवति । इति ह प्रजापतिरुवाच इत्याख्यायिकाकधनमुखेन
उपक्रमो विद्यास्तुतये । प्रत्यगात्मा हि स्वतोऽपहतपाप्मा विजरो विमृत्युर्विशोको विजिघत्सोऽपिपासः
सत्यकामः सत्यकङ्कल्पः ।  सोऽन्वेष्टव्यः स विजिज्ञासितव्यः ।  अङ्गम् अङ्गिफलेन स्तौति
- स सर्वांश्च लोकानाप्नोति सर्वांश्च कामान्यस्तमात्मानमनुविद्य शास्त्रतः उपदेशाद्विज्ञाय
विजानाति - उपास्ते इति ।। 1 ।।
8.7.2
तद्धोभये देवासुरा अनुबुबुधिरे । ते होचुः -
हन्त तमात्मानमन्विच्छामो यमात्मानमन्विष्य सर्वांश्च
लोकानाप्नोति सर्वांश्च कामानिति ।
इन्द्रो हैव देवानामभिप्रवव्राज; विरोचनोऽसुराणाम् ।
तौ हासंविदानावेव समित्पाणी प्रजापतिसकाशमाजग्मतुः ।। 2 ।।
"	सु. - तदिदं प्रजापतेर्वचनं देवाश्च असुराश्च कर्णाकर्णिकया अनुबुबुधिरे - अशृण्वन्"
। श्रुत्वा च ते - देवाश्चासुराश्च स्वस्वसदसि ऊचुः - यमात्मानमन्विष्य सर्वांश्च लोकानाप्नोति
सर्वांश्च कामांस्तमात्मानमन्विच्छामः - गुरोरुपदेशाद्विज्ञास्याम इति । एवम् अभिसम्मन्त्र्य
सपदि देवानां मध्ये इन्द्रः प्रवव्राज स्वभवनात्परित्यक्तसर्वोपकरणः स्वयमेकाकी प्रजापतिः
अभिप्रवव्राज । विरोचनश्च असुराणाम् मध्ये । तौ इन्द्रविरोचनौ मिथः असंविदानावेव - परस्परमप्रज्ञापितस्वस्वाशयावेव
समित्पाणी - शिष्यभावानुगुणमुपायनहस्तौ प्रजापतेः सकाशम् आजग्मतुः ।। 2 ।।
8.7.3
तौ ह द्वात्रिँशतं वर्षाणि ब्रह्मचर्यमूषतुः । तौ ह प्रजापतिरुवाच
किमिच्छन्ताववास्तमिति । तौ होचतुर्य आत्माऽपहतपाप्मा विजरो
विमृत्युर्विशोको विजिघत्सोऽपिपासः सत्यकामः सत्यसङ्कल्पः
सोऽन्वेष्टव्यः स विजिज्ञासितव्यः स सर्वांश्च लोकानाप्नोति
सर्वांश्च कामान् यस्तमात्मानमनुविद्य विजानातीति भगवतो वचो
वेदयन्ते । तमिच्छन्ताववास्तमिति ।। 3 ।।
"	सु. - तौ ह - इन्द्रविरोचनौ प्रजापतेः अवसरप्रतीक्षौ द्वात्रिंशद्वर्षाणि ब्रह्मचर्यमूषतुः"
। प्रजापतिस्तौ चिरादन्तेवासिनियमेन वर्तमानाविदमपृच्छत् - किमिच्छन्ताविहेयन्ति वर्षाण्यवास्तम्
- उषितवन्तौ इति । एवं पृष्टौ प्रजापतिना तौ ऊचतुः । ये - केचिन्महान्तो वेदयन्ते -
जानन्ति नाम भगवतो वचनम् अपहतपाप्मा इत्यादि । तमात्मानं - ज्ञातुमिच्छन्तौ इहैतावन्ति
वर्षाण्यवसरप्रतीक्षौ अवास्तम् - उषितवन्तौ । अत्र पुरुषव्यत्ययश्छान्दसः ।। 3 ।।
8.7.4
तौ ह प्रजापतिरुवाच य एषोऽक्षिणि पुरुषो दृश्यते, एष आत्मेति
होवाचैतदमृतमभयमेतद्ब्रह्मेति । अथ योऽयं भगवोऽप्सु परिख्यायते
यश्चायमादर्शे कतम एष इति एष उ एवैषु सर्वेष्वन्तेषु परिख्यायत
इति स होवाच ।। 4 ।।
"	सु. - तौ ह प्रजापतिः इदमुवाच - य एषोऽक्षणि पुरुषो दृश्यते - अक्षणि हि पुरुषस्य"
स्थितिः परीक्ष्यते अक्षण्यविकृते पुरुषस्यास्तित्वं विकृते च तदसत्त्वं निश्चीयते सोऽयमितरो
देहात्करणाच्च इन्द्रियत एष आत्मेति एतदमृतमभयमेतद्ब्रह्म
असङ्कुचितज्ञानस्वाभाव्यात् ब्रह्मेति च । यद्वा - अक्षणीत्युपलक्षकं घ्राणादीनाम् ।
योऽसौ तत्त्वविवेचनसमर्थैश्चक्षुरादिषु कार्योन्मुखेषु (स्वस्वकार्यं प्रति प्रवृत्तेषु)
सङ्घातरूपमेतच्चेतयन् अन्यः पुरुषोऽस्तीति दृश्यते - निश्चीयते यथा स्थे प्रचलति सारथिरधिष्ठाताऽवधार्यते
तथा । व्युल्लङ्घितजाग्रदाद्यवस्थं स्वस्वरूपेऽवस्थितं प्रत्यगात्मानमुपदेष्टुं प्रवृत्तो
हे प्रजापतिः । अव्यवहिते पर्यायद्वये हि स्वप्नसुषुप्त्यवस्थयोः अस्ति निरूपणम् । तदस्मिन्प्रथमे
पर्याये जाग्रदवस्था तु प्रकृता । जाग्रदवस्थायां वा स्वप्नावस्थायां यश्चेतयिता स तु
तत्तदवस्थोपलक्षितोऽपि चेतयितृत्वेनासाधारणेन स्वभावेन सम्पन्नः तत्तदवस्थापादककरणादिभ्योऽत्यन्तभिन्नः
स्वतोऽपहतपाप्मैवायं प्रत्यगात्मेति हि उपदेष्टुराशयः श्रोतारौ तु अपरिशुद्धान्तः -
करणाविन्द्रविरोचनौ प्रजापतेर्वचनं य एषोऽक्षणि पुरुषो दृश्यते इत्येतदुपश्रुत्य सन्मुखमवस्थितैः
योऽक्षणि छायापुरुषो दृश्यते सोऽयमात्मेत्यवधार्य स्वावगतार्थदार्ढ्याय इदमूचतुः -
योऽयं भगवोऽप्सु परिख्यायते यश्चायमादर्शे सोऽप्यक्षणीव सन्मुखं सता दृश्यते, तेष्वेषु
स आत्मा कतमः? स्थानभेदेन छायात्मनामात्मत्वेऽस्ति भेदः, आहोस्वित् सर्वे एवैते आत्मान
एकरूपाः इति । प्रजापतिः अनयोः अन्यथाग्रहणमवगत्यापि सम्यगमृदितकषायाय विद्योपदिश्यमाना
नार्थकरी स्यादित्यवधार्य तदवधारणप्रकारम् अप्रतिषिध्यैव तावनुमोदयन्निवेदमाह - एष उ
सर्वेष्वन्तेषु परिख्यायते इति । आपातत
इदं वचनं द्रढयतीव इन्द्रविरोचनयोः अभिप्रायम् । उपदेष्टुः प्रजापतेस्तु अन्तर्निगूढो
वचनाशयस्तु अयम् - आपो वा स्युः आदर्शो वा स्यात्, तेषु तेष्वन्तेषु स्थानेषु अर्थावभासकेषु
जाग्रदृशायां परिख्यायते अयमेव आत्मा, न हि अचेतनसम्पत्तिमात्रेण परिख्यातिः, ख्यातिर्हि
चेतनधर्मः, तत् यथा सर्वत्र दिगन्तेषु प्रसृतैःरश्मिभिः प्रकाशते तेजस्वि किमपि मण्डलम्
। तथा तत्तदुपकरणानि चेतयंस्तत्रतत्र विवेचकैः ख्यायतेऽयमात्मेति ।। 4 ।।
।। इत्यष्टमाध्याये सप्तमः खण्डः ।।
8.8.1
उदशराव आत्मानमवेक्ष्य यदात्मनो न विजानीथः तन्मे प्रब्रूतमिति ।
तौ होदशरावेऽवेक्षाञ्चक्राते । तौ ह प्रजापतिरुवाच -
किं पश्यथ इति । तौ होचतुः, सर्वमेवेदमावां भगव आत्मानं पश्याव
आ लोमभ्य आ नखेभ्यः प्रतिरूपमिति ।। 1 ।।
"	सु. - प्रजापतिरनुकम्पया अनयोः विपरीतग्रहम् अपनुदन्निदमाह - उदशरावे उदकपरिपूर्णे"
शरावे आत्मानमवेक्ष्य यत् - यदि आत्मनो न विजानीथः - आत्मस्वरूपेऽनवधारणम् अवधृतांशो
वा अन्यथादृष्टिः तर्हि मे प्रब्रूतमिति । एवं वदतोऽस्यायम् अभिप्रायः - अनेन उदशरावनिरीक्षणोपायेन
अनयोः अयम् अन्यथाग्रह अपगच्छेदिति । यथानिदेशं तौ उदशरावेऽवेक्षाञ्चक्राते - गृहीतार्थे
तु शङ्का कापि न समभूदनयोः । अतो निर्विशङ्कमवस्थितौ एनौ पुनः अनुकम्पया प्रजापतिरुवाच
- किं पश्यथ इति । तौ होचतुः - सर्वमेवेदमावां भगव आत्मानं पश्याव आलोमभ्यः आनखेभ्यः
प्रतिरूपमिति ।। 1 ।।
8.8.2
तौ ह प्रजापतिरुवाच साध्वलङ्कृतौ सुवसनौ परिष्कृतौ
भूत्वोदशरावेऽवेक्षेथामिति । तौ ह साध्यलङ्कृतौ सुवसनौ
परिष्कृतौ भूत्वोदशरावेऽवेक्षाञ्चक्राते । तौ ह प्रजापतिरुवाच
किं पश्यथ इति ।। 2 ।।
"	सु. - प्रजापति अनाशङ्काम् अनुवर्तमानाम् अनयोः प्रतिरूपात्मबुद्धिम् अपनयन् पुनरादिदेश"
- साध्वलङ्कृतो सुवसनौ परिष्कृतौ भूत्वोदशरावेऽवेक्षेथामिति । आदेष्टुरयमाशयः - पुनरन्यथा
प्रतिरूपदर्शने स्यादनयोः विवेकः  प्रतिरूपं  न  तात्त्विकम्,  किन्तु  सन्निहितरूपौपाधिकम्,
तत्कथम्? अयमात्मा स्यादितीति । तौ ह  यथा निदेशमलङ्कृतशरीरौ भूत्वा उदशरावेऽवेक्षाञ्चक्राते ।। 2 ।।
8.8.3
तौ होचतुः - यथैवेदमावां भगवः साध्वलङ्कृतौ सुवसनौ परिष्कृतौ
स्वः, एवमेवेमौ भगवः साध्यलङ्गृतौ सुवसनौ परिष्कृतौ इति ।
एष आत्मेति होवाच एतदमृतमभयमेतत् ब्रह्मेति ।
तौ ह शान्तहृदयौ प्रवव्रजतुः ।। 3 ।।
"	सु. - अथाप्यनुपजाताशङ्कौ तौ प्रजापतिरुवाच - किं पश्यथ इति । तौ च अनुद्भूताशङ्कौ"
यधाग्रहमूचतुः - यथैवेदमावां भगवः साध्वलङ्कृतौ एवमेवेमावपि प्रतिरूपात्मानौ साध्वलङ्कृतौ
इति । अथ प्रजापतिः अपरिपक्वान्तःकरणकषायौ इमौ कालेन   शिक्षणीयाववधार्य गृहं समावर्तयन्नाह
इदम् - एष आत्मा एतदमृतमेतदभयमेतद्ब्रह्मेति  ।  प्रजापतिः स्वहार्दगतमेव एतच्छब्देन
निर्दिशति गूढम् । तौ च आत्महृदयानुगुणमेव अवधृत्य प्रशान्तहृदयावेव स्वस्वभवनं प्रति प्रवव्रजतुः ।। 3 ।।
8.8.4
तौ हान्वीक्ष्य प्रजापतिरुवाच - अनुपलभ्यात्मानमननुविद्य व्रजतः ।
यतर एतदुपनिषदो भविष्यन्ति देवा वा असुरा वा, ते पराभविष्यन्तीति ।
स ह शान्तहृदय एव विरोचनोऽसुरान् जगाम । तेभ्यो हैतामुपनिषदं प्रोवाच -
आत्मैवेह महय्य आत्मा परिचर्यः । आत्मानमेवेह महयन्नात्मानं परिचरन्
उभो लोकाववाप्नोतीमञ्चामुञ्चेति ।। 4 ।।
"	सु. - तौ शान्तहृदयो व्रजन्तौ इन्द्रविरोचनौ अन्वीक्ष्य स्वयम् इदमुवाच - आत्मानं याथातथ्येन"
अपरिज्ञाय अनुपासित्वा तौ एतौ व्रजतः । ये नाम एतदुपनिषदो भविष्यन्ति - इन्द्रेण वा
विरोचनेन वा प्रतिबोधिता एतद्विज्ञाना भविष्यन्ति, अयमेवात्मेति शरीरे तत्प्रतिरूपे
वा कृतात्मनिश्चया भविष्यन्ति, देवा वाऽसुरा वा ते पराभविष्यन्ति अनर्थैः । तेषामनर्थ
एव स्यादिति यावत् । स्वभवनं प्रस्थितयोः तयोः विरोचनः शान्तहृदय एव असुरान् जगाम ।
गत्वा तेभ्यः - असुरेभ्यः इमामुपनिषदं प्रोवाच - काम्? आत्मैव वपुरात्मक इह महय्यः -
पूजनीयः स एव तु परिचर्यः परिचरणीयश्च, इह लोके आत्मानमेव शरीरलक्षणं महयन् - पूजयन्
परिचरन्नुभौ - लोकौ इमं चामुं च आप्नोति इति, शरीरानतिरिक्तात्मविज्ञानलक्षणाम् उपनिषदम् उपदिदेश ।। 4 ।।
8.8.5
तस्मादप्यद्येहाददानमश्रद्दधानमयजमानमाहुः, आसुरो बतेति ।
असुराणाँ ह्येषोपनिषत् । प्रेतस्य शरीरं भिक्षया वसनेनालङ्कारेणेति
संस्कुर्वन्ति । एतेन ह्यमुं लोकं जेष्यन्तो मन्यन्ते ।। 5 ।।
"	सु. - तत आरभ्य विततो नाम लोके वैरोचनः सम्प्रदायो देहानतिरिक्तात्मोपासनोपदेशलक्षणः"
। तस्मादेव अद्यापि लोके अददानमश्रद्दधानमयजमानहुरासुराः अयमिति । देहात्माध्यासवान्
हि पुरुषो भवति अददानः, अश्रद्दधानः, अयजमानश्च । प्रेतस्य शरीरं भिक्षया वस्त्रान्नादिलक्षणया;
भिक्षित्वाऽपि प्रेतं संस्कुर्वन्ति इत्येतत् । वसनेनालङ्कारेण च संस्कुर्वन्ति । अनेन
प्रेतसंस्करणेन परं लोकं जेष्यन्तो मन्यन्ते । असुराणां ह्येषोपनिषत् - आत्मनिश्चयलक्षणा ।। 5 ।।
।। इत्यष्टमाध्यायेऽष्टमः खण्डः ।।
8.9.1
अथ हेन्द्रोऽप्राप्यैव देवानेतद्भयं ददर्श । यथैव खल्वयमस्मिन्
शरीरे साध्वलङ्कृते  साध्वलङ्कृतो  भवति, सुवसने सुवसनः,
परिष्कृते परिष्कृतः, एवमेवायमस्मिन्नन्धेऽन्धो भवति, स्रामे स्रामः,
परिवृक्णे परिवृक्णः; अस्यैव शरीरस्य नाशमन्वेष नश्यति ।
नाहमत्र भोग्यं पश्यामीति ।। 1 ।।
"	सु. - इन्द्रस्तु प्रकृत्या दैव्या सम्पदा सम्पन्नः पुनः पुनः पथि तमेवोदशरावे दृष्टं"
छायापुरुषम् अनुस्मरन् देवानप्राप्यैव स्वावधृतेऽर्थे भयमिदं ददर्श । हन्तातात्त्विके
तात्विकदृष्टिर्हि मया कृता, अन्यथैव अवधृतम्-अर्थस्वरूपम् । न हि छायात्मा शरीरसत्तातिरिक्तसत्ताकः
। शरीरे साध्वलङ्कृते भवति अयं साध्वलङ्कृतः सुवसने सुवसनः - सुसंस्कृते सुसंस्कृतः,
अन्धे अन्धः स्रामे सदा स्रवन्नासाक्षिमलेऽयमपि स्रामः, वृक्णे छिन्नहस्तपादेऽयमपि
वृक्णः, तदस्यैव शरीरस्य नाशमनु एष - छायापुरुषोऽपि नश्यति । तत् सकलदोषास्पदस्य विनाशिनः
शरीरस्य सत्तातो यस्य नान्या सत्ता, कथं स्यादभयम्? तस्मात् छायापुरुषात् ।। 1 ।।
8.9.2
स समित्पाणिः पुनरेयाय तँ ह प्रजापतिरुवाच - मघवन् यच्छान्तहृदयः
प्राव्राजीः, सार्धं विरोचनेन, किमिच्छन् पुनरागम इति । स होवाच यथैव
खल्वयं भगवोऽस्मिन् शरीरे साध्वलङ्कृते साध्ववलङ्कृतो भवति,
सुवसने सुवसनः, परिष्कृते परिष्कृतः, एवमेवायमस्मिन्नन्धेऽन्धो भवति,
स्रामे स्रामः, परिवृक्णे परिवृक्णोऽस्यैव शरीरस्य नाशमन्वेष नश्यति ।
नाहमत्र भोग्यं पश्यामीति ।। 2 ।।
"	सु. - तदत्र छायापुरुषे नाहं भोग्यं पश्यामि, शरीरस्य सर्वदोषास्पदत्वे सति छायापुरुषे"
किन्नु भोग्यं स्यात्? इति स्वयमवधार्य  स समित्पाणिः पुनरुपजगाम प्रजापतिम् । स तेन
पुनरागमने कारणं पृष्टः प्रागवधृते नाहं भोग्यं पश्यामि इति आत्मस्वरूपापरिज्ञानकृतमात्मनो
निर्वेदं प्रजापतये न्यवेदयत् । न केवलमयमेव विशेषो विरोचनादिन्द्रे यदशान्तहृदयः पुनरात्मानं
यथावदवगन्तुं प्रजापतेः समीपं समित्पाणिम् आजगामेति, किन्तु - अयमपि विशेषो योऽयम्
उपदेशादर्थप्रतिपत्तौ, अक्षणि पुरुषो दृश्यत इत्यस्मात् प्रजापतिवचनात् विरोचनः प्रतिपेदे
देहमेवात्मानम् । ततश्च प्रवृत्तो देहपरिचरण एव । अयं तु इन्द्रः प्रतिपेदे छायापुरुषमात्मानं
दृश्यत इति कर्मण आत्मत्वोपदेशस्वारस्यमनुसृत्य । अत एव प्रतिपत्तेः तस्मिन्नात्मत्वप्रतिपत्तिश्च
सपदि विनिवृत्ता । अकार्यकरत्वात् विशेषात् । तदेवमेकेनैव प्रतिपत्तिभेदोऽपि अन्तःकरणगुणवैषम्यात् ।। 2 ।।
8.9.3
एवमेवैष मघवन्निति होवाच, एतं त्वेव ते भूयोऽनुव्याख्यास्यामि ।
वसापराणि द्वात्रिँशतं वर्षाणीति । स हापराणि द्वात्रिँशतं वर्षाण्युवास ।
तस्मै होवाच ।। 3 ।।
"	सु. - प्रजापतिरिदमुवाच - हे मघवन्! य एष छायात्मा नात्मा भवितुमर्हति इत्याशङ्क्यते,"
एवमेवैषः - नात्मैषः । एवं त्वेव आत्मानं भूयोऽनुव्याख्यास्यामि - मया प्राग्व्याख्यात
एवात्मा त्वया अपरिशुद्धान्तःकरणेन न यथावत्प्रत्यपद्यत, व्याख्यातमेव तं प्रकारान्तरेण
अनुव्याख्यास्यामि । वसापराणि द्वात्रिंशतं वर्षाणि नियमेन । येन मृदितकषायस्त्वं विज्ञातुमर्हसि
। स मघवा तथा इत्युवास । तस्मै स प्रजापतिरुवाच ।। 3 ।।
।। इत्यष्टमाध्याये नवमः खण्डः ।।
8.10.1
य एष स्वप्ने महीयमानश्चरति, एष आत्मेति होवाच
एतदमृतमभयमेतत् ब्रह्मेति । स ह शान्तहृदयः प्रवव्राज ।
स हाप्राप्यैव देवानेतद्भयं ददर्श । तद्यद्यपीदँ शरीरमन्धं
भवति अनन्धः स भवति ; यदि स्राममस्रामः ;
नैवैषोऽस्य दोषेण दुष्यति ।।1।।
"	सु. - य एष स्वप्ने महीयमानः - पूज्यमानो भृत्यादिभिः रथादिभिश्चरति । एष स्वाप्नार्थानां"
द्रष्टा आत्मा, एतदमृतमेतदभयमेतद्ब्रह्मेति उवाच । दृश्यादन्यं द्रष्टारं चेतनमात्मानं
स्वतः अपहतपाप्मानम् आगन्तुकेन अविद्यानिमित्तेन भोगेनोपलक्षितम् उपदेष्टुं प्रवृत्तः
प्रजापतिः प्रथमं जाग्रद्दशायां द्रष्टृत्वेन अभिमन्यमानात् देहादिन्द्रियाच्च विलक्षणमुपदिशन्
यश्चक्षुषि दृश्यते - चाक्षुषादिजाग्रद्दशायां तत्र तत्र ज्ञानप्रभया सन्निधाय चेतयन्निव
सङ्घातं जडं तत्त्वविवेचनकुशलैः
दृश्यते, सोऽयं विविधस्थोपलक्षित आत्मेत्याशयेनोपदिदेश । अन्यथाऽवधृतश्चोपदेशार्थो
मघोना । अथ दैव्या संपदा स्वावधृतौ दोषमनुचिन्त्य प्रत्यावृत्तायान्तेवासिने तस्मै स्वाप्नार्थानां
द्रष्टारमागन्तुकतदवस्थोपलक्षितमात्मानम् अवगमयन् इदमुपदिदेश । अयं तु मघवाऽप्रक्षीणान्तःकरणकलङ्कतया
अनवधृतोपदेशरहस्यः अवधार्य स्वाप्नमेव दृश्यानतिरिक्तमुपभोक्तारमात्मानं स्वाप्नोपभोगस्वभावमेव
तं चैतन्यलक्षणं प्रशान्तहृदयः प्रवव्राज । अथ मध्येपथं तयैव दैव्या सम्पदा स्वगृहीतेऽर्थेभयमेतत्
ददर्श - यद्यपि स्वप्ने यो भोक्तेव समुपलक्ष्यते स छायापुरुषवन्नैपद्दोषानुविधायिदोषः,
अयमन्धोऽपि स्वप्नेऽनन्धो भवति । इदं स्राममपि स न स्रामो भवति । न वधेनास्य हन्यते
सः । अथाप्यस्मिन्नस्ति भयम्, यदयं स्वाप्नो भोक्ता हन्यत इव आयुधपाणिभिः, विच्छाद्यत
इव, पुत्रमरणाद्यप्रियम्
अनुभूयत इव तन्न अत्र भोग्यं किमप्यस्तीति । घ्नन्त्येव इत्यत्र एवकार इवार्थो बोध्यः
। उत्तरत्र इव शब्दश्रवणात् ।। 1,2, ।।
8.10.2
न वधेनास्य हम्यते, नास्य साम्येण स्रामः । घ्नन्ति त्वेवैनं
विच्छादयन्तीव ; अप्रियवेत्तेव भवति ; अपि रोदितीव ।
नाहमत्र भोग्यं पश्यामीति ।।2।।
"	सु. - य एष स्वप्ने महीयमानः - पूज्यमानो भृत्यादिभिः रथादिभिश्चरति । एष स्वाप्नार्थानां"
द्रष्टा आत्मा, एतदमृतमेतदभयमेतद्ब्रह्मेति उवाच । दृश्यादन्यं द्रष्टारं चेतनमात्मानं
स्वतः अपहतपाप्मानम् आगन्तुकेन अविद्यानिमित्तेन भोगेनोपलक्षितम् उपदेष्टुं प्रवृत्तः
प्रजापतिः प्रथमं जाग्रद्दशायां द्रष्टृत्वेन अभिमन्यमानात् देहादिन्द्रियाच्च विलक्षणमुपदिशन्
यश्चक्षुषि दृश्यते - चाक्षुषादिजाग्रद्दशायां तत्र तत्र ज्ञानप्रभया सन्निधाय चेतयन्निव
सङ्घातं जडं तत्त्वविवेचनकुशलैः दृश्यते, सोऽयं विविधस्थोपलक्षित आत्मेत्याशयेनोपदिदेश
। अन्यथाऽवधृतश्चोपदेशार्थो मघोना । अथ दैव्या संपदा स्वावधृतौ दोषमनुचिन्त्य प्रत्यावृत्तायान्तेवासिने
तस्मै स्वाप्नार्थानां द्रष्टारमागन्तुकतदवस्थोपलक्षितमात्मानम् अवगमयन् इदमुपदिदेश
। अयं तु मघवाऽप्रक्षीणान्तःकरणकलङ्कतया अनवधृतोपदेशरहस्यः अवधार्य स्वाप्नमेव दृश्यानतिरिक्तमुपभोक्तारमात्मानं
स्वाप्नोपभोगस्वभावमेव तं चैतन्यलक्षणं प्रशान्तहृदयः प्रवव्राज । अथ मध्येपथं तयैव
दैव्या सम्पदा स्वगृहीतेऽर्थेभयमेतत् ददर्श - यद्यपि स्वप्ने यो भोक्तेव समुपलक्ष्यते
स छायापुरुषवन्नैपद्दोषानुविधायिदोषः, अयमन्धोऽपि स्वप्नेऽनन्धो भवति । इदं स्राममपि
स न स्रामो भवति । न वधेनास्य हन्यते सः । अथाप्यस्मिन्नस्ति भयम्, यदयं स्वाप्नो भोक्ता
हन्यत इव आयुधपाणिभिः, विच्छाद्यत इव, पुत्रमरणाद्यप्रियम्
अनुभूयत इव तन्न अत्र भोग्यं किमप्यस्तीति । घ्नन्त्येव इत्यत्र एवकार इवार्थो बोध्यः
। उत्तरत्र इव शब्दश्रवणात् ।। 1,2, ।।
8.10.3
स समित्पाणिः पुनरेयाय । तँ ह प्रजापतिरुवाच - मघवन्
यच्छान्तहृदयः प्राव्राजीः, किमिच्छन् पुनरागम इति । सहोवाच
तद्यद्यपीदं भगवः शरीरमन्धं भवत्यनन्धः स भवति, यदि
स्राममस्रामो नैवैषोऽस्य दोषेण दुष्यति ।।3।।
"	सु. - स्पष्टोऽर्थः ।।3,4।।"
8.10.4
न वेधेनास्यहन्यते नास्य स्राम्येण स्रामः । घ्नन्ति त्वेवैनं
विच्छादयन्तीव । अप्रियवेत्तेव भवति । अपि रोदितीव ।
नाहमत्र भोग्यं पश्यामीति । एवमेवैष मघवन्निति होवाच ।
एतं त्वेव ते भूयोऽनुव्याख्यास्यामि वसापराणि द्वात्रिँशते वर्षाणीति ।
स ह अपराणी द्वात्रिँशतं वर्षाण्युवास । तस्मै   होवाच ।।4।।
"	सु. - स्पष्टोऽर्थः ।।3,4।।"
।। इत्यष्टमाध्याये दशमः खण्डः ।।
8.11.1
तद्यत्रैतत्सुप्तः समस्तः संप्रसन्नः स्वप्नं न विजानाति, एष
आत्मेति होवाच - एतदमृतमभयमेतद्ब्रह्मेति । स ह शान्तहृदयः
प्रवव्राज । स हाप्राप्यैव देवानेदद्भयं ददर्श - नाह खल्वयमेवँ
संप्रत्यात्मानं जानात्य, यमहमस्मीति ; नो एवेमानि भूतानि ।
विनाशमेवापीतो भवति । नाहमत्र भोग्यं पश्यामीति ।। 1 ।।
"	सु. - यत्र - यदा स एष समस्तो भूत्वा जाग्रत्स्वप्नयोः करणैः व्यापृतैः परितोऽर्थान्व्याप्य"
विज्ञानरश्मिभिः य एव वितत आसीत्स एष सुषुप्तिवेलायां समुपसंहृतकरणग्रामो व्यपगतविविधार्थदर्शनलक्षणविस्तारो
भूत्वा अत एव सम्प्रसन्नश्च भूत्वा - व्यपगतदेवाद्यभिमानादिकलङ्को भूत्वा स्वप्नमपि
न विजानाति, एष आत्मेति होवाच एतदमृतमभयमेतद्ब्रह्मेति । जाग्रत्स्वप्नयोः अधिष्ठाय
करणमनुपश्यन् उपलक्षितो विविधेन दर्शनेन, सुषुप्तावुपाध्यपगमेन तथाविधदर्शनरहितो विज्ञानस्वभावः
स्वेन ज्योतिषा प्रकाशमान आत्मेत्युपदेष्टुराशयः । स मघवा प्रजापतेराशयं यथावदविदन्
विज्ञानाभावलक्षणसुषुप्त्येकस्वभावमात्मानम् उपदिष्टमवधृत्य जाग्रत्स्वप्नयोः यो दोषः
स्वेन अवधृतः तस्यायमनास्पद इत्यवधृतात्मस्वरूप इव प्रशान्तहृदयः प्रवव्राज । मध्येमार्गं
पुनरुपदेशं तं विमृशन् गृहीतेऽर्थे दोषमिमं ददर्श - नैवं खल्वयं सुषुप्तः सम्प्रति
जाग्रद्दशायां यथाऽयमहमस्मि इत्यात्मानं जानाति तथा अयमहमस्मि इति जानाति, न वा इमानि
भूतानि, तदयमस्तविज्ञानो नाशमेवापीतः - विनष्ट इव, किमत्र भोग्यं स्यात्, चैतन्यस्यैवापाये
किन्नु भोग्यं स्यात् । तत् नाहमत्र भोग्यं पश्यामीति ।। 1 ।।
8.11.2
स समित्पाणिः पुनरेयाय । तँ ह प्रजापतिरुवाच - मघवन् यच्छान्तहृदयः
प्राव्राजीः किमिवेच्छन् पुनरागम इति । स होवाच नाह खल्वयं भगव एवँ
संप्रत्यात्मानं जानात्ययमहमस्मि इति नो वा इमानि भूतानि । विनाशमेवापीतो
भवति इति । नाहमत्र भोग्यं पश्यामीति ।। 2 ।।
"	सु. - स्पष्टम् ।।2।।"
8.11.3
एवमेवैष मघवन्निति होवाच, एतं त्वेव ते भूयोऽनुव्याख्यास्यामि
नो एवान्यत्रैतस्मात् । वसापराणि पञ्च वर्षाणीति । सहापराणि
पञ्च वर्षाण्युवास । तान्येकशतँ संपेदुः । एतत् तत्, यदाहुः,
एकशतँ ह वै वर्षाणि मघवान् प्रजापतौ ब्रह्मचर्यमुवास ।
तस्मै होवाच ।। 3।।
"	सु. - एवमेवैष मघवन् - यदात्थ त्वं - नाह खल्वात्मानं सम्प्रतीवायमहमस्मीति जानामि"
न वा इमानि भूतानि इति, एवमेवैतत् । किन्तु नोपदेशार्थस्त्वयाऽवधृतः, न हि सुषुप्त्यवस्थमेवास्य
स्वरूपं ग्राहयितुम् उपदिष्टः अस्माभिः। भूयोऽनुव्याख्यास्यामि । न च उपदिष्टादर्थान्तरभूतोऽपूर्व
आत्मा । परमवधृतस्त्वयाऽन्यथाऽन्यथा । स एवायमनुव्याख्यायते । येन ते सर्वोऽयमन्यथाग्रहो
निवर्तेत । वसापराणि पञ्चवर्षाणीति । अतिरोहितार्थमितरत् ।।3।।
।। इत्यष्टमाध्यायो एकादशः खण्डः ।।
8.12.1
मघवन् मर्त्यं वा इदँ शरीरमात्तं मृत्युना
तदस्यामृतस्याशरीरस्यात्मनोऽधिष्ठानम् । आत्तो वै सशरीरः
प्रियाप्रियाभ्याम् । न ह वै सशरीरस्य सतः
प्रियाप्रिययोरपहतिरस्ति । आशरीरं वाव सन्तं न प्रियाप्रिये स्पृशतः ।।1।।
8.12.2
अशरीरो वायुः ; अभ्रं विद्युत् स्तनयित्नुः अशरीराण्येतानि ।
तद्यथैतान्यमुष्मादाकाशात् समुत्थाय परं ज्योतिरुपसंपद्य स्वेन
रूपेणाभिनिष्पद्यन्ते, एवमेवैष संप्रसादोऽस्माच्छरीरात् समुत्थाय
परं ज्योतिरुपसंपद्य स्वेनरूपेणाभिनिष्पद्यते ।। 2 ।।
"	सु. - यथा एतानि अशरीराणि शिरःपाण्यादिलक्षणशरीरविधुराणि वायुः अभ्रं विद्युत् स्तनयित्नुः"
इत्यादीनि अमुष्मादाकाशात् स्वास्पदातुत्थाय उपर्युपर्यूर्ध्वदेशं गत्वा परञ्ज्योतिः
स्वस्वकारणलक्षणमुपसम्पद्य आवहप्रवहादिकार्यभावपरित्यागपूर्वकं स्वासाधारणवाय्वादिरूपेण
निष्पद्यन्ते । एवमेवैष संप्रसादो जीवात्माऽस्माच्छरीरात् समुत्थाय परंज्योतिरुपसम्पद्य
सर्वकारणं परं ब्रह्म देशविशेषे प्राप्य स्वेनैवापहतपाप्मत्वादिना रूपेण अभिनिष्पद्यते ।।2।।
8.12.3
स उत्तमः पुरुषः । स तत्र पर्येति जक्षत् क्रीडन् रममाणः
स्र्तीभिर्वा यानैर्वा ज्ञातिभिर्वा नोपजनँ स्मरन्निदँ शरीरम् ।
स यथा प्रयोग्य आचरणे युक्तः, एवमेवायमस्मिन् शरीरे प्राणो युक्तः ।। 3 ।।
"	सु. -यम् अभिसम्पद्यापहतपाप्मत्वादिना स्वेन रूपेणाभिनिष्पद्यते सोऽयम् उत्तमः पुरुषः"
प्राप्नुः प्रत्यगात्मनोऽन्यः । स्मर्यते च - उत्तमः पुरुषस्त्वन्यः परमात्मेत्युदाहृतः
(भ.गी. 15-17) इति । स च मुक्तः तत्र - परमात्मनि, पर्येति - परितोऽनुभवति, सर्वतो
ब्रह्मानुभवतीत्येतत् । तं परमात्मानं पर्येति - तं सर्वत्र सर्वदाऽनुवर्तते इति वा
। तस्यास्य मुक्तस्य सत्यकामत्वमाह - जक्षत् इत्यादिना । ननु हन्त संसार्यंवायम् ? नेत्याह
- नोपजनम् इत्यादिना । अयं हि मुक्तः सर्वमेव प्राकृतमप्राकृतं वा स्वतन्त्रतया स्वभोगोपकरणतया
वा आत्मात्मीयभावेन न मन्यते, नापि तेन रूपेणानुभवति । स हि न स्मरति उपजनम् - जननसम्बद्धं
किमपि, कर्मवश्यतायां देहात्माभिमानमूलकात्मात्मीयभावो ह्यासीत् । प्रक्षीणकर्मणः तदसंवेन
न संसारप्रसङ्गः, किन्तु सर्वमेव प्राकृतं वस्तु ब्रह्मात्मकमनुपश्यंस्तदीयलीलाविभूतित्वेन
च अनुभवतीति न काचित् क्षतिः ।
"	नन्वेवं अशरीरत्वस्वभावस्यापि अस्य शरीरयोगः कथम् ? इत्यत्राह - स यथा इति । यथा बलीवर्दो"
जन्मना शकटेनासम्बद्धोऽपि केनचिद्बलादाचरणे - शकटे नियोज्यते, एवमेवायं प्राणो जीवः
शरीरे अस्मिन् युक्तः । तत्कर्मकृतः
शरीरसम्बन्ध औपाधिक इति यावत् ।।3।।
8.12.4
अथ यत्रैतदाकाशमनुविषण्णं चक्षुः, स चाक्षुषः पुरुषः;
दर्शनाय चक्षुः । अथ यो वेदेदं जिघ्राणीति, स आत्मा ;
गन्धाय घ्राणम् । अथ यो वेदेदमभिव्याह
राणीति, स आत्मा ; अभिव्याहाराय वाक् । अथ यो वेदेदँ
श्रृणवानीति, स आत्मा ; श्रवणाय श्रोत्रम् ।। 4 ।।
"	सु. - यस्मादेष विज्ञानघनः तत एवायमेव द्रष्टा, घ्राता, वक्ता, श्रोता च भवत्यात्मा,"
चक्षुरादि तु  जडमस्योपकरणभावमेवैति । तदेभ्यश्चक्षुरादिभ्योऽत्यन्तभिन्न आत्मा इति
बोधयन्नाह - अथ इति । यः पूर्वमक्षिणि दृश्यत इति मयोक्तः स न छायात्मा, किन्तु यत्र
- यस्मिंश्चेतने अनुषक्तं सदेव चक्षुराकाशं भवति - (येनानुगतं सदेव प्रकाशकं भवति रूपादेः)
सोऽयं चाक्षुषः पुरुषः - चक्षुषि सन्निहितो रथ इव तच्चेष्टया निश्चीयमानो रथी पुरुषः । चक्षुस्तु
दर्शनाय करणं केवलम्, द्रष्टा तु चेतनोऽयमात्मा । एतेन न करणलक्षणं जडम् इन्द्रियमात्मा,
नापि ज्ञप्तिमात्रमात्मेति ज्ञापितं भवति । अथ यो वेदेदंजिघ्राणि इत्यादि न तिरोहितार्थम्
। यद्वादृश्यादिव दर्शनात्, (अर्थेभ्य इवेन्द्रियेभ्यो) भेदमात्मनः स्फुटमवगमयन् आत्मनः
स्वरूपमाह - अथ इत्यादिना । आकाश्यते प्रकाश्यत इत्याकाशः - शुक्लनीलादिरर्थः उच्यते,
यदेतत् नीलादिरूपम् अनु चक्षुर्विषण्णं भवति । तदा स पुरुष आत्मा चाक्षुषो भवति - चक्षुषि
सन्निधाय तस्याधिष्ठाता भवति । चक्षुषो जडस्यार्थम् अनुधावतः अधिष्ठात्रा हि चेतनेन भाव्यम् ।
"	ननु अर्थप्रकाशकत्वनिबन्धनचेष्टान्वयः स्यात् आत्मनः, स च अक्रियेऽनुपपन्नः; तत्राह"
- दर्शनाय चक्षुः । दृश्यते इदमिति दर्शनम् - नीलादिरूपम्, तस्मै तमभिसम्बद्धंतु चक्षुः
प्रधावत्यश्व इव अश्वारूढेन अभिनुन्नः । नापि कशाघातादिलक्षणचेष्टाविशेषसदृशं नोदनं
चेतने अस्मिन् अव्यवहितकरणम् इन्द्रियमपेक्ष्य भवति । किन्तु स्वसहजचैतन्यानुब
न्धिसङ्कल्पविशेषलक्षणमेव तु तत् । अत एव च तेनाक्षेणानीयार्पितमर्थम् अनुभवति केवलं
स्वदेश एव स्थितः सन् अहमिदं पश्यामीति । ज्ञानस्य चायं स्वभावः स्वेनैव प्रकाशमानता,
सति तु इन्द्रियोपनीतार्थसम्बन्धे तदर्थोपग्रहपूर्वकं अहमिदं पश्यामीति भवति नाम प्रकाशः।
तदविकृतस्यैव आत्मनः इन्द्रियाह्यधिष्ठानं तत्कृतार्थानुभवश्च युज्यते नाम । तद्युक्तं
नाम द्रष्टृत्वादिभिरस्य स्वरूपनिरूपणम् । नाप्यत्र द्रष्टृत्वादि विशेषणविधया आत्मस्वरूपनिरूपकम्
उच्यते, किन्तु यत्र सारसः स देवदत्तकेदारः इतिवदुपलक्षणतयैव । वाक्यशैली च एवं जातीया,
यो वेदेदं जिघ्राणीति स आत्मा इति । उत्तरवाक्यमनया दिशाव्याख्येयम् ।।4।।
8.12.5
अथ यो वेदेदँ मन्वानीति, स आत्मा ; मनोऽस्य दिव्यं चक्षुः ।
स वा एष एतेन दिव्येन चक्षुषा मनसैतान् कामान् पश्यन् रमते,
य एते ब्रह्मलोके ।।5।।
"	सु. - चक्षुरादिनिरपेक्षं इदमिदं मन्वानीति मन्यते यः स मन्ता आत्मा, मननाय तु मनो"
भवत्यस्योपकरणम्, तत्तु दैवं चक्षुः - इदं च सत्त्वातिशयेन विशुद्धं भवति देहात्मविवेचनक्षमं
विविक्तदृष्टये च तद्दैवं चक्षुरुच्यते । इममेव अस्यातिशयमुपपादयति । स वा एष दहरविद्यानिष्ठो
ब्रह्माख्ये लोके ये कामाः सत्याः पूर्वमुक्ता अपहतपाप्मत्वादयः तान् एतेन दैवेन चक्षुषा
मनसा   पश्यन््रमते ।।5।।
"	तम् एतम् - अपहतपाप्मत्वादिगुणविशिष्टं प्रत्यगात्मनः स्वरूपं शुद्धमुपासते इन्द्रेण"
प्राप्तोपदेशा देवाः । अतश्च तथा उपासीनानां तेषां सर्वे च लोकाः आत्ताः, सर्वे च कामाः
- ये दहरविद्याफलतयोक्ताः ते कामाः सर्वे संपद्यन्ते । इदं हि प्रजापतिनोपदिष्टं दहरविद्याङ्गभूतम्,
तदङ्गस्य न हि अङ्गिफलादन्यत्फलम् । अद्यापि यः कश्चित् तमात्मानमुपास्ते स सर्वाँश्च
लोकानाप्नोति सर्वांश्च कामान् । प्रजापतिर्हि एवमस्या विद्यायाः फलमाह ।। 6 ।।
8.12.6
षष्ठो मन्त्रः ।
तं वा एतं देवा आत्मानमुपासते । तस्मात् तेषां सर्वे च लोका
आत्ताः, सर्वे च कामाः । स सर्वाँश्च लोकानाप्नोति सर्वांश्च
कामान्, यस्तमात्मानमनुविद्यविजानातीति ह प्रजापतिरुवाच
प्रजापतिरुवाच ।।6।।
"	सु. - चक्षुरादिनिरपेक्षं इदमिदं मन्वानीति मन्यते यः स मन्ता आत्मा, मननाय तु मनो"
भवत्यस्योपकरणम्, तत्तु दैवं चक्षुः - इदं च सत्त्वातिशयेन विशुद्धं भवति देहात्मविवेचनक्षमं
विविक्तदृष्टये च तद्दैवं चक्षुरुच्यते । इममेव अस्यातिशयमुपपादयति । स वा एष दहरविद्यानिष्ठो
ब्रह्माख्ये लोके ये कामाः सत्याः पूर्वमुक्ता अपहतपाप्मत्वादयः तान् एतेन दैवेन चक्षुषा
मनसा   पश्यन््रमते ।।5।।
"	तम् एतम् - अपहतपाप्मत्वादिगुणविशिष्टं प्रत्यगात्मनः स्वरूपं शुद्धमुपासते इन्द्रेण"
प्राप्तोपदेशा देवाः । अतश्च
तथा उपासीनानां तेषां सर्वे च लोकाः आत्ताः, सर्वे च कामाः - ये दहरविद्याफलतयोक्ताः
ते कामाः सर्वे संपद्यन्ते । इदं हि प्रजापतिनोपदिष्टं दहरविद्याङ्गभूतम्, तदङ्गस्य
न हि अङ्गिफलादन्यत्फलम् । अद्यापि यः कश्चित् तमात्मानमुपास्ते स सर्वाँश्च लोकानाप्नोति
सर्वांश्च कामान् । प्रजापतिर्हि एवमस्या विद्यायाः फलमाह ।। 6 ।।
।। इत्यष्टमप्रपाठके द्वादशः खण्डः ।।
8.13.1
श्यामाच्छबलं प्रपद्ये शबलाच्छ्यामं प्रपद्ये । अश्व इव रोमाणि
विधूय पापं चन्द्र इव राहोर्मुखात् प्रमुच्य । धूत्वा शरीरमकृतं कृतात्मा
ब्रह्मलोकमभिसंभवामीति । अभिसंभवामीति ।। 1 ।।
"	सु. - दहरविद्यानिष्ठेनानुसन्धेयो मन्त्रविशेष उच्यते - श्यामात् इति । श्यामात् -"
दिव्यविग्रहयोगेनेदं श्यामत्वमभिप्रेतम् । ल्यब्लोपे प़ञ्चमी । श्यामम् परमात्मानं दिव्याकारं
साक्षात् प्रपद्य - ध्यात्वा, शबलम् - मिश्रम् - चिदचिन्मिश्रम् - चिच्छरीरकमचिच्छरीरकं
च प्रपद्ये - ध्यायामि । शबलात्तस्मात् - तं ध्यात्वा पुनः श्यामं दिव्याकारं साक्षात्परमात्मानं
प्रपद्ये - ध्यायामीति । अनेन यदुपासात्रैविध्यं विहितं तस्येदम् अनुस्मरणमुपदिष्टं
भवति । अश्व इव रोमाणि पापं - पुण्यापुण्यलक्षणं, विधूय - विद्याबलेन, चन्द्र इव राहोर्मुखात्
- प्रकृतिबन्धाद्विमुच्य (स्वेनैव रूपेणेत्येतत्), धूत्वा शरीरमकृतम् - अनित्यं प्राकृतमिदं,
कृतात्मा सन् ब्रह्मणः परस्य ब्रह्मणो लोकमभिसंभवामि इत्यभिसंभवामीति ।
"	यद्वा - श्यामादिति दहराकाश उपलक्ष्यते, हृदयगुहानिगूढत्वेन गुहोदरान्तर्वर्त्याकाशसाम्येन"
तद्ध्यनालोकम् आकाशं श्याममिवालक्ष्यते । तस्मात् - तं प्रपद्य शबलं प्रपद्येशबलत्वेन
उपलक्ष्यते प्रत्यगात्मा । स हि जाग्रदादिर्विचित्राभिः अवस्थाभिः शबल इवेक्ष्यते ।
तं प्रत्यगात्मानमुपासे । दहराकाशोपासनाङ्गभूते प्रत्यगात्मोपासने प्रवृत्तोऽस्मीत्येतत्
। शबलात् श्यामं प्रपद्ये । व्यक्तम् ।।1।।
।। इत्यष्टमप्रपाठके त्रयोदशः खण्डः ।।
8.14.1
आकाशो वै नाम नामरूपयोर्निर्वहिता, ते यदन्तरा
तद्ब्रह्म तदमृतँ  स आत्मा ।। 1 ।।
"	सु. - आकाशो ह वै नामरूपयोर्निर्वहिता - प्रसिद्धोऽयं श्रुतिषु आकाशो नामरूपनिर्वाहकः"
। प्रसिद्धिश्च सा न भूताकाशे, नामरूपगोचरो हि सः, न स नामरूपयोर्निर्वाहकः । अनेन जीवेनात्मनाऽनुप्रविश्य
नामरूपे व्याकरवाणि इति सत आत्मनो हि सा प्रसिद्धिः । स हि स्वात्मकजीवानुप्रवेशेन सर्वेषां
नामरूपे निर्वहति । न च अयं नामरूपास्पदः । यदन्तरा ते- यत्तत् ब्रह्म विना ते नामरूपे
। नामरूपाभ्याम् अस्पृष्ट इत्येतत् । नामरूपाभ्यां स्पर्शो नाम तत्तदभिमानकृतप्रियाद्यनुषङ्गः
। तद्रहितोऽयम् । चिदचिदात्मकस्याप्यस्य न हि साक्षात् नामरूपान्वयः । सर्वान्तरात्मतया
सद्वारकोऽन्वयस्तु ऐश्वर्यविशेषलक्षण इति न मलान्वयप्रसङ्गः । तद्ब्रह्म तदमृतं स आत्मा
। एवमुपास्यस्वरूपमुक्तम्, अथ उपासकेनोपासनाङ्गतयाऽनुसन्धेयं प्रार्थनामन्त्रं श्रावयति
- प्रजापतेः इत्यादिना । प्रजापतेः - सकलजगन्नियामकस्य परस्य ब्रह्मणः सभां- प्रभुविमतम्
इत्यादिना पूर्वोक्तं, वेश्म तत्रत्यं प्रपद्ये । यशः- आत्मा, भवामि ब्राह्मणानाम् ।
यशो राज्ञां यशो विशाम् । इदमुपलक्षकं प्राणिमात्रस्य । सर्वेषाम् अहमेवात्मा भवामि
। कथमन्योऽन्यस्यात्मा भवितुमर्हति । आह - स्वस्य विशेषम् । अहं हि यशोऽनुप्रापत्सि
। यशः - आत्मानम्, अस
ङ्कोचात् सर्वात्मानं परमात्मानं,  अनुप्रापत्सि - स्वेतरसमस्तप्रकारं परमात्मानमेव
आत्मतया अनुप्रविष्टोऽस्मि । देवमनुष्याद्यभिमानो व्यपगतो मे । यश्च स्वतन्त्रः कर्ता
भोक्ता विज्ञानात्माऽहमस्मि इति व्यामोहः सोऽपि व्यपगतो मे । अहमर्थं सर्वान्तरात्मानम्
आत्मानमेव स्वशरीरतया साक्षात्कुर्वन् सर्वात्मनोऽन्यं नैव पश्यामि । तत्- सोऽहमधुना, यशसां
यशो - जीवात्मानामप्यात्मभूतं परं ब्रह्मास्मि । एवं दृष्टिरहं गर्भवासादिक्लेशमितः
परं माऽभिगाम् इत्याह - श्वेतम् इत्यादि । लिन्दु - स्त्रीव्यञ्जनम्, गर्भवासमित्येतत्।
विशेषणं स्त्रीव्यञ्जनस्य - श्वेतम् इत्यादि । द्विरुक्तिः अध्यायसमाप्तौ ।।1।।
8.14.2
प्रजापतेः सभां वेश्म प्रपद्ये यशोऽहं भवामि ब्राह्मणानां
यशो राज्ञां यशो विशां यशोऽहमनु प्रापत्सि । स हाहं
यशसां यशः । श्वेतमदत्कमदत्कँ श्वेतं लिन्दुमाऽभिगाम्
लिन्दुमाऽभिगाम् ।।2।।
"	सु. - आकाशो ह वै नामरूपयोर्निर्वहिता - प्रसिद्धोऽयं श्रुतिषु आकाशो नामरूपनिर्वाहकः"
। प्रसिद्धिश्च सा न भूताकाशे, नामरूपगोचरो हि सः, न स नामरूपयोर्निर्वाहकः । अनेन जीवेनात्मनाऽनुप्रविश्य
नामरूपे व्याकरवाणि इति सत आत्मनो हि सा प्रसिद्धिः । स हि स्वात्मकजीवानुप्रवेशेन सर्वेषां
नामरूपे निर्वहति । न च अयं नामरूपास्पदः । यदन्तरा ते- यत्तत् ब्रह्म विना ते नामरूपे
। नामरूपाभ्याम् अस्पृष्ट इत्येतत् । नामरूपाभ्यां स्पर्शो नाम तत्तदभिमानकृतप्रियाद्यनुषङ्गः
। तद्रहितोऽयम् । चिदचिदात्मकस्याप्यस्य न हि साक्षात् नामरूपान्वयः । सर्वान्तरात्मतया
सद्वारकोऽन्वयस्तु ऐश्वर्यविशेषलक्षण इति न मलान्वयप्रसङ्गः । तद्ब्रह्म तदमृतं स आत्मा
। एवमुपास्यस्वरूपमुक्तम्, अथ उपासकेनोपासनाङ्गतयाऽनुसन्धेयं प्रार्थनामन्त्रं श्रावयति
- प्रजापतेः इत्यादिना । प्रजापतेः - सकलजगन्नियामकस्य परस्य ब्रह्मणः सभां- प्रभुविमतम्
इत्यादिना पूर्वोक्तं, वेश्म तत्रत्यं प्रपद्ये । यशः- आत्मा, भवामि ब्राह्मणानाम् ।
यशो राज्ञां यशो विशाम् । इदमुपलक्षकं प्राणिमात्रस्य । सर्वेषाम् अहमेवात्मा भवामि
। कथमन्योऽन्यस्यात्मा भवितुमर्हति । आह - स्वस्य विशेषम् । अहं हि यशोऽनुप्रापत्सि
। यशः - आत्मानम्, अस
ङ्कोचात् सर्वात्मानं परमात्मानं,  अनुप्रापत्सि - स्वेतरसमस्तप्रकारं परमात्मानमेव
आत्मतया अनुप्रविष्टोऽस्मि । देवमनुष्याद्यभिमानो व्यपगतो मे । यश्च स्वतन्त्रः कर्ता
भोक्ता विज्ञानात्माऽहमस्मि इति व्यामोहः सोऽपि व्यपगतो मे । अहमर्थं सर्वान्तरात्मानम्
आत्मानमेव स्वशरीरतया साक्षात्कुर्वन् सर्वात्मनोऽन्यं नैव पश्यामि । तत्- सोऽहमधुना,
यशसां यशो - जीवात्मानामप्यात्मभूतं परं ब्रह्मास्मि । एवं दृष्टिरहं गर्भवासादिक्लेशमितः
परं माऽभिगाम् इत्याह - श्वेतम् इत्यादि । लिन्दु - स्त्रीव्यञ्जनम्, गर्भवासमित्येतत्।
विशेषणं स्त्रीव्यञ्जनस्य - श्वेतम् इत्यादि । द्विरुक्तिः अध्यायसमाप्तौ ।।1।।
।। इत्यष्टमाध्याये चतुर्दशः खण्डः ।।
8.15.1
तद्धैतद् ब्रह्मा प्रजातय उवाच, प्रजापतिर्मनवे मनुः प्रजाभ्यः ।
आचार्यकुलाद् वेदमधीत्य यथाविधानं गुरोः कर्मातिशेषेणाभिसमावृत्य
कुदुम्बे शुचौ देशे स्वाध्यायमधीयानो  धार्मिकान् विदधत् आत्मनि
सर्वेन्द्रियाणि संप्रतिष्ठाप्याहिँसन् सर्वा भूतान्यन्यत्र तीर्थेभ्यः स
खल्वेवं वर्तयन् यावदायुषं ब्रह्मलोकमभिसंपद्यते न च पुनरावर्तते
न च पुनरावर्तते ।। 1 ।।
"	सु. - उपनिषदः सम्प्रदायपरम्पराप्राप्तत्वमाह - तद्धैतत् इति । तदिदं विज्ञानम्"
ओमित्येतदक्षरम् इत्यादिना उपदिष्टं ब्रह्मविषयं ब्रह्मा प्रजापतये- कश्यपाय प्राह सः
मनवे मनुश्च प्रजाभ्यः । तदेवं प्रजासु संप्रदायतः प्रवर्तते ब्रह्मविद्येयम् । त्रयीविहितानां
कर्मणां मुमुक्षून् प्रत्यानर्थक्यं परिहरन्नाह - आचार्य इत्यादिना। प्राप्याचार्यकुलम्
आचार्यशुश्रूषणपरो भूत्वा आचार्यशुश्रूषणलक्षणकर्मणः समयादन्यस्मिन् समये यथाविधानम्
आचार्यात् वेदमधीत्य अभिसमावृत्त्य कुटुम्बे स्थित्वा (धर्मतो दारान् परिगृह्येत्येतत्
) शुचौ देशे स्वाध्यायमधीयानः तत्प्रधानं गार्हस्थाङ्गं कर्म विहितं कुर्वन् पुत्रशिष्यांश्च
धार्मिकान् - धर्मैकपरान्, विदधत् । एवम् अनभिसंहितफलैः कृतैः कर्मभिः आत्मन्यभिमुखेन
मनसा सर्वेन्द्रियाणि तत्तदर्थेभ्यो विनिवृत्त्यात्मनि प्रतिष्ठाप्य भूतमात्रस्य पीडामकुर्वन्,
अन्यत्र तीर्थेभ्यः - शास्त्रविहितेभ्यो भगवदाराधनलक्षणेभ्यस्तुलस्याहरणादिभ्यः, स खल्वेवं
यावदायुषम् - आप्रयाणात् वर्तयन् स्वाश्रमसमुचितकर्माङ्गे आत्मध्याने प्रवर्तयन् आत्मानं
देहावसाने ब्रह्मलोकमभिसंपद्यते न च पुनरावर्तते । द्विरुक्तिः अध्यायपरिसमाप्तौ ।।
8.15.2
आप्यायन्तु ममाङ्गानि वाक् प्राणश्चक्षुः श्रोत्रमथो बलमिन्द्रियाणि
च सर्वाणि सर्वं ब्रह्मौपनिषदं माऽहं ब्रह्म निराकुर्यां मा मा ब्रह्म
निराकरोत् अनिराकरणमस्तु अनिराकरणं मेऽस्तु तदात्मनि
निरते य उपनिषत्सु धर्मास्ते मयि सन्तु ते मयि सन्तु ।। 2 ।।
"	सु. - रूपस्थानादिभेदाद्भवति बहुविधा ब्रह्मविद्या"
"	विकल्पान्मुक्तौ हेतुत्वमासामभिमतमथ या ब्रह्मदृष्टिः प्रतीके ।"
"	नाना साऽर्थान्तराय प्रभवति, विविधोपासनाऽन्याऽन्यदृष्ट्या,"
"	छान्दोग्ये सर्वमेवच्छ्रुतमपि तु परब्रह्मविद्याऽत्र मुख्या ।।1।।"
"	अन्तरादित्यविद्याया ब्रह्मविद्या हि याः श्रुताः ।"
"	ताभिर्गम्यं परंब्रह्म प्रचकाऽस्तु हृदन्तरे ।।2।।"
"	आसीदग्रेऽद्वितीयं निखिलमपि जगत्यत्सदेकं यदेव"
"	प्रेक्ष्यैकोऽहं बहुस्यामिति समजनयत् तेज आपोऽन्नमेतत् ।"
"	यत्तत्रानुप्रविश्य व्यतनुत सकलं नामरूपप्रभेदं"
"	जीवेन स्वात्मना स प्रदिशतु सकलस्यान्तरात्मा शिवं नः ।।3।।"
"	यन्मूलं या प्रतिष्ठा विधृतिरपि च या यः स आत्मा"
"	प्रजानां यस्यास्मिन्नैतदात्म्यं जगति चिदचितोरन्तरात्मा स एषः ।"
"	सर्वज्ञः सर्वशक्तः सकलगुणनिधिः सन्निधत्तां सदा"
"	नः सद्विद्यावेद्यरूपः प्रकटितसहजानन्दरूपो हृदन्तः ।।4।।"
"	यस्मिन् सर्वान्तरात्मन्यनवधिकमहानन्ददिव्यस्वरूपे"
"	दृष्टे दृश्येत नान्यत् श्रवणमुपगते नेतरत्तत्पदं स्यात् ।"
"	तं भूमानं निरुद्धाखिलकरणचयं ध्यायतां नः समन्तात्"
"	सर्वात्मा सर्वरूपः स्फुरतु न च परं क्वापि पश्येम किञ्चित् ।।5।।"
"	योऽसौ दहराकाशो यस्मिन् कामाः समाहिताः सर्वे ।"
"	उभयमपि चिन्तयामः सहजानन्दैकदिव्यरूपेण ।।6।।"
।। इत्यष्टमाध्याये पञ्चदशः खण्डः ।।
।। इति श्रीमद्भगवत्सहजानन्दचरणकमलपरिचर्यापरायण परमहंसवर्ययोगिराज श्रीगोपालानन्द स्वामिविरचिते
छान्दोग्योपनिषद्भाष्ये अष्टमोऽध्यायः।।
।। इति छान्दोग्योपनिषद्भाष्यं संपूर्णम् ।।