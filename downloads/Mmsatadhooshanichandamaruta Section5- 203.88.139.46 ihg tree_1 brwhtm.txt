वादः 15
	(अबाधादिति) मितिवर्गेष्वबाधात् जगदखिलं यस्य शरीरमवधृतमित्यन्वयः, मितिविषयाणामबाधित विषयत्वादित्यर्थः । प्रत्यक्षादीनामबाधितविषयतया प्रपंचस्य सत्यत्वादेवहि लोके सिद्धं नियाम्यत्वाद्यात्मकं शरीरत्वं कृत्स्नस्य श्रूयमाणमुपपद्यते, अन्यथा ब्रह्मव्यतिरिक्तस्य मिथ्यात्वे जीवब्रह्मभेदस्यापि मित्थ्यात्वेन जीवस्य ब्रह्माभिन्नतया शरीरत्वासम्भवात् "यस्यात्माशरीर" मित्येतद्व्याहन्येत । नच शिलापुत्रकस्य शरीरमितिव न्निर्वाहः, "यस्य पृथिवीशरीर" मित्यादिना वैरूप्य प्रसंगादिति भावः । नन्वाध्यासिकभेदान्नियमन मुपपद्यत इति चेत् ? किमयं बिम्बप्रतिबिम्बभावनिबन्धनः, उतजन्द्रद्वित्वादिव दौपाधिकः, उतघटाकाशवदौपाधिकः । पक्षत्रयेऽपि नब्रह्मणो जीवान्तः प्रवेशसम्भवः ; नहि बिम्बस्य प्रतिबिम्बेनुप्रवेशः क्वचिदुपलब्धः, चन्द्रस्य वा चन्द्रेघटाकाशस्य वा घटाकाशान्तरे । तथा नियमनमप्यनुपपन्नं, स्वरूपात्मकस्य स्वाभाविकाभेदस्य नित्यं प्रकाशमानत्वात् । नन्वभेदे भासमानेपि न नियमनानुपपत्तिः, स्वप्रयत्नेन व्यापारोत्पादनरूपस्य नियमनस्यस्वस्मिन्नपि सम्भवात् , इति चेन्न ; यत्नस्य यत्नान्तराधीनत्वप्रसंगेन अनवस्थानात् आत्मनि यत्नातिरेकेण व्यापारान्तरासिद्धेः । किंच भेदाध्या सेपि नियन्तृनियाम्यत्वयो र्व्यवस्थाकुतः । कुतस्तर्हि चन्द्रभेदाध्यासे दक्षिणोत्तरत्वव्यवस्था ? न कथंचित् , अयं दक्षिणश्चन्द्रः अयमुत्तरश्चन्द्र इतिव्यवहारस्तु तदवधिकदक्षिणत्वस्य तदवधिकोत्तरत्वस्यच तत्रैव दोषविशेषेणारोपात् । नहि प्रतीतिमात्रेण व्यवस्थासिध्यति । अनिर्वचनीयोत्पत्तिपक्षेऽपि भेदस्य दक्षिणोत्तरत्वयोश्च एकत्रोत्पत्तौ कथं व्यवस्था । ननुभिन्नाधिकरणत्वं हि व्यवस्था, अनिर्वचनीयभेदोत्पत्तौ साकथं नस्यादितिचेत्तर्हिं दक्षिणत्वशुक्लभास्वरत्वयो रपि व्यवस्थाप्रसंगः, अतस्तदधिकरणानधिकरणत्वं व्यवस्येति त्वया वाच्यम् , अतो न दक्षिणोत्तरव्यवस्था । तदधिकरणानधिकरणत्वस्य तत्राध्यासाद्व्यवस्थोपपद्यत इति चेन्न ; उत्तरत्वे चन्द्रप्रतियोगिक दक्षिणत्वाविकरणाधिकरणत्वे प्रातिभासिके विद्यमाने तदभावस्य तत्र प्रातिभासिकस्यासम्भवात् । किंचेश्वरस्य सर्वज्ञतया काल्पनिकत्वं भेदस्यजानतः कथं नियमनं ; नहि काल्पनिकत्वेन ज्ञातं कार्यकरं, तथासति काल्पनिकतयाज्ञातपतिभ्रमतः पीतार्थिनः शंखे प्रवृत्त्यापत्तेः । एतैः-वक्ष्यमाणैः । नन्वेतच्छ्रुत्यनुसारे अद्वैतश्रुतीनां भूयसीवैय्याकुलीस्यात् इत्याशंक्य तासामपि विशिष्टाद्वैत एव तात्पर्यमित्यभिप्रायेणाह 
(आसीददिति) आसीददित्यनेनस्वारस्यं सूच्यते । शतपदेन कृत्स्नस्वारस्यं, पक्षान्तरे बह्व स्वारस्यं च व्यज्यते । सीमा-पर्यवसान भूमिः । "जडत्वनाशित्वा दय" इत्यादिशब्देन मित्थ्यात्वं गृह्यते । तत्र मित्थ्यात्वापादनेन तदभावसम्प्रतिपत्तिद्योतनात् । "अनैकान्त्यं सूचितम्" प्रसंगाभिप्रायत्वात् प्रयोगस्येति भावः (सांख्येति) "अपारमार्थिकत्वेतु दृश्यत्वं बाध्यत्वाभ्युपगमात् सुतरामसंगत" मिति भाष्यम् । अत्राचार्याः, यदविद्याविरोधि तदेव तत्साक्षीति वचनमसंगतमित्यर्थ इति । तेन दृग्बाध्यत्वंहि मिथ्यात्वं, तद्दृगधीनसिद्धिकस्य नसं भवतीति हेतुसाध्ययोर्व्याघातस्सूचितः । चैतन्यं स्वरूपतः साधकमपरोक्षवृत्यवच्छिन्नं निवर्तकमित्यादि निरासस्तु निवर्तकानुपपत्तौ द्रष्टव्यः (योगाचारेति) जागरितप्रत्ययो निरालम्बनः संवेदनत्वात् स्वाप्नग्रत्ययवदिति बौद्धानुमानं "वैधर्म्याच्च न स्वप्नादिवत् " इति सूत्रभाष्ये भगवता दूषितम् । मायिना प्रपंचो मित्थ्या दृग्विषयत्वात् शुक्तिरतस्वाप्नाद्यर्थादिवदित्युक्तं, एवंच ज्ञानत्वेन मित्थ्याविषयकत्वसाधनस्य ज्ञानविषयत्वेन मित्थात्वसाधनस्यचाविशेषात् ज्ञानत्वहेतुदूषणान्येव तद्विषयत्वहेतोरपि भवन्तीत्यर्थः (यद्वेति) सत्यं यद्ब्रह्म तद्विलक्षण मित्यर्थः । ब्रह्मविलक्षणत्वमेवात्रकोटिः । ब्रह्मण एव सत्यत्वात् तद्वैलक्षण्ये साधिते मित्थ्यात्वं पर्यवस्यतीत्याशयेन सत्यपदोपादानम् । (प्रतीतिविरोधादिति) असच्चेन्नप्रतीयतेति तैरेवाभिधानादिति भावः । अत एव - अपसिद्धान्तादित्यर्थः । मित्थ्यात्वादीत्यादिशब्दः क्षणिकत्वपरः । अध्यासादीत्यादिशब्दः शुक्तिरजतादिलौकिकाध्यासपरः, तत्रापि तद्देश तद्धर्मादेरपि विषयत्वात् । अत्रच मित्थ्यात्वं घटसमानाधिकरमात्यन्ताभाव प्रतियोगित्वादिकं विवक्षितम् । मित्थ्यात्वाध्यासस्य मित्थ्यात्वमेव विषयः, प्रपंचस्तु कथमित्यपेक्षायामाह (शुक्तादिरिति) ननु - स्वाभाविकाधिकरणेऽन्यथाख्यातिविषयत्वं विवक्षितमित्याशंकते (अथति) (अर्थापत्तीति) ख्यातिबाधान्यथानुपपत्या शुक्तिरजतेप्रसिद्धमित्यर्थः । (तद्धि बाध्यत्वमित्यादि) मित्थ्यात्वस्य मित्थ्यात्वे मित्थ्याभूतस्य शङ्खारोपितपीतिम्नः श्वैत्येनेव पारमार्थिकसत्यत्वेना विरोधात् अर्थान्तरमित्यर्थः, नतु यथाश्रुतसिद्धसाधनमेव विवक्षितं, असम्भवात् । न तावत्प्रतिपन्नाधिकरणे निषेधप्रतियोगित्वमात्रेऽयंदोषः, विकल्पवैयर्त्थ्यात् ; अबाध्यत्वकोदौसिद्धसाधनसत्वेनाविकल्प्यापि सिद्धसाधनदनसम्भवात् ; नच प्रतिपन्नाधिकरणे सर्वत्रेति विवक्षाया मयं दोषः, तादृशबाध्यत्वस्य प्रपञ्चेऽभावात् बाध्यत्वकोटावपि सिद्धसाधनासम्भवात् ; नच बाध्यत्वकोटौ मित्थ्यात्वाभावसिद्धेर्नायं 
दोषः, अधिकरणपदेनाधिष्ठान विवक्षायां प्रपंचस्य तन्मित्थ्यात्वस्यच चैतन्यनिष्ठाभाव प्रतियोगित्वेपि प्रपंचे मित्थ्यात्वाभावा सिद्ध्यासिद्धसाधनाभावात् ; आश्रयमात्रविवक्षायां मित्थ्यात्वस्य प्रपंचनिष्ठाभाव प्रतियोगित्वेऽपि स्वाधिकरणांशेन प्रपंचनस्य मित्थ्यात्वस्यापि सिद्धेः, तादृशमित्थ्यात्वाभावस्य स्वानिष्टत्वात् । किंच मित्थ्यात्वाभावसिद्धौहि सिद्धसाधनशंकापि, अत्रच वस्तुतो मित्थ्यात्वस्य मित्थ्यात्वेपि तेनरूपेण मित्थ्यात्वस्या साध्यत्वात् सिद्धसाधनासम्भवात् ; अतोर्थान्तरमेव । एतदभिप्रेत्यैवोक्तं "सत्यत्वाविरोधित्वा" दिति । ननु वियदादिसमान सत्ताकमिथ्यात्वं साध्यं, तथाच प्रपंचस्य तन्मित्थ्यात्वस्यच पारमार्थ्यस्य विरुद्धत्वात् तस्य धर्मिसमसत्ताकत्वस्य धर्मधर्मिणोर्द्वयोरप्यपारमार्थ्यं विना असंभवान्नार्थान्तरमितिचेन्न ; मित्थ्यात्वस्य कल्पितत्वे तस्यापारमार्थ्यविरोधितया तदवश्यम्भावे सति धर्मिसमसत्वस्यैवासम्भवात् । अयस्यात् घटे घटत्वविरोधिधर्मराहित्ये घटत्वस्याकल्पितत्वं न प्रयोजकंकल्ययितुंयुक्तं, तस्य विप्रतिपन्नत्वात् , किन्तूभयाभिमतं धर्मिसमसत्वमेव, एवंच प्रपंचमिथ्यात्वस्य धर्मिसमसत्वसाधनात् तद्विरोधिनः पारमार्थ्यस्य राहित्यं स्यादेवेति ; तन्न, एवंसति घटत्ववति प्रातिभासिकस्य घटत्वाभावस्य विरहप्रसंगात् । ननु यावद्विरोधिधर्मराहित्ये नेदं प्रयोजकम् , किन्तु विरोधिधर्मस्य राहित्य मात्रे, तथाच व्यावहारिक घटत्वरा हित्य प्रयोजकत्वान्नान्वयव्यभिचार इति चेत्तर्हि शुक्तौरजतस्य प्रातिभासिकेन रजताभावेन विरोधाद्व्यतिरेकव्यभिचारः । एतेन धर्मिसमसत्ताकत्वं तद्धर्मसमानसत्ताक विरोधिधर्मराहित्ये प्रयोजकमिति निरस्तम् । किंच तत्स्वरूपमेव तत्समानसत्ताकविरोधिधर्मराहित्ये प्रयोजकमिति कल्पना युक्ता, लाववात् ; तथाच पारमार्थिकत्वस्य कल्पितमित्थ्यात्वसमानसत्तकत्वाभावाद्विरोध्यभावेन तस्यावश्यकत्वाद्धर्मिसमसत्वासम्भव एव । यदिच प्रातिभासिकस्य घटाभावस्य भिन्नसत्ताकत्वात् घटेन विरोध एव नास्तीत्युच्येत, तर्हि परमार्थिकेनसत्त्वेन मित्थ्यात्वस्य समसत्ताकत्वाभावान्न विरोध इति तुल्यम् । ननु व्यावहारिसमानत्वमादाय समानसत्ताकत्वसिद्ध्या न पूर्वोक्तधर्मि समसत्त्वासम्भव इचि चेन्न ; पारमार्थिकसत्वे विद्यमाने व्यावहारिकसत्वस्यासम्भवात् । ननु मित्थ्यात्वस्य कल्पितत्वादस्तुप्रपंचे  तदभावः, तथापि तदभावमात्रं न पारमार्त्थ्यं, किन्तु मित्थ्यात्वासमानाधिकरण मित्थ्यात्वाभावः । प्रपंचेच मित्थ्यात्वाभावो मित्थ्यात्वसमानाधिकरण इति चेन्न, प्रपंचगतमित्थ्यात्वाभावे मित्थ्यात्वसामानाधिकरण्य 
तदभावयोस्सत्त्वात् , प्रपंचस्यमित्थ्यात्वासमानाधिकरण तदभावस्यसत्त्वात् । ननु मित्थ्यात्वाभावनिष्ट मित्थ्यात्वसामानाधिकरण्या भावावच्छेदकत्वेसति मित्थ्यात्वाभाववत्त्वं पारमार्थिकत्वं, मित्थ्यात्वस्य ब्रह्मावृत्तितया तदवच्छेदेन मित्थ्यात्वसामानाधिकरण्याभावेन ब्रह्मणोमित्थ्यात्व सामानाधिकरण्याभावावच्छेदकत्वात् तत्पारमार्थिकं ; प्रपंचस्यतु मित्थ्यात्बवत्तया मित्थ्यात्वाभावस्य तदवच्छेदेन मित्थ्यात्वसामानाधिकरण्यस्यैव सत्त्वेनसामानाधिकरण्याभावस्य तदवच्छेतेनांसम्भवान्नासौ परमार्थ इतिचन्न ; मित्थ्यात्व सामानाधिकरण्यस्यमित्थ्यात्वेन तदभावस्य प्रपंचावच्छेदेनापिसत्त्वात् । ननुमित्थ्यात्वाभावस्य प्रपंचावच्छेदेन यन्मित्थ्यात्वसामानाधिकरण्यं तत्समसत्ताकस्तद्विरोधेन तदभावोब्रह्मावच्छेदेन वक्तव्यः, अन्यथाब्रह्मावच्छेदेनापितस्य मित्थ्यात्वसामानाधिकरण्य प्रसंगात् , प्रतियोगितदभावयो र्विरोधिनोरन्यतराभावेऽन्यतरस्य सत्त्वनियमात् ; तथाच मित्थ्यात्वसामानाधिकरण्य समसत्ताक मित्थ्यात्व सामानाधिकरण्याभावाच्छेदक मित्थ्यात्वाभावाधिकरण्यत्वं पारमार्थिकत्वं । प्रपंचावच्छेदेनापि यद्यपिमिथ्यात्वाभावस्य मिथ्यात्वसामानाधिकरण्याभाव स्तथापि नायं सामानाधिकरण्य समसत्ताक इति न प्रपंचः परमार्थः, ब्रह्मावच्छेदेन सामानाधिकरण्याभाव स्तथैवेति ब्रह्मपरमार्थ इति चेन्न ; समसत्ताकभावाभावयोरन्यतराभावेऽन्यतरसत्त्वनियमस्य तवासिद्धेः, घटेघटतदभावयोर्द्वयोरप्यवृत्तेः । किंचमोक्षे अविद्याया असत्त्वेऽपि तत्समानसत्ताकाभावा प्रसिद्धेर्व्यभिचारः । नचव्यवहारदशाया मयंनियमः, अप्रयोजकत्वात् । अविशेषित एव ह्ययं नियमः औपपत्तिकः, नियमविरोधि शंकाया एव अनुत्थानात् । भावाभावयोर्विरोधिनोरेकस्यासत्त्वे इतरसतत्वनियमः कुतः ? उभयमपिमाभूदिति नाशंका, उभयाभावोऽप्यन्यत रप्रतियोगिक एवेति ननियमविरोधः ; तस्माद्विशेषितनियम एवाप्रयोजकः । एवंचाविद्यानिवृत्ते र्ब्रह्मस्वरूपातिरेकपक्षे अविद्याया स्तत्समसत्ताकाभावस्य चाविद्यानिवृत्तावनंगीकारादपिव्यभिचारः । किंच यद्येत त्पारमार्थिकत्वं तदाप्रपंचेमित्थ्यात्वाभावस्य पारमार्थिकत्वंनस्यात् , मित्थ्यात्वस्य मिथ्यात्वाभावाभावत्वेन मिथ्यात्वाभावस्य प्रपंचरूपस्वाधिकरणनिष्ठात्यन्ताभाव प्रतियोगित्वस्य सत्त्वात् मिथ्याभावगतस्य मिथ्यात्वाभावस्य मिथ्यात्वसामानाधिकरण्यात् । ननुमिथ्यात्वसामानाधिकरण्यान्यत्वं विवक्षितम् , अत्रचसामानाधिकरण्यात्यन्ताभावे सत्यपि नसामानाधिकरण्यान्योन्याभावः, नच तदत्यन्ताभावे तदवच्छिन्नान्योन्याभावनियमः, 
अप्रयोजकत्वादितिचेन्न ; प्रतियोगिताभिन्नसत्ताकत्वेनात्यन्ताभावस्यैव प्रतियोगितावच्छेदकभिन्नसत्ताकतयाऽन्योन्याभावस्य विरोधाभावेन तद्व्यावृत्तेरावश्यकत्वात् । किंच यथा शुक्त्यादौ शुक्तिरजततुल्यस्य मिथ्यात्वस्यारोपेपि तदधिकसत्ताकस्य तदभावस्य सत्त्वाद्व्यावहारिक सत्यत्वम् , तथाप्रपंचेऽपिव्यावहारिकमिथ्यात्वसत्त्वेऽपि तदधिकसत्ताक तदभावस्य सत्त्वात्पारमार्थिकत्वमविरुद्धं । ननुस्वसमसत्ताको मित्थ्यात्वाभावः पारमार्थिकत्वं, ब्रह्मणिमित्थ्यात्वाभावो ब्रह्मसमसत्ताकः, प्रपंचगतस्तुमित्थ्यात्वाभावः परमार्थत्वात् धर्मिभिन्नसत्ताक इतिचेन्न ; पारमार्थिकसत्तामेवादायधर्मिसमानसत्ताकतावक्तव्या, ततश्च पारमार्थिकत्व घटघीभूतं पारमार्थिकत्वं किं स्वयमेव उदान्यत् । नाद्यः, आत्माश्रयात् । नान्त्यः, अनवस्थितेः । एवं प्रपंचगतस्य मिथ्यात्वाभावस्य पारमार्थिकस्य धर्मिसमसत्तांकत्वाभावो धर्मिणः पारमार्त्थ्याभावात् , तत्तदभावश्च मिथ्यात्वाभावस्य धर्मिसमसत्ताकत्वाभावादिति प्रपंचे पारमार्थ्याभावज्ञाने आत्माश्रयः । एतेन धर्मिसमसत्ताकत्वं धमिंसमानसत्ताक विरोधि धर्मराहित्ये प्रयोजकं, एवंच मिथ्यात्वाभावस्य पारमार्थिकस्य प्रपंचे सत्त्वेपि नतत्प्रपंच समसत्ताकं, तत्समसत्ताकेन मिथ्यात्वेन विरोधात् , अतः प्रपंचा पारमार्थ्यसिद्धिः ; धर्मिसमसत्ताकस्य मिथ्यात्वाभावस्य पारमार्थिकत्वरूपत्वादिति निरस्तम् ; - घटत्वाघटत्वयोर्विरोधस्य लाघवेन परस्परसमातसत्ताकत्वनिबन्धनत्व कल्पनस्यैवोचितत्वात्प्रतिभासिकयोरपि विरोधस्यावश्यकत्वाच्च । वस्तुतस्तु विरोधेभावा भावात्मकत्व मेव प्रयोजकम् , तत्र तद्विरुद्धधर्मराहित्येच तत्र तद्विद्यमानावमेव प्रयोजकम् । नचैवं सति प्रपंचमिथ्यात्वस्य मिथ्यात्वेतदभावापादनं नस्यादिति वाच्यम् , प्रपंचेसति ब्रह्मणिप्रपंचाभावस्यायोगात् । किंच घटत्वादावघटत्वादिधर्मविरोधित्वे सत्त्वमात्रं प्रयोजकम् , नतु धर्मिसमसत्त्वमपि तत्र प्रवेश्यं, यौरवात् ; तथाच मिथ्यात्वस्य मिथ्यात्वं ब्रह्मणिमिथ्यात्वाभावेन निर्वाह्यम् ; तत्र च मिथ्यात्वकल्पनाया असम्भवात् कल्पितमपि मिथ्यात्वं प्रपंचे नस्यात् । एवं प्रपंचाभावाधिकरणे ब्रह्मणि प्रपंचो नस्यात् । धर्मिसमसनाकत्वस्य विरोधिधर्मराहित्येप्रयोजकत्वेऽप्ययं दोषः समानः, अधिष्ठानातिरिक्तत्वे भावस्य तत्समसत्ताकत्वात् । अधिष्ठानात्मकत्वेऽपि अधिष्ठानातिरिक्ताभाव कार्यकारित्वात् । अन्यथा ब्रह्मणि प्रपंचः पारमार्थिक एव कुतो नस्यात् , ब्रह्मणितादृशप्रपंचविरोधिधर्माभावात् । किंच शुक्तिरजतस्य सत्ताया एवाभावात् 
कुतस्समानसत्ताकत्वं । ननुतथापि प्रतिभासिकसत्तास्तीतिचेन्न, बाधायोग्यत्वं हिसत्वं, तस्यचाभावे तद्विशेषासम्भवात् । ननुबाधमात्रायोग्यत्वं नसामान्यम् , किंतु बाधनिरूपितायोग्यत्वमात्रम् ; एवंचबाधमात्रायोग्यत्वं पारमार्थिकसत्वं, ब्रह्मज्ञानेतरबाधायाग्यत्वं व्यावहारिकसत्त्वं, ब्रह्मस्वाधिष्ठानज्ञानेतरबाधायोग्यत्वं प्रातिभासिकसत्त्वमितिसम्भवत्येव सत्ताविशेषत्वमेतेषा मितिचेन्न ; प्रापंचस्यब्रह्मवत्पारमार्थिकत्वेऽपि शुक्तिज्ञनाबाध्यत्वस्य प्रपंचे तत्र साध्यमित्थ्यात्वेचा विशिष्टतयार्थान्तरत्वात् । ननूक्तत्रिययान्यतमसत्तया समानसत्ताक मित्थ्यात्वं साध्यमितिचेन्न ; प्रातिभासिकेऽपि रजतेमित्थ्यात्वस्य सम्प्रतिबाधादर्शनेन रजतत्ववद्व्यावहारिकत्वोपपत्तेः साध्यवैकल्यं । किंच प्रपंचस्यपारमार्थिकत्वेऽपि तस्यब्रह्मज्ञानेतराबाध्यत्वेन मित्थ्यात्वसाम्योपपत्तेरर्थान्तरं । ननुसत्त्वेनहि साम्यंविवक्षितं, ब्रह्मज्ञानेतराबाध्यत्वमात्रं नव्यावहारिकसत्त्वं, ब्रह्मण्यति प्रसंगात् ; किन्तु ब्रह्मज्ञानबाध्यत्वेसति तदितराबाध्यत्वं, तेनाकारेणसाम्यसिद्धो नप्रपंच पारमार्थ्यसंभव इचिचेन्न ; ब्रह्मज्ञानबाध्यत्वस्याप्रसिद्धत्वात् , बाध्यत्वमात्रविवक्षायामपि विशिष्टाप्रसिद्धेः, एतादृशसत्त्वपरिकल्पनस्यप्रपंचमित्थ्यात्वसिद्धेरुत्तरकालीनत्वाच्च, एवं साध्यनिर्देशासम्भवात् । ननु स्वाबाधकाबाध्यत्वं मित्थ्यात्वं समानसत्ताकेत्यादिना, विवक्षित मितिचेन्न, अनुदितबाधकस्थलेशुक्तिरजतयोर्द्वयोरपि ब्रह्मज्ञानबाध्यत्वेनशु क्त्यबाधकाबाध्यस्यापि रजतस्य शुक्तितुल्यं रजताभावं प्रत्यव्यावर्तकत्वेनार्थान्तरत्वात् , प्रपंचेऽप्युक्तसाध्यसिद्धावपि प्रपंचतुल्यमित्थ्यात्वाभावव्यावर्तकत्वेनार्थान्तरत्वात् । किंचबाध्यत्वस्य ज्ञाननिक्त्यत्वरूपत्वे स्वाबाधकाबाध्यत्यं स्वानिवर्तकज्ञानानिवर्त्यत्वं, इदंच प्रपंचे सतिसत्यत्वेपि मित्थ्यात्वस्य ज्ञानानिवर्त्यत्वा भावमात्रादुपपन्नं । तथापि मित्थ्यात्वस्य प्रंपचेतत्तुल्यमिथ्यात्वाभाव विरोधित्वाभावादर्थान्तरं । यद्यभावप्रमाबाधः, तदास्वस्य यदभावप्रमापकं तेनप्रमीयमाणाभावकत्वं साध्यंस्यात् , तथाच दृष्टान्तस्साध्यविकलः ; शुक्तिरजतभ्रमदशायान्नेदं रजतं मित्थ्यैव भाति अपितु वस्तुतोरजतमेवे त्यनुभवेन मित्थ्यात्वे बाध्यमानेऽपिं रजतस्याबाधात् । यदपि परिहारान्तरमुक्तं ; योयस्यस्वाभाविको धर्मस्सतत्र स्वाभावविरोधी, मित्थ्यात्वंचकल्पितमपि प्रपंचस्य स्वाभाविकमिति स्वाभावविरोध्येव स्वाभाविकत्वन्तु तत्साक्षत्कारनिवृत्त्ययोग्यत्वमेवेति-तदपि घटत्वस्यप्रातिभासिका घटत्वाविरोधित्वात् प्रातिभासिकरूपस्य प्रातिभासिकतदभाव विरोधित्वाच्च निरस्तम् । किंचैवं 
ब्रह्मसाक्षात्कारनिवर्त्यत्वात् स्वप्रकाशत्वं नस्वाभाविकमिति तद्ब्रह्मणि अस्वप्रकाशत्वविरोधिन स्यात् । नचस्वप्रकाशत्वविशिष्टस्यात्मन स्स्वप्रकाशत्वं स्वाभाविकं, स्वप्रकाश इति साक्षात्कारानिवर्त्त्यत्वादिति विशिष्टं तदस्वप्रकाशत्वविरोधीति वाच्यम् ; तर्हि स्वप्रकाशत्वविशिष्ट अस्वप्रकाशत्वं माभूत् , स्वरूपेस्यादेव, स्वप्रकाशत्वस्यासवप्रकाशत्वेन विशिष्टेस्वप्रकाशस्यावृत्याविशिष्टेऽपि नस्वप्रकाशत्वं अस्वप्रकाशत्वविरोधिस्यात् । इदमिति साक्षात्कारनिवर्त्यं च रजतमिदमर्थस्य स्वाभाविकमिति तत्र तद भावोनस्यात् । नन्विदमर्थे रजतविरोधादेवनरजताभावः, इदंत्वेन तस्य रजतात्मकत्वयोग्यत्वातः ; किंतु शुक्तित्वेन रजतात्मत्वायोग्यत्वा द्रजतत्वं शुक्तेर्नस्वाभाविकमिति शुक्तावेवरजताभाव इति चेन्न ; इदमर्थस्यैव शुक्तितया रजतस्य स्वाभाविकस्य इदमर्थेऽपिरजताभावविरोधित्वात् । ननु रजताभावस्य पारमार्थिकत्वात् स्वाभाविकमपि रजतं नविरोधि, भिन्नसत्ताकत्वादितिचेत् ; तर्हि समानसत्ताकत्वमेव विरोधप्रयोजकमितिस्वाभाविकत्वस्य तत्प्रयोजकत्व कल्पनमयुक्तम् । किंच इदं शुक्त्योरभेदादिदं नरजतं किं त्वियं शुक्तिरितिबाधकसाक्षात्कारस्य इद मर्थगोचरत्वस्य अविवादाच्च तन्निवर्त्यं रजतं नेदमर्थस्यापि स्वाभाविकं । यदपि परिहारान्तरम् , यत्र यस्य वैशिष्ट्यमबाधितं स एव तत्र स्वाभावविरोधी नतु परमार्थः, मित्थ्यात्व वैशिष्ट्यस्य नप्रपञ्चेसति तत्रबाधः, प्रपंचेन सहब्रह्मण्येव बाधात् ; घटादौसद्वद्धिस्तुलाघवेनाधिष्ठान सत्ताविषयत्वात् न प्रपंचमित्थ्यात्वबाधिकेति - तदापि घटत्व रजतयोर्घटशुक्त्योः प्रातिभासिकाघटत्व रजताभावाविरोध प्रदर्शनेन निरस्तमिति । किंच बाधोयद्यभावः तत्प्रमावा, तदा कथं प्रपचोमित्थ्यात्वस्य मित्थ्यात्वेन तदभावापादने मित्थ्यात्ववैशिष्ट्यस्य बाधितत्वेन परिहारः, आत्माश्रयात् । अथ ज्ञानेन निवृतिर्बाधः, तदाब्रह्मणिस्वप्रकाशत्वस्य अस्वप्रकाशत्वविरोधिता नस्यात् । यदपि परिहारान्तरं - अविद्यातिरिक्तदोषाजन्यत्वं स्वविरोधिधर्मराहित्येप्रयोजकमिति ; तदपिघटत्वस्य प्रातिभासिकाघटत्वाविरोधित्वात् , प्रातिभासिकस्यापि प्रातिभासिकस्वावविरोधित्वाच्च निरस्तम् । किंच प्रपंचस्याविद्यातिरिक्त दोषाजन्यत्वात् बह्मणि प्रपंचाभावोनस्यात् । ननु ब्रह्मणि प्रपंचाभावोभिन्नसत्ताक इतिद्विविरोधी प्रपंच इतिचेत् । तर्हि समानसत्ताकत्वप्रयुक्त एव विरोध इति किमन्येन । कथंचिदस्माभिः प्रपंचे आपाद्यमानस्य पारमार्थिकाभावस्य कल्पितं मित्थ्यात्वं व्यावर्तकमुक्तविरोध प्रयोजकमुक्तविरोध प्रयोजककल्पनयापि स्यात् । किंचा विद्यातिरिक्तदोषाजन्यत्वं घटादेरपि नास्ति, भेदसंस्कारजन्यत्वात् । ब्रह्मसाक्षात्कारप्रतिबन्धकतया विपरीतकार्यजनकतया च भेदवासनाया 
अपिदोषत्वाविशेषात् । संस्कार एव हिवासना ! प्रातिभासिकव्यावर्तने च न किंचित्प्रयोजनमुभयरपि समानसताकविरोधित्वात् , भिन्नसत्ताकाविरोधित्वाच्च । किंच शुक्तिरजतवत्तन्मित्थ्यामपि प्रातिभासिकं त्वयावाच्यम् , अन्यथा स्वसमानसत्ताकमित्थ्यात्ववत्त्वे साध्ये तस्य दृष्टान्तत्वा सम्भवात् ; तत्रच मित्थ्यात्वस्य रजतसत्यताव्यावर्तकत्वं नोक्तविधयासम्भवति, रजतवन्मित्थ्यात्वस्य प्रातिभासिकस्या विद्यातिरिक्तदोषजन्यत्वात् । बाध्यत्वांगीकारेसत्यत्वं गतमेवेत्यत्राह (तस्येति)  बाध्यबाध्यत्वस्येत्यर्थः । बाध्यत्वं साध्यते बाध्यत्वसम्बन्धोवेति विकल्पमभिप्रेत्यान्त्येदोषमाह (आद्य इति) आद्य आह (बाध्यत्वेति) ततश्चव्याहतिः, ब्रह्मणस्स्वमहिमप्रतिष्ठस्यानन्याधारत्वादित्यर्थः । तदुक्तं सत्यमित्थ्यात्वं ब्रह्मात्मकमिति कोटिनिराकरणे सर्वार्थसिद्धौ - ' ब्रह्मस्वरूपस्य सत्यस्य निराधारस्या सत्य वृत्तित्वव्याघाता ' दिति । बाध्यत्व धर्मयोगः पक्षसाध्यत्वसम्बन्धात्मको  विवक्षितः । साध्यत इति सिद्धिविषयत्व मात्रंविवक्षितं नतु साध्यता वच्छेदकावच्छिन्नत्वं (तेनैव हेतु नेति) तेनैव हेतुनामित्थ्यात्वसिद्ध्यनन्त रज्ञातमनैकात्यं मित्थ्यात्वसिद्धावप्रतिबन्धकत्वान्नदोषः, असिद्धिदशायां त्वनुपस्थितत्वादेवेत्यर्थः (तेनैवेति) अयंचानिष्टप्रसंगस्सिद्धेः प्रागेवास्तीतिसिद्धि प्रतिबन्ध इतिभावः । शंकते (तेनैवतदिति) (नहीति) अनैकान्त्येनासाधकत्वं फलितमित्यभिप्रायः । आपाद्यापादकव्यावातेन प्रसंगानुपपत्ते र्नसिद्धेः प्रतिबन्ध इत्याशयः (नहि तत एवेति) यद्यनेन साध्यंसिद्ध्ये त्तदानैकान्तिकमिति नापादयामः, येनव्याघातः किंतु तेन हेतुनासाध्यासिद्धे स्तत्रसाध्याभाव हेत्वोश्च त्वयांगीकारात् त्वन्मतेनैवान्त्यप्रसंग इति ब्रूम इत्यर्थः । नन्वेवमपि नानुमिति प्रतिबन्ध इति चेत्प्रपंचेबाध्यत्वंवा तदभावोवावाच्यः, तृतीयप्रकारासम्भवात् । तथाच बाध्यत्वे तत्रेवव्यभिचारः । तदभावेतु प्रपंच एवेति सर्वधायं व्यभिचार्येवेति निश्चयस्य परागेवसत्त्वान्नानुमितिरित्याशयात् । ननु कथं सिद्ध्यसिद्धि व्यावातशकोत्थानं, प्रपंचेमित्थ्यात्वा सिद्धावपि शुक्तिरजते तस्य सिद्धत्वेन तत्र व्यभिचारोद्भा वनासम्भवात् ; कथंच तदंगीकारेण परिहारग्रन्थः ; इत्थं, मिथ्यात्वेक्यभिचार इति सामान्ये नोद्भाविते प्रपंचगतमित्थ्यात्वेव्यभिचार उद्भावित इति भ्रान्त्याचोदितं, तदभ्युपगमेन परिहार उक्तः । अभ्युपगम्यपरिहारस्य च प्रयोजनं दृष्टान्तेऽपि द्रव्यत्वेन व्यतिरोकिणामित्थ्यात्वे साध्यमानव्यभिचारोद्भावन प्रकारप्रदर्शनं (नन्विति) बाधितार्थस्या बाधितार्थस्य च साधारणं बाध्यत्वमात्रं साध्यम् , नतु बाधितासाधारणं अबाध्यबाध्यत्वं, एवंच प्रपंचेसामान्यरूपेण सिसाधयिषितस्याबाध्य बाध्यत्वरूपविशेषस्य प्रागसिद्धेः नसिद्धसाधनं ; साध्येच 
बाधितबाध्यत्वरूपविशेषमादाय बाध्यत्वसामान्यस्य सत्त्वान्नानैकान्त्यमित्यर्थः । (तथापीति) त्वदभिमतविशेषासिद्धावपि बाधितबाध्यत्वमादायसाध्यतावच्छेदका वच्छिन्नस्य सिद्धत्वा त्सिद्धसाधनमित्यर्थः । ननु पक्षधर्मताबलादबाधित बाध्यत्वरूप विशेष एव प्रपंचे सिद्ध्यति, अन्यथा जडस्य दृशिकल्पितत्वं स्वाभाविकमन्तरेणा परोक्षत्वानुपपत्तेः, नच सोपि विशेषः साध्यतावच्छेदकरूपेण न सिध्यति भिन्नविषयापि तत्सामानाकारसिद्धिः प्रागेवास्तीत्युक्तमिति वाच्यम् ; पक्षधर्मताबलादेवा बाधितबाध्यत्वत्वेनैव सिद्धेः, विशेषाकारसिद्धेश्च पूर्वमभावान्नसिद्धसाधनमिति शंकते (पक्षधर्मतेति) (तस्या इति) दृगधीनसिद्धिकस्य दृश्यत्वस्य दृग्बाध्यत्वेन विरुद्धत्वादित्यर्थः (अविरोध इति) पक्षधर्मताबलादबाधित बाध्यत्वंहि प्रपंचे सिद्ध्यति, अत्राबाधितेति बाध्यत्वं विशेषयतस्तवापि बाध्यत्वं बाध्यत्वाभावसम्प्रतिपत्ते र्दृश्यत्वस्यापि सत्त्वात् अनैकान्त्यमित्यर्थः । ननु प्रपंचस्याबाधितबाध्यत्वमेव, तच्च बाध्यत्व वदिति न व्यभिचारः, नचाबाधितत्वविशेषणविरोधः, बाध्यत्वगतबाध्यत्वस्य बाधितत्वेन अबाधितत्वस्य परमार्थतस्सत्वादिति चेन्न ; तस्मिन्नेवतृतीयवाक्येव्यभिचारात् । नच तस्यापि बाधितत्वं, प्रपंचबाध्यत्वस्य असत्यत्वप्रसंगात् । ननु चतुर्थबाध्यत्वस्यापि बाधितत्वं, एवं मुत्तरोत्तरस्यापीत्यनवस्था, अतः कुत्रापि नानैकान्त्यं, प्रथमादिपूर्वर्वायुग्म बाध्यत्वस्य तृतीयाद्युत्तरोत्तरा युग्मबाध्यत्वेन परमार्थतया स्थापितत्वात् सत्यमेव प्रपंचबाध्यत्वं, अतो न सिद्धसाधनमपीतिचेन्न, एवंसति द्वितीयचतुर्थादि युग्मबाध्यत्वादिपरंपरया प्रपंचस्यापि परमार्थतया स्थापनप्रसंगात् । (प्रत्यक्षाद्यैरिति) स्वात्यन्ताभावसमाताधिकरणतया प्रतीयमानत्वंहि स्वात्यन्ताभाबसामानाधिकरण्य प्रकरकप्रतीतिविषयत्वं । साच प्रतीतिर्नसम्भवति प्रतियोगिग्राहिकया प्रतीत्या तत्रैव तदभावग्रहासम्भवादित्यर्थः । ननु प्रपंचविधायकनिषेधक श्रुतिभ्यां तादृशप्रतीतेस्सम्भवस्तत्राह (श्रुतीनामिति) (व्यवस्थापनादिति) विहितव्यतिरिक्तविषयतया स्थापनादित्यर्थः । ननु स्वात्यन्ताभाव समानाधिकरणत्व प्रकारकप्रमितिविषयत्वं साध्यम् , तच्च स्वात्यन्ता भावसमानाधिकरण विशेष्यकस्वात्यन्ताभाव समानाधिकरणत्व प्रकारक प्रतीतिविषयत्वं, साच प्रतीतिरेतदनुमान जन्यानुमितिरेव, स्वात्यन्ताभावसमानाधिकरण विशेष्यकेत्यंशे स्वात्यन्ताभाव सामानाधिकरण्यस्य प्रकारतयाऽवगाहनादित्यत्राह (अत एवेति) प्रतियोगिसमानाधिकरणतयाऽभावप्रत्यक्षसयासम्भव निरस्ततया प्रतियोगिसामानाधिकरण्यावच्छिन्न भावानुपलम्भेन तादृशाभावस्य निरस्ततया तत्साधनस्यानेनानुप्रानेना सम्भवादित्यर्थः । (कृत्स्नेति) अनेनानुमानेना भावसाधने 
एतद्बाधिततयाकृत्स्नप्रत्यक्षस्याप्रामाण्या त्वक्षहेतुव्याप्त्यादीना मसिद्ध्यानुमानप्रामाण्यासम्भवाच्चेत्यर्थः । अनुमानाप्रामाण्यप्रसंग इष्ट इत्यत्राह (तदभ्युपगम इति) एतदनुमानप्रयोगविरोधादित्यर्थः ।  (परेति) बाधकाभावात् सत्यत्वस्यैव सिद्धिप्रसंग इत्यर्थः । प्रामाण्यप्रयोजकव्याप्त्याद्याकारविरहिणापि लिंगेन साधितस्य सत्यता यादृच्छिकसंवादस्थले दृष्टा, तद्वदिहापि स्यादित्याशंक्य तथा सत्यस्मदुक्तिमात्रेण तदभावोऽपि सत्यं स्यादिति परिहरति (अप्रमाणेनेति) (तत एवेति) अनेनानुमानेन प्रपंचासत्यत्वसिद्धावेव प्रपंचासत्यत्वसिद्धिरित्यर्थः । ननु श्रुतिवदनुमानस्यापि प्रामाण्यान्नान्यतरेणा न्यतरानर्थक्यमत्यत आह (अन्तत इति) अनुमानात्पूर्वं नियमेन श्रुतेः प्रवत्तेस्त यानुमाननैरर्थक्यं श्रुतेस्त्वनुमाननिरपेक्षत्वात् तेनात्र नतस्यानैरर्थक्यमिति । विमतिपन्नंप्रति-श्रुतिप्रामाण्यविग्रतिपन्नं प्रतीत्यर्थः । ननुब्रह्मैकमेव सत्यमिति निश्चित्य नसत्यवैलक्षण्यं साध्यते, येन मिथ्यात्वश्रुति रुपजीव्येत, किन्तु सत्यमस्तीति निश्चित्येति शंकते (नन्विति) (प्रत्यक्षादिभिरिति) तेषां विशेषविषयत्वनियमादिति भावः । (एवमेवेति) प्रत्यक्षादिबाधो ग्राह्यः (प्रत्यक्षादिभि र्बाधस्येति) सत्यत्वग्राहि प्रत्यक्षादिनेत्यर्थः । तथाविधस्यं-उक्तविधिनिषेधाशक्यस्य । अन्यस्य-प्रपंचादन्यस्य एवंच प्रपंचमपजिहीर्षताधिकमपि साधितमिति भावः । (प्रत्यक्षबाधे निरूपितेसतीति) तद्वदितिभावः (योग्यत्वस्येति) चरमविकल्पदूषणे शुक्तिरजतादिप्रसिद्धातिरिक्तस्यकस्यचिन्मिथ्यात्वरूपतानिषेधान्मिथ्या त्वस्ययोग्यत्वमुपपादित मिति भावः । तदेव स्मारयति (नहीति) ननूक्तस्सत्त्वग्राहिप्रत्यक्षेण बाधो न सम्भवति प्रपञ्चे सत्यत्वस्यैवानिरूपणादिति शङ्कते (नन्विति) ब्रह्मणितु प्रामाणिकत्व रूपं सत्वं सम्भवतीतिभावः (न किंचिदिति) मिथ्यावस्तुव्यावृत्तं किंचित्सत्यत्वं नोक्तं भवतीत्यर्थः (निःस्वरूपमिति) सत्यत्वानंगीकारेतुच्छत्वपर्यवसानादिति शंकितुर्भावः (तेनैवेति) असद्विलक्षणत्वस्याभ्युपगमात् मित्थ्यात्वाश्रय स्वरूपेणैव सस्वरूपत्वमित्यर्थः (अन्यथेति) यत्किञ्चित्स्वरूपे सत्यपि यत्किञ्चित्स्वरूपाभावेन निरस्वरूपत्व इत्यर्थः (वस्त्वन्तरस्वरूपाभाव इति) सतीतिशेषः । प्रातिस्विकरूपाभावस्य सत्त्वादित्यर्थः (उत्तरत्रैति) सत्त्वान्तरांगीकारे त्वनवस्था, सत्वस्याद्याप्यनिरूपणा दात्माश्रयश्चेत्यपि द्रष्टव्यं (इष्टमिति) अभावत्वादेव तत्र मित्थ्यात्वमिष्टमित्यर्थः (भावस्यापीति) प्रमाणसिद्धत्वाविशेषेप्यभावस्य मित्थ्यात्वेभावस्यापि तत्प्रसंग इत्यर्थः । (भावान्तरेति) अभावत्वस्य मित्थ्यात्वप्रयोजकत्वे इष्टे पर्यवसानादिति भावः । दृश्यत्वे मित्थ्यात्वानुमान प्रवृत्तिसममेव प्रपंचग्राहप्रतीतेः प्रामाण्यसन्देहात् प्रामाणिकत्वासिद्धेः न सत्त्वग्राहि प्रत्यक्षबाध इत्यर्थः (सर्वत्रेति) ब्रह्मणि ततोन्यवचेत्यर्थः (प्रामाणिकत्वमिति) एतेन 
जगत्सत्वानुपपत्तिरेव विपक्षे बाधिकेतिनवीनोक्तं निरस्तं ।
	यदुक्तं प्रमात्त्वं यदि तद्वति तद्वैशिष्ट्यज्ञानं तदा शुक्तिरजतस्येव प्रपंचेपि न तादृशं सत्त्वं निवार्यं, मिथ्यात्वाविरोधित्वात् ; तन्न-लाघवेन प्रतियोगिमात्रस्य अभावविरोधित्वेन उक्तसत्त्वस्य मित्थ्यात्वविरोधित्वात् , अत एव शुक्तिरजतस्याप्यनिर्वाच्यत्वा योगात्  (कालात्ययेत्यादि) प्रपंचविषयं ज्ञानं स्वप्रकाशं स्वतः प्रमाणञ्च, अतो घटादिविषयकत्व प्रमात्वग्राहिणाप्रत्यक्षेण प्रमाणविषयत्वं घटादौ गृहीतमिति  उष्णत्वप्रत्यक्षेणा नुष्णत्वानुमानस्येव मित्थ्यात्वानुमानस्यापि बाधः । उष्णत्वग्राहि प्रत्यक्षस्येवास्यापि बलवत्तया नात्रानुमानमात्रेण प्रत्यक्षविषये प्रामाण्ये सन्देह इति भावः । 
	ननु प्रपञ्चे सत्यत्वस्यैवाग्रहणात्कथं प्रत्यक्षबाध इति पूर्वोक्तभावानभिज्ञ शंकां निराकरोति (नचेति) (तद्व्यतिरेकेति) क्वचित्प्रसिद्ध स्यैव निषेध्यत्वादित्यर्थः (त्वदुक्तेति) दृश्यत्वादीनं ब्रह्मण्यपि प्रवृत्तेरिति भावः (तत्रेति) दृश्यत्वादीनां ब्रह्मण्यबाधकत्वे प्रपंचेप्यबाधकत्वात् तत्र सत्यादिवाक्येनेव प्रपंचेपि प्रत्यक्षेण तदेव सत्त्वं सिद्ध्यतीति भावः (स्वत इति) ब्रह्मणो निर्विशेषत्वात् ज्ञानत्वानन्दत्वादिशून्यस्यापि  ज्ञानानन्दादिस्वरूपत्ववत् सत्यत्वशून्यत्वेपि सत्यस्वरूपत्वं संभवति, अतो मदुक्तयुक्तिभि र्ब्रह्मण्यपि धर्मभूतसत्वखण्डनेऽपि न दोषः, प्रपंचेतु सधर्मके सत्त्वखण्डने सत्स्वरूपत्वमेव नस्यादित्यर्थः । शब्दार्थसम्भवमात्रेण विकल्पयति (किमिति) (तृतीयेत्विति) प्रत्यक्षादिना सदिति प्रतीतं वस्तुतस्सत्यत्वधर्मनिषेधेपि सत्स्वरूपमेव स्यादित्यर्थः । ननु यदिं मिथ्यात्वं सत्त्वंच क्वचिदिष्यते, ततोऽन्यत्र सर्वन्नापिस्यात् ; अन्यत्र नचेच्छुक्तिरजतशशश्रृंगादावपि नस्यादित्याशंक्याह (नचैवमिति) मिथ्यात्वासत्वादिशब्दार्थमात्रं न प्रतिक्षिप्यते, किन्तु त्वदभिमते ; तेच नकुत्रापिं, मदभिमतेतु गिथ्यात्वासत्वे सर्वत्रापीत्यर्थः (सत्यस्यैवहीति)
	ननु रजतत्वस्य सन्निकर्षाभावात्कथं तज्ज्ञानं, सन्निकर्षाभावेऽपि प्रतीतावतिप्रसंगः ; ज्ञानंच नसन्निकर्षः ; तस्मान्नान्यथाख्यातिसम्भवः ; अतो निर्वचनीयमेव रजतं स्वाभावाधिकरण उत्पद्यते, तदेव भ्रमविषय इत्येष्टव्यम् , अतोऽनिर्वचनीयत्वमेव मित्थ्यात्वमिति । उच्यते, यद्यन्यत्र क्लृप्तकारणं नास्ति, तर्हि यथाचक्षुषा घटाभावं पश्यामीत्यनुभवे सत्यपि त्वयापिं क्लृप्तप्रत्यक्षकारणाभावा दभावाख्यंप्रमाणान्तरमंगीक्रियते, इन्द्रियान्वयव्यतिरेकयोश्चाधिकरणग्रहेणोपक्षयः पश्यामितिप्रतीतिश्च तावन्मात्रादितिकल्प्यते ; तथेहापिदोषाख्यं अन्यद्वा किंचित् कारणान्तरं कल्प्यतां । यदि रजतंपश्यामीत्यनुभवानुसारेण 
तज्ज्ञानस्य प्रत्यक्षान्तर्भाव इष्यते, तदा अभावोपलब्धौ प्रत्यक्षबहिर्भावाङ्गीकारस्तव विरुध्येत, घटाभावं पश्यामित्यनुभवस्य तत्रापि सत्त्वात् । वस्तुतस्तु नात्र प्रत्यक्षसामाग्रीविरहः, विशेष्य सन्निकर्षस्यैव विशेषणे प्रत्यक्ष हेतुत्वात् । नच विशेषणसन्निकर्षस्याकारणत्वे उष्णीच्छन्नकुण्डलेगुब्डलीति बुध्यापत्तिः ; तवापि कुण्डलसंयोगमादाय संयोगीति प्रत्यक्षापत्तेः । नच संयोगप्रत्यक्षेप्रतियोगि प्रत्यक्षस्य तत्सन्निकर्षस्य वा हेदुत्वात् तदभाव इति वाच्यम् ; ममापि तुल्यत्वात् । कुण्डलीतिप्रत्यक्षस्य संसर्गविधया संयोगप्रत्यक्षत्वात् । अव्याप्यवृत्तिप्रत्यक्षे तद्विशेषणकतत्संसर्गक तद्विशेष्यकौदासीन्येन इन्द्रियसंयोगप्रदेशावच्छेदेन समवा यस्य हेतुत्वाच्च । ननु त्वया प्रतियोगिप्रत्यक्षाभावेपि दण्ड्ययमासीदिति दण्डिप्रत्यभिज्ञारूप दण्डसंयोगप्रत्यक्षांगीकारा न्न तौल्यमिति चेन्न ; संस्काराजन्य संयोगप्रत्यक्षे प्रतियोगिप्रत्यक्षस्येन्द्रिय संयुक्तदेशावच्छेदेन समवायस्यच हेतुत्वात् । ननु संयुक्तसमवायाभावात् कथंद्रव्यगतजातिप्रत्यक्षमिति चेन्न ; द्रव्यगतजातिविशेष्यक प्रत्यक्ष एव तस्य हेतुत्वात् । विशेष्यसन्निकर्षत्वेन विशिष्टप्रत्यक्षत्वेन सामान्यतः कार्यकारणभावेन यत्सामान्ययोरिति न्यायेन तद्विशेषयोरेव कार्यकारणभावौचित्यात् । किंच गुणकर्मादिग्रहाव्यापकत्वात् संयुक्तसमवायंप्रति न द्रव्यजातिप्रत्यक्षत्वं कार्यतावच्छेदकं, शब्देसत्ताजाति प्रत्यक्षानुपपत्तेश्च । तत एव न द्रव्यसमवेत पत्यक्षत्वं, शब्दग्रहणानुपपत्तेश्च । अतस्संयुक्तेतरसमवायमात्राविषय संयुक्तसमवेत प्रत्यक्षत्वं संयुक्तसमवायजन्यतावच्छेदकं, अतो नाप्रसंगातिप्रसंगौ ; तथाच भ्रमस्थले रजतत्वस्य संयुक्तसमवेतत्वाभावात् न प्रत्यक्षासम्भवः । नचासन्निकृष्टरूपादिप्रत्यक्षापत्तिः, विशेष्यसन्निकर्षाभावात् । नचासन्निकृष्टरूपविशेषणकसन्निकृष्ट रूपनिष्ठरूपत्वविशेष्यकप्रत्यक्षापत्तिः, रूपेतरावृत्तित्वेसति सकलरूपवृत्तित्वभाने तद्भानस्येष्टत्वात् । क्वचिद्विशषणज्ञानाभावात् तत्स्मरणेसति तद्विशिष्टज्ञानमिष्टमेव । नत्वतीतश्यामतादिविशिष्टप्रत्यक्षप्रसंग इतिचेन्न ; लौकिकप्रत्यक्षस्य वर्तमानकालावच्छेदेनविषयग्राहकत्वनियमात् , तस्यात्रबाधाद्दोषाभावाच्चाभावात् । लौकिकप्रत्यक्षेच वर्तमानकालावच्छेदेन विषयोल्लेखित्वं नियतम् । अतः प्रत्यक्षस्यायं स्वभावः । तथाच तत्सामग्रीविशेषसामग्री, न तया विना सामान्यसामग्र्या कार्यमितिनाती तश्यामताविशिष्टलोकिकप्रतीतिप्रसंगः । नचैवं वाच्यम् सामग्रीसन्निधानप्रयुक्तोऽयं नियमोनस्वभावादिति; विशेषणसन्निकर्षहेतुत्वेऽपि श्यामता दशायामपी दानीमयंश्यामोनेति भ्रमेसतिश्यामतामात्रधीप्रसंगात् । समानप्रकारकंप्रत्येव प्रतिबन्धकत्वात् तत्कालावच्छेदेन 
श्यामताभावं बोधयन्दोषोऽपि तद्विपरीतस्यतत्कालवच्छिन्न श्यामताध्यक्षस्यैव प्रतिबन्धकः । यथाच शाब्दत्वस्य शब्दजन्यतावच्छेदकत्वेऽपि तज्ज्ञानस्यान्वयविषयतानियमात् योग्यताज्ञानं शाब्दज्ञानकारणं, प्रतियोग्यर्थज्ञानमात्रे तदपेक्षाबीजाभावात् , तथावर्तमानकालावच्छेदार्थं तत्सामग्रीवि शेषतो लौकिप्रत्यक्षसामग्री । किंच संयुक्तसमवेतप्रत्यक्षत्वं कार्यतावच्छेदकं नतु तत्कालीनसंयुक्तसमवेतप्रत्यक्षत्वं, गौरवात् ; अत इदानीं संयुक्तसमवायाभावात् नातीतश्यामताप्रत्यक्षं । नन्वेवं घटे रक्तता दशायां अतीतश्यामतारोपो नस्यादितिचेन्न ; इष्टापत्तेः, श्यामान्तरस्यैव तत्रारोपात् , अगृहीतश्यामान्तरस्यापि सामान्यप्रत्यासत्त्या श्यामान्तर ज्ञानसंभवात् । पूर्वकालीनरूपवानयमित्यारोपः कथमितिचेन्न ; तत्रापि रूपे तत्कालीनत्वस्यारोपात् अलौकिकमतीतश्यामतादिविशिष्टप्रत्यक्षं तत्सामग्र्यां सत्यामिष्टमेव । किंच द्रव्यसमवेतप्रत्यक्षे संयुक्तसमवायस्य हेतुत्वे त्वन्मते रजतत्वस्यैव शुक्तित्वरूपत्वात् तदेव शुक्यैव रजतत्वात्मनाभि व्यज्यतां, दोषादिति नान्यथाख्यातिविरोधः । ननुसामान्यतोपि विषयसन्निकर्षत्वेनैव हेतुतास्तु, लाघवात् , नविशेष्यसन्निकर्षत्वेन, गोरवादिति चेन्न, तत्सन्निकर्षस्य तत्प्रत्यक्षेहतुत्वे दण्ड्ययमांसीतित्यादिप्रत्यभिज्ञा प्रत्यक्षोच्छेदप्रसंगात् । दण्डादिसन्निकर्षाभावात् । ननु तत्सन्निकर्षस्तदवच्छेदेन प्रत्यक्षकारणं, अतः प्रत्यभिज्ञा देवदत्तेसन्निकर्षसत्त््वात् तदवच्छेदेन प्रत्यक्षं, दण्डादौ सन्निकर्षाभावात् तदवच्छेदेन स्मृतिरितिचे त्तर्हि घटे सन्निकृष्टेपटेचा सन्निकृष्टे तदुभयविषयकं घटांशेग्रहणात्मकं पठांसेस्मरणात्मकमेकं ज्ञानं स्यात् , अतस्त्वयापि तत्परिहारार्थं विशेष्यसन्निकर्षोऽपि कारणमिति वाच्यम् , अतः करणंतदेवेत्युचितं आवश्यकत्वात् । ननु त्वत्वक्षेपि विशेष्यसन्निकर्षस्य हेतुत्वात्स एवातिप्रसंग इतिचेन्न ; मयातद्विशेष्यतप्रत्यक्षे तत्सन्निकर्षःकारणमित्यङ्गीकारात् । ननुममापि संस्कारोविशेषणांश एवहेतुरीत्यंगीकारान्नातिप्रसंग इतिचेन्न, विशेष्यस्मृत्यभावप्रसंगात् । ननु प्रत्यक्षसामग्रीं प्रतिविशेषणांश एव सहकारी संस्कार इतिचेत् ; किं सहकारित्वं दण्डस्येवचक्रं प्रति, किंवा घटपटसन्निकर्षयो स्समूहालम्बन इव संस्कारप्रत्यक्षसामाग्र्योस्समाहारमात्रं । नाद्यः, प्रत्यभिज्ञायां ज्ञानप्रत्त्यासत्तिस्वीकारप्रसंगात् । विशेष्य सन्निकर्षस्य विशेषणांशे हेतुत्वस्वीकारप्रसंगाद्वा । ननु नप्रत्यक्षसामग्रीविशेषणांश हेतुः, किंत्विन्द्रियं, तथाच तज्जन्यमपि विशेषणांश ज्ञानं नतत्सन्निकर्षापेक्षं मनोजन्यानुमिति वदितिचेन्न ; इन्द्रियत्वेनेन्द्रिय जन्यस्य ज्ञानस्य प्रत्यक्षत्वनियमात् । नान्त्यः, सन्निकृष्टा सन्निकृष्टविशेष्यकप्रत्यक्ष स्मृत्यात्मक ज्ञानप्रसंगाताववस्थ्यात् । ननु प्रत्यक्षान्तर्गतविशेष्यांश भिन्नस्मृत्त्वं कार्यतावच्छेदकं संस्कारं प्रति, 
अतोनाय मतिप्रसंगः ; नचा सन्निकृष्टविशेष्यज्ञानांशे प्रत्यक्षत्वाभावात् तत्राप्युक्तकार्य तावच्छेदक सम्भवादति प्रसंग एवेतिवाच्यम् , प्रत्यक्षत्वाधिकरणज्ञानान्तर्गत विशेष्यांशत्वस्य प्रत्यक्षत्वानधिकरणेऽप्यंशेऽनपायात् , इति चेन्न ; गौरवात् , लाघवेन स्मृतित्वस्यैवकार्यतावच्छेदकत्वात् । ननु ममापि विषयसन्निकर्षस्य कारणत्वाल्लाघवं, तवतु विशेष्यसन्निकर्षस्य कारणत्वात् गौरवमितिचेन्न ; दण्ड्यासीदीत्यादौ दण्डादेरपि प्रत्यक्षत्वाश्रयं तदेव ज्ञानं प्रतिविषयत्वेन तत्सन्निकर्षकल्पनाप्रसंगात् , अंशविवक्षायांतु यद्विषयकत्वावच्छेदेन प्रत्यक्षत्वं तत्सन्निकर्षत्वं पर्यवस्यति, इदंच विशेष्यसन्निकर्षत्वापेक्षया गुरु तुल्यंवास्यादित्य स्मत्पक्षे गौरवं, सत्यपि गौरवेऽस्मिन् प्रत्यक्षान्तर्गतविशेष्यांशभिन्नस्मृतित्वरूपत्वदभिमतकार्यातवच्छेदकापेक्षया लाघवं विशेष्यसन्निकर्षस्यस्पष्टम् । किंचास्तितावद्देवदत्ते दण्डितयानुभूते यज्ञदत्तेऽयमेव पूर्वं दण्ड्यासीदिति भ्रमः प्रत्यभिज्ञारूपः, एवं पूर्वमयं श्याम आसीदिति ; तत्र नदण्डीत्यंशे स्मृतिः, तस्य पूर्वं दण्डितयाननुभवात् , अतोपरोक्षभ्रम एव वाच्यः, तत्रचनानिर्वचनीयोत्पत्तिसम्भवः, अतीतत्वानुभवानुरोधेन इदानीं दण्डस्य तद्ध्वंसस्याप्युत्पत्ते र्वाच्यत्वात् तस्यच विरोधेन असम्भवात् ; अतो ज्ञानस्य प्रत्यासत्तित्वं विशेष्यसन्निकर्षमात्रस्य हेतुत्वंवा स्वीकृत्य अन्यथाख्याति रेवस्वीकार्येति तत्र क्लृप्तसामग्र्या सर्वत्रान्यथाख्यातिसिद्धिः ।
	ननु दण्डतत्संसर्गयोस्स्मृतिः विशेष्यांशेऽत्वनुभव इति नप्रत्यक्षान्यथा ख्यातिरिति चेत् ; तथासति रजतादिभ्रमस्यापि रजतत्वाद्यंशे स्मृतिरूपत्व संभवादन्यथाख्यातिः कारणबाधाभावात् सिद्ध्येत् । नचारोप्यांशे साक्षात्कारत्वानुभवविरोधः ; स्मर्यमाणस्यापि रजतस्य साक्षात्क्रियमाणसंसर्गारोपत्तादृशानुभवोपपत्तेः । किंच शुक्तिरजतविपरीतसमूहालम्बने सन्निकर्षस्य विद्यमानत्वादन्यथाख्यातिर्दुर्वारा । नच यद्गततया गृह्यते तद्धटितसंयुक्तसमवायोहेतु रितिवाच्यम् ; गौरवात् । नचैवं सत्येकघटे सन्निकृष्टे सति घटान्तरे घटत्वग्रहापत्तिः ; घटान्तरसन्निकर्ष इष्टापत्तेः, असन्निकर्षेच विशेष्यसन्नि कर्षाभावेनैव तदभावात् । एतेन विशेषणसन्निकर्षस्याकारणत्वे पर्वते परामर्शानन्तरं वह्निविशिष्टप्रत्यक्षंस्यादिदिनिरस्तं, प्रतियोगिप्रत्यक्षाभावात् , तत्संयोगावच्छेदेन सन्निकर्षाभावाच्च । किंच तवमते पर्वतो वह्निमानिति ग्रहणस्मरणात्मकं ज्ञानं कुतो न स्यात् , पर्वतस्य पूर्वं वह्निमत्वेन अननुभवादिति चेत् ? तथासति अदण्डिनि दण्ड्यासीदिति ग्रहणस्मरणात्मकं ज्ञानं नस्यात् । यदि तत्र दण्डिसदृशधर्मदर्शनमात्रात् तत्रानुभवाभावेपि तस्यैव दण्डितया स्मरणं, तर्हिहापि धूमवत्वेन 
सादृश्यदर्शनाद्वह्नि विशिष्टत्वेन स्मरणापत्तिः । अननुभूत विषयस्मृति सामग्र्यपेक्षयानुमिति सामग्र्या बलवत्त्वादनुमितिरितेचेत् ? तर्ह्यनुमिति सामग्र्याः प्राबल्यात् अनुमितिरित्यस्तु । ननु संशयोत्तरपुरुषप्रत्यक्षं न स्यात् , यदिसमानेविषये प्रत्यसामग्रीप्रबला-तर्हि पर्वते वह्न्यनुमितिर्न स्यात् , प्रत्यक्षंचस्यात् । उपनीतप्रत्यक्षसामग्र्यपेक्षयानुमिति सामग्रीप्रबलाचेत् , संशयोत्तर प्रत्यक्षभ्रमस्तर्हि नस्यात् । दोषावटितोपनीत प्रत्यक्षसामग्रीतो नुमितिसामग्रीबलवतीतिचेन्न - पर्वते वह्निभ्रमानुमित्यनुपपत्तेः, तत्र विशेषभ्रमरूपदोषस्य सत्त्वात् । प्रत्यक्षमात्रप्रयोजक दोषाघटितोपनीतप्रत्यक्षसामग्र्यपेक्षया नुमितिसामग्रीप्रबलाः, संशयोत्तर प्रत्यक्षभ्रमेव सादृश्यस्य तत्प्रक्षस्यच प्रत्यक्षासाधारणदोषस्यसत्त्वात् , पर्वते तदभावात् ; भ्रमविशेष दर्शनस्यानुमिति साधारणत्वा त्सादृश्य तत्प्रत्यक्षयोः कथंचिदत्रापि सम्भवेपि तस्य वह्रिभ्रमंप्रति दोषत्वे मानाभावादिति चेन्न ; - सौरभ्यव्याप्यदर्शनाभावदशायां चन्दनत्वभ्रमात् सौरभ्यप्रत्यक्षभ्रमोजायत इत्यवच्छेदक भ्रमोदोष इति सिद्धम् , तथाच व्याप्यदर्शन दशाया मप्यनुमिति र्नरस्यात् , अवच्छेदकदर्शनरूप प्रत्यक्षमात्रप्रयोजकदोषत्त्वात् ; नचेष्टापत्तिः, प्रमास्थलेऽवच्छेदकदर्शनकालीनेनापि व्याप्यदर्शनेनानुमिति स्स्वीकर्तव्यत्वात् , त्वदुक्तप्राबल्यप्रयोजकस्यापि तत्रसत्त्वात् । स्वकल्पितप्रयोजकमात्रानुसारेण प्रमास्थलेऽनुमितिरेव भ्रमस्थले प्रत्यक्षमेवेति वैषम्यकल्पनस्यानुचितत्वात् , अनुमिति भ्रमविषपर्वतेप्यवच्छेदकदर्शन सत्त्वात् ।
	यदपि संशयानुत्तर प्रत्यक्षसामग्रीतः अनुमितिसामग्रीप्रबला, तेन संशयोत्तरपुरुषप्रत्यक्षोपपत्तिरिति ; - तदपि न, सन्दिग्धवह्नौ पर्वते प्रत्यक्षापत्तेः । असन्दिग्धपुरुषत्वे सन्निकृष्टे पुरुषे व्याप्यदर्शना दनुमित्यापत्तेश्च । नन्व पुरुषप्रत्यक्षं वह्निप्रत्यक्षाभावश्चसिद्धः । नच घटे पच्यमानत्वेन भाविरक्तिमानुमाना नुपपत्तिः, अवर्तमानविशेषणकप्रत्यक्षसामग्रीतो बलवत्त्वादितिचेत् ; - एवमपिकरभ्रमात् पुरुषतादात्म्यारोपानुपपत्तेः । कंच सौरभ्यव्याप्यदर्शनेऽपि सौरभ्यानुमिति र्नस्यात् , सौरभ्यस्य वर्तमानत्वात् , अद्रव्यत्वाच्च । नचेष्टापत्तिः, यत्र प्रत्यक्षत्वं नानुभवसिद्धं तत्र प्रत्यक्षत्वस्य मानान्तरासंभवनिबन्धनतया मानान्तरासम्भवे तज्जन्यत्वस्यैव वाच्यत्वात् ।
	अथ प्रत्यक्षजनकसन्निकर्षानाश्रयविशेषणकप्रत्यक्ष- प्रमासामग्रीतोऽनुमितिसामग्रीबलवतीति पुरुषप्रमाभ्रमयोरुपपत्तिः, सौरभ्याप्रत्यक्षतोपपत्तिश्च, चक्षुस्संयुक्तसमवायस्य गन्धाग्राहकत्वात् ; एवं पर्वतेनवह्निप्रत्यक्षापत्तिरितिचेत् ? पर्वते 
वह्निभ्रमानुमित्यनुपपत्तेः । नचासन्निकृष्टद्रव्यविशिष्ट प्रत्यक्षंसामग्रीतोपि बलवत्त्वान्न दोष इति वाच्यम् ; - अचन्दने चन्दनत्वेन गृह्यमाणे सौरभ्यव्याप्यभ्रमात् सोरभ्यानुमित्यनुपपत्तेरिति-      चेत् ।।
	उत्त्यते ; वर्तमानकालावच्छेदेन विशेषणावगाहिविशिष्टप्रत्यक्षसामग्रीतोऽनुमितिसामग्रीबलवती, अतो सन्निकृष्टस्य वह्नेर्वर्तमानकालावच्छेदेन प्रत्यक्षासम्भवात् पर्वते वह्न्यतुमितिसामग्री बलवती । ननुवर्तमानकालावच्छेदेनैव वह्नेः प्रत्यक्षं पर्वते स्यात् , प्रत्यक्षसामग्र्या स्सत्त्वात् , इतिचेन्न ; - वर्तमानकालस्यायोग्यत्वेन तद्भासनासामर्थ्यात् । नच वर्तमानकालोपस्थितिमात्रं तत्कालावच्छेदेन विशेषणवैशिष्ट्यप्रत्यक्षे सहकारि ; गृह्यमाणजम्बूफलादौ श्यामिकोपनये कालोपनयेऽपि तज्जन्यप्रत्यक्षेणवर्तमानत्वाग्रहात् । अतोयस्मिन् काले यत्र यत्सतापादनमात्रेण तद्विशेष्यकप्रत्यक्षापादनसम्भवः सकालःस्वावच्छेदेन तत्र तद्विशेषणावगाहने हेतुः, नचानुमितिकाल स्तादृशः । ननु चन्दनमिदानीं सुरभीति चन्दनत्वावच्छेदेन ज्ञाते चन्दनविशेषे तदा दृष्टे इदानीमिदं सुरभीत्यस्त्युपनीतसौरभ्यप्रत्यक्षं, तथाच यदा तत्प्रत्यक्षसामग्रीकाले तद्व्याप्यचन्दनत्वादिपरामर्शोपि तत्र स्यात् , तदा तत्रानुमितिर्नस्यादितिचेन्न ; तादृशकालप्रयुक्तवर्तमानकालीन विशेषणावगाहिताकप्रत्यक्षान्यप्रत्यक्षसामग्रीतो बलवत्त्वस्यविवक्षितत्वात् । यद्वासाक्षात्कारत्वसन्देहयोग्यप्रत्यक्षसामग्रीतोऽनुमितिसामग्री बलवती, उपनयाद्यपेक्षसाक्षात्कारश्च तत्सन्देहयोग्यः । असाक्षात्कारत्वभ्रमयोग्य प्रत्यक्ष सामग्रीत इतिवा, अचाक्षुषत्वादिभ्रमयोग्यप्रत्यक्षसामग्रीत इतिवा, योग्यसन्निकृष्टग्रहप्रतिबन्धकदोषाघटितोपनीतप्रत्यक्षसामग्रीत इतिवास्तु ; - तवाप्यननुभूतविषयस्मृत्यपेक्षया नुमितिसामग्रीप्राबल्यस्य वाच्यत्वात् । तत्रच नाननुभूतविशिष्टस्मृतित्वं प्रतिबध्यतावच्छेदकं, संशयानन्तरमपि विशेषदर्शनात् सोऽयं पुरुष इति भ्रमप्रत्यभिज्ञोच्छेदापत्तेः । दोषाघटित त्वविशेषणेच भ्रमानुमित्युच्छेदापत्तेः । योग्यसन्निकृष्टग्रहप्रतिबन्धकत्वादिना दोषविशेषणेच कुतो गौरवं, तवतु विशेषणांशे सन्निकर्षस्य कारणत्वमधिकं कल्पनीयं । किंचत्वन्मते संशयानन्तरं पुरुषभ्रमस्थलेऽनुमितिरेव स्यात् , प्रत्यक्षसामग्र्याः प्रतिबन्धिकाया स्तत्राभावात् , ततश्च प्रत्यक्षमामग्रीसम्पत्त्यर्थं विशेषणसन्निकर्षस्य हेतुत्वंवा त्याज्यं ज्ञानप्रत्यासत्तिर्वा स्वीकार्या । नचानिर्वचनीयोत्पत्ति सामग्र्यपि प्रतिबन्धिकाकल्प्यत इति वाच्यम् , तथासति प्रतिबन्धकान्तरकल्पनागौरवात् । किंचार्थसामग्र्याः 
प्रतिबन्धकत्वे पर्वते वह्निभ्रमानुपपत्ति दोषस्तवापि तुल्यः, अर्थसामग्र्यास्सत्त्वेन पर्वते वह्निमदुत्पत्तिप्रसङ्गात् , स्थाणौपुरुषवत् ।  नच तत्रार्थजनकदोषो नास्तीतिवाच्यम् , तथासति तादृशदोषा घटित प्रत्यक्षसामग्र्यपेक्षयानुमिति सामग्र्याः प्राबल्यसम्भवेनपर्वते भ्रमप्रत्यक्षापादनायोगात् । किंचार्थसामग्र्याः प्रतिबन्धकत्वेऽनुमित्सया पुरुषभ्रमानुमितिर्नस्यात् , तथाच तत्रापि सिषाधयिषा विरह सहकृतार्थसामग्र्याः प्रतिबन्धकत्वस्य वाच्य तया पुनरपि गौरवं । तत्रैव सिसाधयिषा सहकृतानुमिति सामग्र्या अर्थप्रतिबन्धकत्वं च कल्प्यमित्यपिगौरवं । अस्तुवाविशेषणसन्निकर्षः कारणं, अस्तुप्रमायामेव, नतु भ्रम इतिकल्प्यतां । ननु लाघवा ज्जन्यप्रत्यक्षत्वं कार्यतावच्छेदकं, नतु प्रमात्वपर्यन्तं गौरवादितिचेन्न ; भ्रमेव्यभिचारोपस्थित्या लोके सामान्येन कारणत्व ग्रहासम्भवात् । नच भ्रमस्साक्षिरूपत्वान्न जन्य इतिवाच्यम् , लोकेप्रमाया इव भ्रमस्यापि उत्पत्तिप्रतीतेस्सामान्यकारणत्व ग्रहपरिपन्थिव्यभिचारोपस्थिते रावश्यकत्वात् । नच परीक्षकाणां साक्षिरूपभ्रमे उत्पत्तिप्रतीते रर्थोत्पत्त्युपाधिकत्व ग्रहाद्व्यभिचारज्ञानाभावात् सामान्येन करणत्वग्रह इतिवाच्यम् , तथा सति चक्रकप्रसंगात् , जन्यप्रत्यक्षत्वावच्छेदेन कारणत्वे निर्णीते भ्रमस्थलेकारणबाधेनान्यथा ख्यात्यसम्भवेऽनिर्वचनीयोत्पत्तिसिद्धौ तद्भ्रमरूपसाक्षिणि उत्पत्तिप्रतीते रर्थोत्पत्त्युपाधिकत्वे सिद्धे जन्यप्रत्यक्षत्वा भावा द्व्यभिचारग्रहनिवृत्तौ तदवच्छेदेन कारणत्वग्रह इति । अस्तु वाविशेषणसन्निकर्षः प्रत्यक्षमात्रकारणं, नचात्रतदनुपपत्तिः, ज्ञानस्यैव प्रत्यासत्तित्वात् । ननु ज्ञानस्य प्रत्यासत्तित्वे काशीस्थंपदार्थंवाक्याज्जानतस्तम्पदार्थं शब्दतोजानामीत्यनुभूतवतोऽपरोक्षतोजानामीत्यनुभवप्रसंग इति चेत्तर्हि शुक्तिरजतादिस्थलेऽपरोक्षतो जानामीत्यनुभवादस्तु तत्र प्रत्यासत्तित्वम् । यत्र तथानुभवो नास्ति तत्रमाभूत्प्रत्यासत्तित्वं । त्वन्मते प्रत्यभिज्ञायां तत्तांश इवकाशीस्थपदार्थं जानामीत्यनुभवस्य विषयांशे स्मृतित्वोपपत्तेश्च । 
	वस्तुतस्तु तत्सन्निकर्षजन्यतावच्छेदकं तद्विषयप्रत्यक्षत्वं नतु तदंशप्रत्यक्षत्वं गौरवात् । तथाच दण्ड्यासीदित्यत्र दण्डांशेसन्निकर्षापेक्षायां ज्ञानप्रत्यासत्तिसिद्धिः । किंच कवीनामामौत्प्रेक्षिकज्ञानसिद्धये संशयाद्यर्थंच ज्ञानप्रत्यासत्ति स्स्वीकार्या, तदनुरोधा द्दोषविशेषासहकृत ज्ञानप्रत्यासत्ति जन्यप्रत्यक्षेखु वृक्षशिलादौ पृथिवीत्ववदभिव्यञ्जकाभावान्नोपलम्भते इतिकल्प्यताम् ।
	नच संशयोदेर्ज्ञानाभासत्त्वं, तत्रैव पुरुषाभासत्वत् । ज्ञानत्वेनानुभवात् । अत एवहि 
त्वयापि ज्ञानाभासत्त्वमुच्यते । नचज्ञानेक्लृप्तकारणाभावादज्ञानत्वं, कार्यानुसारेण कारणस्य कल्पनीयत्वात् । अन्यथा रजतभ्रमस्यापि प्रत्यक्षक्लृप्तकारणाभावेन प्रत्यक्षाभासत्वापत्तेः । चक्षुर्जन्यत्वाभावेन स्पर्शज्ञानस्य ज्ञानत्वापरोक्षत्वयोरभावप्रसंगाच्च । ज्ञानस्य प्रत्यासत्तित्वे पर्वते वह्न्यनुमित्यभाव प्रसंगस्तु अनुमितिसामग्रीप्राबल्यसमर्थनेन परिहृतः ।
	नन ज्ञानस्य प्रत्यासत्तित्वेऽनुमानप्रमाणोच्छेदः, तत्र ज्ञानप्रत्यासत्तिसम्भवेन वह्निज्ञानस्य प्रत्यक्षरूपत्वसम्भवात् । नचानुमितित्वोपलंभात् प्रत्यक्षत्वाभावः ; अनुमितेः प्रत्यक्षविशेषत्वसम्भवादिति चेन्न ; - अनुमितौ प्रत्यक्षत्वाभावोपलम्भादेव नप्रत्यक्षान्तर्भावः । अयं दण्ड्यासीदित्यत्रापि दण्डज्ञानप्रत्यत्वाभावस्यानुभवसिद्धत्वा त्तस्यप्रत्यक्षान्तर्भावो नस्यादिति चेन्न ; - तत्रकारणान्तराभावात् । नचोपनय एवकारणमस्त्वितिवाच्यम् , भ्रमेरजतं साक्षात्करोमीति प्रत्यक्षत्वस्यानुभवसिद्धतया एतत्कालीनतया घटं साक्षात्करोमिचन्दनेसौरभ्यं साक्षात्करोमीत्युपनीते प्रत्यक्षत्वस्या नुभवसिद्धतयाच स्वविषयविशिष्टप्रत्यक्षत्वावच्छेदेन उपनयस्येन्द्रिय सहकारित्वकल्पनान्नतस्य प्रमाणान्तरत्वम् । क्वचिंत्प्रत्यक्षत्वाभावग्रहस्तु चक्षुरादिसम्बन्धाग्रहेण तच्चक्षुस्सन्निकर्षजन्यत्वाभावविषयो भ्रम एव । व्याप्तिज्ञानस्यतु प्रत्यक्षसहकारित्वं नक्लृप्तमिति तस्य प्रमाणांतरत्व सम्भवान्नानुमितौ प्रत्यक्षत्वाभावग्रहस्य भ्रमत्वकल्पनमुचितं । यद्यपि संशयोत्तरप्रत्यक्षेविशेषदर्शनस्य हेतुत्वमस्ति ; तथापि अवच्छेदकज्ञानत्वे न संशयोत्तरप्रत्यक्षहेतुत्वं, व्याप्तिज्ञानाभावेपि अवच्छेदकज्ञानात् , संशयोत्तरप्रत्यक्षदर्शनात् । व्याप्यज्ञानस्थलेऽपि अवच्छेदकग्रहणस्यावश्यकत्वात् । व्याप्यत्वपरामर्शस्य हेतुत्वेपि संशयोतरप्रत्यक्षत्वावच्छेदेनैव तस्यहेतुत्वात् । अनुमितेश्च संशयोत्तरत्वनियमाभावात् कारणान्तरत्व कल्पनमावश्यकं, तस्यच सम्भवत्येव प्रमाणान्तरत्वं, विशेषदर्शनस्य कोट्यन्तरप्रति बन्धकत्व पक्षे सहकारित्वाभावाच्च । अपिच प्रत्यक्षस्थले सिसाधयिषायां सत्यां प्रत्यक्षाभावस्सिसाधयिषा सहकृतानुमिति सामग्र्या प्रतिबन्धत्वात् । तत्र प्रतिबध्यतावच्छेदकं प्रत्यक्षत्वमेव लाघवात् नचानुमिति भिन्नप्रत्यक्षत्वं गोरवात् । तथाच स्वकार्यस्य स्वेनैव प्रतिबन्धायोगादनुमितेः प्रत्यक्षभेदसिद्धिः ।
	ननु - अनुमित्सासहकृतानुमिति सामग्रीप्रतिबध्यशाब्द ज्ञानादिकमपि न प्रत्यक्षमात्रं, ततश्च अनुमिति भिन्नज्ञानत्वं प्रतिबध्यतावच्छेदकं अनुगतत्वात् , न प्रत्यक्षत्वं न्यूनवृत्तित्वात् , अतो नानुमितेः प्रत्यक्षत्वेपि तत्सामग्र्याः स्वकार्यप्रतिबन्धकत्वापत्तिरिति चेन्न, प्रत्यक्षान्येन जानीयामितीच्छायां सत्यामपि शाब्दादि सामग्रीसत्त्वे तज्ज्ञानोत्पत्ते 
स्तादृशानुमित्सासहकृतानुमिति सामग्रीप्रत्यक्षं प्रत्येव प्रतिबन्धिका तत्रच प्रतिबध्यतावच्छेदकं, प्रत्यक्षत्वमेवेतिलाघवावतारात् ।
	किंच यदवच्छेदेन यद्धर्मदर्शनं तत्सामानाधिकरण्येन नद्धर्मग्रहे उपनयस्य सामग्रीत्वं । अतः पर्वतो वह्निमानित्यनुमितिः सिद्धिप्रत्यक्षरूपा नस्यात् । नन्ववच्छेदकदर्शनवत् व्याप्यदर्शनमपि ज्ञानप्रत्यासत्ते र्नियामकमस्तु, तथाच कारणे फलेवा किमवच्छेदकोल्लेखेनेति चेत् ? तथाप्यनुमिति स्थले सत्यवच्छेदकपुरस्कारेणोपनीत प्रत्यक्षसामग्रीधूमाद्यवच्छेदकयहात् , अनुमितिस्तुनावच्छेदक गोचरा, नचान्यत्तदानीं तादृशज्ञानमस्तीति तादृशस्यावश्यमनुमिति सामग्र्या प्रतिबन्धो वाच्यः, तत्रच न प्रतिबध्यतावच्छेदकमनुमितिभिन्नप्रत्यक्षत्वं गौरवात् , किन्तूपनीत प्रत्यक्षत्वं, तथाच स्वकार्यस्य स्वेनाप्रतिबन्धादनुमानं पृथक् । लिंगोपहित भानाभ्युपगमेऽपि प्रत्यक्षेण वह्निव्याप्यधूमस्य धूमाभावव्याप्यस्यच परामर्शे पर्वतो वह्निमानित्यनुमिति र्जायते, तत्र धूमाभावव्याप्य परामर्शेन धूमज्ञानासम्भवात् नोपनयनसामग्रीसम्भवः, एवं पित्तोपहतनयनस्य श्वेताश्वेपीतत्वभ्रमदशायां श्वैत्याभावव्याप्यत्वेन पीतत्वस्य पीतत्वाभावव्याप्यत्वेनच कस्यचित्परामर्शे श्वैत्याभावानुमिति र्जायते, तत्र पीतत्वाभावव्याप्यपरामर्शस्य सत्त्वेन पीतत्वस्य श्वैत्याभावानुमिति विषयत्वासंभवात् नोपनयसामग्रीत्यनुमान पार्थक्यं । 
	वस्तुतस्तु अनुमितौ क्वापि न लिंगभावं, मानाभावात् । ननु पक्षतावच्छेदकावच्छिन्ने साध्यसिद्धिरनुमाने फलं, तत्रच पक्षतावच्छेदकं परामर्शविषयीभूत धर्ममात्रं नतु लिंगान्यत्व विशेषितं गौरवात् ; अतो लिंगभानमनुमिताविति चेन्न ; - धूमसामानाधिकरण्येन वह्नेस्सिद्धत्वेन सिद्धसाधनात् , लाघवेन स्वसमानप्रकारकानुमितिं प्रत्येव सिद्धेः प्रतिबन्धकत्वात् । किंच पर्वतो वह्निव्याप्यवानिति शाब्दज्ञानादनुमिति दर्शनात्तत्रच धूमाद्य वच्छेदकविशेषा ज्ञानादपनयसामग्र्यभावादनुमानं पृथक् । किंच - अनुमिेर्ज्ञानप्रत्यासत्ति जन्यत्वे परामर्शाविषयीभूत मपि सन्निकृष्टंसर्वं प्रतीयेत, चन्दने उपनीयसौरभ्य ज्ञानस्य तत्कालसन्निकृष्टरूपादिविषयकत्व दर्शनात् ।
	यदुक्तं - कैश्चिदनुमिते रुपनीतान्तरवैलक्षण्यमुभयसिद्धं, तथा चानुमितिस्थले तादृशप्रत्यक्षानुत्पत्ति रनुमितिसामग्र्या प्रतिबन्धाद्वाच्या, तत्रानुमितिसामग्रीप्रतिबध्यतावच्छेदक मुपनीत प्रत्यक्षत्वं नत्वनुमिति भिन्नत्वविशेषिं गौरवात् ; तथाचानुमिति सामग्र्यानुमितेः प्रतिबन्धा सम्भवात् अनुमितिःप्रत्यक्षभिन्ने त्यनुमानं पृथगिति । तन्न, तयोर्हि 
वैलक्षण्यमनुमितित्वतदभावावेव, अन्यस्यादर्शनात् , तथाचानुमितित्वाभावविशिष्टप्रत्यक्षानुत्पत्ति रनुमितिसामग्र्याः परामर्शस्य सत्वात् , विशेषसामग्रीसहिताया एव सामान्यसामग्रया जनकत्वात् ; ततः किं प्रतिबन्धककल्पनया ।
	यच्चोच्यते - अनुमितित्वस्यानुभवत्वव्याप्य प्रत्यक्षत्वव्याप्यमानसत्व व्याप्यत्वकल्पनापेक्षया लाघवादनुभवत्वव्याप्यत्वमेव कल्प्यतामिति । तन्न, प्रत्यक्षत्वव्याप्यत्वाभावमानसत्वव्याप्यत्वाभावकल्पनापेक्षया तदुभयव्याप्यत्वकल्पनस्यैव लघुत्वात् ।।
	यदप्युक्तं - अप्रसिद्धाभावसाध्यके अयं वह्नित्वाभाववद्विशेष्यकोन दाहसमर्थप्रवृत्तिजनकत्वादित्यादिव्यतिरकिणि साध्यस्य पूर्वाज्ञाततया उपनयनासम्भवात् पृथगनुमानमिति तन्न ; साध्यस्या प्रसिद्धतया तद्विशिष्टानुमिति रसम्भवात् ।
	नच पक्षविशेषणिकैव सास्यादिति वाच्यम् ; अनुमितेः पक्षविशेष्यकत्वनियमात् , अन्यथा वह्व्यनुमानेऽपि वह्निविशेष्यकवह्निविशेषण कोभयाकारानुमितिप्रसंगात् । ननु दण्डविशिष्टप्रत्यक्षादिष्विव अदृष्टव शादेव प्रकारविशेष्यव्यवस्थेतिचेत् ? प्रसिद्धसाध्यके सर्वत्र साध्यप्रकारतानिर्वाहकादृष्टनियमकल्पनेमानाभावात् । वेदान्ताचार्यास्तुन्यायपरिशुद्धौ व्यतिरेकिदूषणप्रस्तावे " प्रकृतस्य व्यतिरेकित्वपरामर्शाभावे कथं प्रकृतस्योपकरिष्यती " ति अनुगृह्णन्ति । तेषा मयमाशयः, - साध्यांशे साध्यतावच्छेदकप्रकारकव्यतिरेकव्याप्तिज्ञानंहि साध्यतावच्छेदकप्रकारकानुमितौ कारणं, एवंचाभावसाध्यकेष्वप्रामाण्याभावत्वादे स्साध्यतावच्छेदकत्वात् अप्रामाण्या भावाभावत्वेन व्यतिरेकव्याप्तिज्ञानमेवोपकारकं स्यात् , नत्वप्रामाण्यत्वेन, प्रकृतेचाप्रामाण्याभावाप्रसिद्धेः तादृशव्यतिरेकव्याप्तिज्ञानासम्भवान्नानुमितिरिति।
	ननु तस्य साध्यांशे साध्यतावच्छेदकप्रकारकत्वमपि प्रयोजकमिति वाच्यम् । यत्र उष्णस्पर्शवदभावं स्तत्र धूमाभाव इतिव्यतिरेकव्याप्तिग्रहेपि तेजस्त्वप्रकारकानुमित्यभावात् ।
	नच यद्रूपेण व्यतिरेकव्याप्तिज्ञानं तदवच्छिन्नाभावत्वप्रकारकानुमिति रित्येव नियमः । यथाचा प्रामाण्यत्वे नव्यतिरेकव्याप्तिज्ञानादप्रसिद्धा प्रामाण्याभावत्वप्रकारकानुमिति र्युक्तेति वाच्यं, तथासति यत्र वह्न्य भाव स्तत्र धूमाभाव इति व्यतिरेकव्याप्तिज्ञानाद्वह्न्य भावाभावत्वप्रकारका नुमिति स्स्यात् , नतु वह्नित्वप्रकारिका ; नचेष्टापत्तिः, 
इष्टतावच्छेतगाप्रकारकत्वेन वह्न्यर्थिप्रवृत्त्यनुपपत्तेः । नच वह्निमानित्यनुमानान्तरात्प्रवृत्तिः, तादृशप्रमाणाडीकल्पने मानाभावात् । किंचान्वयव्यतिरेक्यनुमितौ वह्नित्वप्रकारकत्व भुभयसिद्धं, तत्रान्वयव्याप्ते र्व्यतिरेकव्याप्तिज्ञानप्रयोज्यवह्न्यभावाभावत्व प्रकारकानुमिति प्रतिबन्धकता कल्पनागौरवं स्यात् । किंच संयोगव्यक्तिविशेपानुमानं विभागविशेषेणव्यतिरेकव्याप्तिपुरस्कारेण नस्यात् । तत्र नतत्संयोगाभावमात्रव्याप्ति रुपयोगिनी, तथासति तद्विभागविरुद्धसंयोगस्याप्यनुमानप्रसङ्गात् ; किन्तु प्रतियोगिवैयधिकरण्यावच्छेदकावच्छिन्न संयोगाभावव्याप्तिः ; तादृशसंयोगाभावाभावश्च नसंयोगः, संयोगाभावप्रदेशेऽपि प्रतियोगिवैयधिकरण्यावच्छिन्नसंयोगाभावस्याभावात् । इदरभेदानुमीनंच न स्यात् , भेदस्य तादात्म्याभावत्वाभावात् । तादात्म्याभावेन भेदानुमानस्याप्युक्तरीत्यैवासिद्धेः । योन रूपेण व्यतिरेकव्याप्तिज्ञानं तद्विरोधिनोऽनुमितिः, अतो भेदस्याप्यनुमितिः विरोधित्वादिति चेत् ; किंविरोधिविषयानुमितिमात्रं, उत विरोधित्वेनानुमितिः किंवा विरोधितावच्छेदकरूपेण । नाद्यः, भ्रमाद्यत्राभिधेयत्वाभावः तत्र प्रमेयत्वाभाव इति व्याप्तिग्रहे प्रमेयत्वेना भिधेयत्वानुमानाभावप्रसङ्गात् । नद्वितीयः, अप्रसिद्धसाध्यक व्यतिरेक्यसिद्धेः, अभावस्य विशेष्यत्वा दभावत्वस्य च पूर्वज्ञातस्य प्रकारत्वादेव ह्यभावसाध्यकोऽप्रसिद्धसाध्यकोपिसम्भवेत् , तद्विरोधित्वंचज्ञातं नप्रकार इति नतत्प्रकारकाप्रसिद्धसाध्यकसम्भवः । न तृतीयः, व्याप्याभाववत् व्याप्यावच्छिन्नप्रतियोगिकभेदस्यापि सर्वत्र व्यतिरेकिणि सिद्ध्यापत्तेः ; धूमस्य व्यतिरेकित्वदशायां वह्नित्ववह्न्यभावाभावत्व वह्न्यभाववद्भेदत्वत्रितयप्रकारकानुमित्यापातात् ; गन्धात्यन्ताभावस्य पृथिवीत्वाभावव्याप्तिग्रहात् तत्र गन्धत्व तत्प्रागभावत्व तद्ध्वंसत्व गन्धाभाववद्भेदत्व गन्धात्यनताभावाभावत्व प्रकारकानुमिति प्रसंगाच्च ; सुरभिधूमस्य चन्दनवह्निव्याप्तिग्रहं धूमाभावमात्रस्या प्यनुमानापत्तेः ; सुरभिधूमस्य चन्दनवह्निव्याप्तिग्रहे भूमाभावमात्रस्या प्यनुमानापत्तेः ; यत्र नित्यद्रव्यत्वं तत्र समवेतत्वाभाव इति व्याप्तिग्रहे समवेतत्वेन नित्यत्वाभावद्रव्यत्वाभावयो स्सिद्धिप्रसंगाच्चेति ।
	किंच व्यतिरेक्यनुमाना सिद्धे र्नोक्तविधयानुमानपार्थक्य सम्भवः । तथाहि - व्यतिरेकसहचाराद्यत्रान्वय व्याप्ति र्गृह्यते सव्यतिरेकीत्येकं मतं, व्यतिरेकव्याप्त्यैवयत्रानुमिति स्सव्यतिरेकीत्यपरं मतं । तत्र नाद्यः, तत्सहचारस्य तद्व्याप्तिग्राहकत्वात् । ननु - प्रमेयत्वेन सहचारग्रहे व्याप्त्यग्रहात् यस्मिन्नधिकरणे सहचारो गृह्यते तन्निष्ठव्यभिचारज्ञानविरोधि सहचारज्ञानं 
व्याप्तिग्राहकं वाच्यं, तादृशंच व्यतिरेकसहचारज्ञानमपि, नचात्र तत्सहचारित्वमपि विशेषणं प्रवेश्यं गौरवादिति चेन्न ; धूमस्यान्वयव्यतिरेकित्वा नुपपत्तेः, वह्न्यभावधूमाभावयोः क्वचिद्ग्रहणे तत्रैव धूमो भविषयतीति वा भूत इति वा ज्ञानस्य अविरुद्धत्वात् व्यभिचारज्ञानाविरोधात् । ननु यत्कालीनतया सहचारग्रहः तत्कालीनतया व्यभिचारज्ञानविरोधित्वं विवक्षितं, तच्चात्रापीतिचे तर्हि यत्र धूमस्तत्राग्निरिति कालाविषयसहचारग्रहाद्धूमस्य वह्निव्याप्तिर्नगृह्येत । किंच सहचारज्ञानेऽपि प्रमेयत्वेन व्यभिचारज्ञान सम्भवान्नतस्य कारणतावच्छेदकत्वं । नच व्यभिचार  ज्ञानेऽपि व्याप्तिज्ञानविरोधित्वं विशेषणं, प्रमेयत्वेन व्याप्तिज्ञानं प्रति तस्याप्यविरोधित्वात् । नच यद्व्याप्तिज्ञानविरोधि यद्व्यभिचारज्ञानंतद्विरोधिसहचारज्ञानं तद्व्याप्तिग्रहे हेतुरिंति वाच्यम् । अपुमित्यौपयिकधर्मत्वेन यद्व्याप्तिज्ञानं तस्य विरोध्यनुमित्यौपयिक धर्माभावत्वे न व्यभिचारज्ञानं तद्विरोधिचानुमित्यौपयिक धर्मत्वेन सहचारज्ञानमिति तस्य तादृशव्याप्तिज्ञान हेतुत्वापत्तेः । नच व्याप्तिज्ञानेऽनुमिति जनकत्वं विशेषणं, फलोपधानस्य असार्वत्रिकत्वादनुमिति जननस्वरूपयोग्यत्वस्य विशेषणज्ञानत्वादिना नुमिति जनके तस्मिन्नपि सत्त्वात् । अनुमितित्वावच्छिन्न जनकतावच्छेदकावच्छिन्नत्वं विवक्षितमिति चेन्न, अनुमित्यौपयिकधर्मवत्पक्षके परामर्शे विषयतया तत्सत्वात् ; तत्रानुमित्यौपयिक धर्मत्वेन व्याप्तेरवगाहनात् तद्विरोधिव्यभिचारज्ञानविरोधि सहचारज्ञानत्वेन अनुमित्यौपयिकधर्मवानिति सहचारज्ञानस्य हेतुत्वापत्तेः ।
	एतेन यस्मिन् ज्ञाने यस्याव्याप्तेर्विषयतया अनुमिति जनकतावच्छेदकत्वं तद्व्याप्तिज्ञानविरोधि व्यभिचारज्ञानविरोधित्वं विवक्षितमिति निरस्तम् , व्याप्तेः पक्षतावच्छेदकतया तद्विषयताया अपि तत्रावच्छेदकत्वात् । ननु - लिंगेव्याप्तप्रकारकत्वेन यज्ज्ञानमनुमिति हेतुः तद्विरोधत्वं व्यभिचारज्ञाने विवक्षितमितिचे द्व्याप्तिप्रकारकत्वस्य प्रमेयवानिति ज्ञानसाधरण्येना नवच्छेदकत्वात् । अतो व्याप्तौ व्याप्तित्वातिरिक्त धर्ममात्राप्रकारक व्याप्तिप्रकारकत्वेनानुमिति हेतु र्यद्व्याप्तिज्ञानं तद्विरोधित्वं वाच्यम् , तथाच सहचारत्वातिरिक्त धर्मभावाप्रकारक तत्सहचारज्ञानंहेतुरस्तु लाघवात् । अवृत्तित्वव्याप्यतावच्छेदकयो रभावसामानाधिकरण्याभाव व्याप्यतावच्छेदकयोश्च सहचारज्ञाने त्वदुक्तावच्छेदकमति प्रसक्तम् । व्यतिरेकव्याप्त्यैवानुमिति रिति पक्षोप्ययुक्तः ; तन्निरूपितव्याप्तिज्ञानस्य तदनुमिति हेतुत्वात् । नच प्रमेयत्वेन व्याप्तिज्ञाना दनुमित्यदर्शना द्व्यभिचारज्ञानविरोधिव्याप्तिज्ञानं हेतुः, तच्च व्यतिरेकव्याप्तिज्ञानमपीति वाच्यम् । व्याप्तिज्ञानेपि प्रमेयत्वेन व्यभिचारज्ञानसम्भवात् , धूमो 
यक्तिंचिद्व्यभिचारीति ज्ञानसम्भवाच्च तस्य व्यभिचारज्ञानाविरोधित्वात् । नच यस्यकस्यचिद्व्यभिचारज्ञानस्य विरोधीति विवक्षितं, वह्निव्याप्य इति ज्ञानंच वह्निव्यभिचारीधूम इत्याकारकज्ञानविरोधीति वाच्यम् , वह्न्यनुमित्यौपयिकधर्मत्वेनव्याप्तिज्ञानस्य वह्न्यनुमित्यौपयिकधर्मशून्य इत्याकार व्यभिचारज्ञानविरोधितया तिप्रसंगात् । तस्मादनुमितौ साध्यं यदवच्छिन्नप्रकारताकं तदवच्छिन्नप्रकारताकं व्यभिचारत्वानयधर्ममात्राप्रकारकंयत्तन्निरूपितव्यभिचारज्ञानं तद्विरोधिव्याप्तिज्ञानत्वेनानुगमो वाच्यः । तथाचानुमितौ साध्यं यदवच्छिन्नप्रकारताकं तत्साध्यांशे तदवच्छिन्नप्रकारताकं तन्निरूपितव्याप्तौव्याप्तित्वातिरिक्तधर्ममात्राप्रकारकं तन्निरूपितव्याप्तिज्ञानमनुमिति हेतुरस्तु लाघवात् । किंच - एवंसति पर्वतो वह्निव्याप्यवानिति परामर्शा दनुमित्यभ्युपगमविरोधः, तस्य व्यभिचारज्ञानाविरोधित्वात् । किंच व्यतिरेकिणि साध्यसन्देहस्य साध्याभावरूपव्याप्यसन्देहरूपत्वाद्धेतुनिश्चयस्य व्यापकाभावनिश्चयरूपत्वात् । व्याभिचारसंशयाद्व्याप्त्यग्रहा दनुमित्यसम्भवात् । नच व्यतिरेकव्याप्तिग्रहेनेदं प्रतिबन्धकं, किन्त्वन्वयव्याप्तिग्रह एवेति वाच्यम् - धूमवह्निव्याप्तेरपि धूमह्न्योः स्वाभावव्यतिरेकतया व्यतिरेकव्याप्तित्वा दन्वयव्याप्तावपि प्रतिबन्धकत्वाभावापत्तेः । नच व्यतिरेकत्वेन व्याप्तिग्रहं प्रति नप्रतिबन्धकत्व मन्यवतु प्रतिबन्ध कत्वमिति वाच्यम् , तथा सति वह्न्यभावाद्धूमाभावानुमानं कृतकत्वेनानित्यत्वानुमानं चान्वयव्यतिरेकिनस्यात् । धूमत्वनित्यत्वत्वाभ्यां व्याप्तिग्रहाद्व्यतिरेकत्वेना ग्रहाद्व्यतिरेकव्याप्तिग्रहप्रतिबन्धात् । नचैतदर्थं व्यतिरेकत्वेनैव व्यतिरेकव्याप्तिग्रहः कारणमिति वाच्यम् , तथा सत्यप्रसिद्धसाध्यकव्यतिरेक्यनुपपत्तेः । नच तत्र स्वरूपेणैवाप्रसिद्धसाध्याभावस्य व्याप्तिग्रहादनुमिति रिति वाच्यम् , तथा सत्यनुमानचातुर्विध्यप्रसंगात् । नच साध्याभावस्य तत्र व्याप्तिग्रहः सव्यतिरेकी, सचस्वरूपेणवा साध्याभावत्वेनवेति नविशेषः । अतो नचातुर्विध्यमिति वाच्यम् , यत्राभिधेयत्वाभाव स्तत्र प्रमेयत्वाभाव इत्यत्यन्ताभावे प्रमेयत्वप्रतियोगिकत्वभ्रमाद्व्याप्ति ग्रहादभिधेयत्वानुमानस्यासंग्रहापत्तेः, साध्याभावाप्रसिद्धेः । किंच यदि व्यतिरेकत्वेन व्याप्तिग्रहं प्रति नप्रतिबन्धकता तदा यत्र व्यतिरेकव्याप्तिपुरस्कारेण वह्न्यभवेन धूमाभावोऽनुमीयते तत्र धूमाभावसंशयेऽपि धूमाभावाभावत्वेन व्याप्ते र्ग्रहणंधूमत्वेना ग्रहणंच स्यात् । वस्तुतस्तु गौरवेणानवच्छेदकत्वान्नधूमाभावाभावत्वेन व्याप्तिग्रहः व्यभिचारसंशयाच्च नधूमत्वेन व्याप्तिग्रह इत्यनुमानमेव तत्र नस्यात् । तस्मा दस्मदुक्तरीत्या नुमानपार्थक्यं नान्यथा ।
	वेदान्दाचार्यैस्तु न्यायपरिशुद्धौ " नापिसंस्कारादिप्रत्यासत्त्या मानसते " ति मानसत्व माशंक्य, " बाह्येन्द्नियग्राह्येष्वपि तत्तत्प्रत्यासत्त्या मानसत्वप्रसंगात् । नचैतदिष्टं बाह्यान्तरप्रत्यक्षविभागायोगात् , बाह्यार्थेषुच मनस स्स्वातन्त्र्यादर्शनात् , यत्परतन्त्रता मनसः तत्पृथकप्रमाणमित्युच्यते । " इति पार्थक्यं साधितं । तत्र शंकाग्रन्थे संस्कारादीत्यादिशब्दाज्ज्ञानप्रत्यासत्ति र्विवक्षिता । परिहारग्रन्थस्यायमाशयः, बाह्यप्रत्यक्षस्य मानसत्वप्रसंगपरिहारः चक्षुरादीनां मनः प्रतिसहकारित्वात् यदसाधारणं सहकार्यासाद्यमनोबहिर्गोचरप्रमांजनयति तदेव प्रमाणान्तरमितिन्यायात्कार्यः ; तदनु मानेपि तुल्यमिति । नचानेन प्रकारेणालोकस्यापिपृथक्प्रमाणतापत्तिः, प्रमाणान्तरमित्यनेन प्रमित्यन्तरकरणत्वस्य विवक्षितत्वात् । प्रमित्यन्तरमितिच मानसभिन्नप्रमिति र्विवक्षिता । एवं न्यायानुगृहीतंवचनमपि तत्रैव वेदान्ताचार्यै रुदाहृतम् - "तथाच भगवता मनुनोक्तम् ' प्रत्यक्ष मनुमानं च शास्त्रं च विविधागमम् । त्रयं सुविदितं कार्यं धर्मसिद्धिमभीप्सता ।। ' इति, शौनकेनाप्युक्तं - ' दृष्टानुमानागमजंध्यानस्या लम्बनन्त्रिधा ' इति " इति ।।
	यत्तु यत्रयदनुभूतं तत्रैवज्ञानं प्रत्यासत्तिर्भवदपिभवेत् , अन्यथापूर्वं दण्डिनिदण्डवत्तया विज्ञातेऽपि पंश्चात्सन्निकृष्टे स्मृतदण्डवैशिष्ट्यानुभवप्रसंगादिति । तदयुक्तम् - काव्यादिमूलभूतौत्प्रोक्षिकज्ञान प्रतियोगिविशिष्टाभाव प्रत्यक्षादीनां विशेषणोपनयमात्रेण दर्शनात् ज्ञानमात्रस्य प्रत्यासत्तित्वकल्पनात् ।
	नचैवमुक्तातिप्रसंगः, तत्रावच्छेदकज्ञानदोषोत्प्रेक्षादीना मन्वयव्यतिरेकाभ्यां सहकारित्वकल्पनात् । सामान्यकारणमात्रात्कार्यानुत्पत्तिस्थले विशेषकारणकल्पनस्य युक्तत्वात् । अन्यथा तवापि तत्रग्रहणस्मरणात्मक दण्डविशिष्टज्ञानप्रसंगात् , तदर्थमवच्छेदकज्ञानस्य स्मृतिसामग्रीसहकारित्वकल्पनस्य तवाप्यावश्यकत्वात् । अथवास्तु दोष एव प्रत्यासत्तिः । यदुक्तं दोषस्य प्रत्यासत्तित्वेन कारणत्वे अप्रामाण्यस्य परतस्त्वं नस्यात् , प्रत्यक्षसामान्यहेत्वतिरिक्तहेत्वभावात् , दोषान्वयव्यतिरेकयोः प्रत्यासत्ति विषयत्वेन दोषत्वेन कारणत्वकल्पने मानाभावात् , यथार्थरजता दिविशेषणांशज्ञाने तस्या जनकत्वाच्च नदोषः प्रत्यासत्तिरिति । तत्रदोषविधयापि कारणत्वान्नाप्रामाण्यस्य स्वतस्त्वापत्तिः ।
	नच - तथाकारणत्वकल्पकाभावः, अनुमिति भ्रमादौ दोषस्य कारणत्वदर्शनात् , प्रमात्वाप्रमात्वयोरुभयोरपि स्वतस्त्वेज्ञानमात्रस्या प्रामाण्यप्रसंगाच्च दोषविधयापि कारणत्वावश्यम्भावात् ।
	नच - यथार्थरजताद्यंशस्य दोषजन्यत्वामुपपत्तिः, रजतस्यशुक्तौबाधितत्वेन तदशंज्ञानस्या यथार्थत्वात् । नहि स्वरूपेण बाध्यं यत्तद्विषयत्वमयथार्थत्वं, तवापिपरोक्षभ्रमस्य दोषजन्यत्वानुपपत्तेः ।
	एतेन सत्यरजतस्थले रजतांशज्ञानस्य दोषाजन्यत्वाद्व्यभिचारेण भ्रमेऽपि रजतांशज्ञानस्य नदोषजन्यत्वमितिनिरस्तं । किंच तवापि प्रमास्थली यरजतस्य दोषाजन्यत्वा द्व्यभिचारेण भ्रमस्थलेऽपि दोषजन्यता नस्यात् । अप्रमात्वस्यैव दोषजन्यतावच्छेदकत्वा न्नोक्तव्यभिचारः, तच्चाप्रमात्वं तदभाववद्विशेष्यकत्वे सति तत्प्रकारकत्वात्मकम् , तच्च प्रकारविशेष्यसंसर्गरूपांशत्रयघटित मित्युक्तरूपांशत्रयसमुदायो दोषविधया दोषजन्यः, विशेषणांशवैशिष्ट्यांशौ प्रत्येकं प्रत्यासत्तितया तज्जन्यौ, तत्प्रत्यक्षस्य तत्सन्निकर्षजन्यत्वादिति विवेकः ।
	यत्तु प्रत्यासत्तिविधयाप्रमाजनकजातीयस्यैव विशेष्यांशे सन्निकर्षत्व दर्शनात् विशेषणांशेपितादृशस्यैव सन्निकर्षत्वमिति कथं दोषः प्रत्यासत्तिरिति । तन्न, कथंचित्साजात्यस्यात्रापि सत्वात् । प्रत्यासत्तिनिष्ठविशेष कारणतावच्छेदकरूपेण साजात्यं विवक्षितम् , तच्च संयोगत्वदोषत्वादिकमितिचेन्न । अप्रयोजकत्वात् , अन्यथा संयोगस्यैव प्रत्यासत्तित्वमित्यपि निर्बन्धो दुर्निवारस्स्यात् ।
	यच्चोक्तमन्यथाख्यातिमते रजत एव प्रवृत्तिस्स्यात् नशुक्तौ, ज्ञानस्य स्वविषये प्रवर्तकत्वात् । ननु नरजतं विषयः शुक्तिरेवेतिचेत् ; अन्याकार ज्ञानमन्यालम्बनमिति संविद्विरोध इति । तन्न - रजताकारज्ञानस्य शुक्त्या लम्बनतया स्वविषय एवप्रवर्तकत्वात् । नच संविद्विरोधः, आकारशब्देन प्रकारविवक्षायां सप्रकारकज्ञानासिद्धिप्रसंगात् । विषयविवक्षायामपि तथा । अन्यमात्रविषयत्वं त्वसिद्धं । एवंच नसंविद्विरोधः, नवा प्रवृत्त्यनुपपत्तिः, यत्रेष्टतावच्छेदकवैशिष्ट्यं विषयी क्रियते तत्र ज्ञानस्य प्रवर्तकत्वात् । नन्विदं रजतमिति ज्ञानं पुरोवर्त्तिनो रजतत्वविशिष्टाभेदं विषयीकरोति, नरजतत्वसंसर्गं, रजतमिति स्मृतावुपसर्जनस्य तस्या रोपासम्भवात् , स्वातन्त्र्येणानुपस्थितस्याप्यारोपे संसर्गाभावधीनियामकप्रतियोग्यारोपसमये तादात्म्यारोपप्रसंग इतिचेन्न । त्वया मया वारोपभेदस्याभावधीभेदनियामकत्वानंगीकारात् । किंचारोपहेतूपस्थितौ सत्यामपि तद्धेनुदोषाभावान्न स आरोपः, दोषस्य फलकल्प्यत्वात् । वस्तुतस्तु तादात्म्यसंसर्गकः प्रतियोग्यारोप एव अन्योन्याभावधीनियामकः, यदि तादात्म्यस्यैव संसर्गारोप स्तदा घटत्वात्यन्ताभावघटान्योन्याभावयो र्युगपत्प्रतीतिनियमापत्तिः, तन्नियमाभ्युपगमे 
भूतलनिष्ठाभ्यां घटान्योन्याभावघटात्यन्थाभावाभ्यां किमपराद्धं । तदुभयारोपेच दोषादेव व्यवस्था । ननु तथापि लाघवादिष्टज्ञानं स्वविषये प्रवर्तकमस्तु, नत्विष्टतावच्छेदकवैशिष्ट्यज्ञानं स्वविशेष्येप्रवर्तकं, कार्यतावच्छेदककारणतावच्छेदकयो र्गौरवात् , तस्माद्रजतत्वविशिष्टज्ञानान्नैव प्रवृत्तिस्स्यात् , रजताभेदारोपात्तु इष्टस्य पुरोवर्त्तिन्यबावादापण एव प्रवृत्तिप्रसंग इतिचेन्न । इष्टशब्देन किमिच्छाविषयो विवक्षितः इष्टतावच्छेदकाश्रयोवा ? आद्ये न शुक्तौ प्रवृत्त्यनुपपत्तिः, तस्या इच्छाविषयत्वात् । द्वितीये तवापि शुक्तौ प्रवृत्त्यनुपपत्तिः । रजत एव प्रवृत्तेः इष्टापत्तिरिति चेन्न । अस्ति तावच्छुक्तौ रजतेच्छा जन्याप्रवृत्तिः रजतप्रकाश श्शुक्तिविषय श्शुक्तौ प्रवर्तकत्वादित्यादिस्वोक्तिविरोधात् । किंच परोक्षभ्रमे तवाप्ययमतिप्रसंगस्समानः, तत्रान्यथाख्यात्यंगीकारात् । किञ्च दर्पणादिषु पृष्ठभागस्थरजतादिप्रतिबिम्बभ्रमदशायां विशेषादर्शनेसति पुरतः प्रवृत्ति र्नस्यात् । पृष्ठाभाग एवतुस्यात् । दूरस्थवनस्पत्यादे र्विप्रकृष्टपर्वतसंसर्गभ्रमे सति पर्वते प्रवृत्ति र्नस्यात् । किंच तवापि कथं रजतस्मृतिमात्रान्नापणे प्रवृत्तिः । तत्स्थतया ज्ञानाभावादिति चेतुल्यं ममापि । किंच इष्टज्ञानस्य प्रवर्तकत्वे रजतभ्रमदशायां शुक्त्यर्थिन श्शुक्तौ प्रवृत्त्यापत्तिः इष्टतावच्छेदकप्रकारकत्व मप्यपेक्षितामिति चेत्तर्हि रजतशुक्त्यो श्शुक्तिरजते इमे इति भ्रमेरजतभ्रमविषयश्शुक्त्यंशे प्रवृत्त्यापत्तिः । इष्टतावच्छेदकप्रकारकज्ञानं तत्प्रकारांश विशेष्येष्टेप्रवर्तमिति चेन्न । कार्यतावच्छेदके इष्टप्रवेशेगौरवात् । वस्तुतस्त्विष्टसाधनता ज्ञानमिच्छाद्वारा प्रवृत्तिहेतुः, एवंचेदं रजतमंगुळीय कसाधनं रजतत्वादित्यनुमाने रजतज्ञानं पक्षज्ञानतयोपयुज्यते, तथाच शुक्तौरजतत्वे ज्ञाते तेन हेतुना इष्टसाधनताज्ञानं तत्र सम्भवतीतिन तत्र प्रवर्तकतावच्छेदकचिन्तावकाशः ।
	ननु शुक्तिरजतत्वसंसर्गस्य शून्यतया सन्निकर्षाभावात् , अपूर्वतया तस्य ज्ञानप्रत्यासत्तिविरहाच्च, तत्प्रतीतेरसिद्धे र्नान्यथाख्यातिसम्भवः । नैवं, सत्यस्यैव रजतत्वसम्बन्धस्य ज्ञानेन प्रत्यासन्नस्य प्रतीतिसम्भवतात् ।
	ननु सत्यस्यैव प्रतीतौ कथमन्यथाख्यातिः । तत्राविद्यमानस्य संसर्गस्य तत्र प्रतीतेरन्यथाख्यातिरिति चेत् ; केयं तत्र प्रतीतिः, नतावत्तत्र विद्यमानस्य प्रतीतिः, तत्राविद्यमानस्य तत्र विद्यमानत्वासंभवात् । नापि तत्र विद्यमानतया प्रतीतिः, संसर्गे विशेषणाप्रतीतेः । शुक्ति विशेष्यकरजतत्वविशेषणक प्रतीतौ रजतत्वसंसर्गस्सत्य एव संसर्गविधया भासते, तस्य च संसर्गस्य तस्मिन् शुक्तिलक्षणविशेष्येऽविद्यमानत्वादन्यथाख्यातिरिति चेन्न ; समूहालम्बनमात्रस्य भ्रमत्वप्रसङ्गात् , घटपटसमूहालम्बनं हि घटरूप विशेष्याविद्यमानसंसर्गविषयमिति । उच्यते, 
विशिष्टज्ञाने तावद्विशेषणविशेष्यसम्बन्धानां भासमानता सर्वलोकप्रसिद्धा दुरपह्नवा, एवं समूहालम्बने विशेषणादिव्यवस्था दृश्यते, किंचित्प्रत्येव किंचिद्विशेषणं नान्यं प्रतीति ; इयमपि व्यवस्था सर्वप्रसिद्धा नापह्ववमर्हति । ततश्च घटपटसमूहालम्बने घटविशेष्यतावच्छेदेन घटत्वं विशेषणं, तत्त्सम्बन्धस्संसर्गः, घटत्व विशेषणकत्वावच्छेदेन घटो विशेष्यः । एतदुक्तं भवति - अस्ति तावज्ज्ञाने विषयितासर्वलोकप्रसिद्धा, साच विशेष्यविशेषण संसर्गनिरूप्या, घटविशेष्यिका घटत्वविशेषणिका तत्संसर्गिकाचेति । ततश्च विशयितांप्रत्येव विशेष्यताविशेषणताच, अत एव विशेषणविशेष्यभावोज्ञानकृत एव ननु वस्तुकृत इत्युच्यते, एवंच विषयितांप्रति विशेषणविशेष्ययोः तादृशस्वभावनिबन्धन एव परस्परविशेषणविशेष्यभावव्यपदेशः, साच विषयिता समूहालम्बने विसेष्यभेदेन नाना, तत्र यत्र विषयितायां येषां विशेषणविशेष्यसंसर्गाणां निरूपकत्वं तेषामेवेदमस्यविशेषणमित्यादिरूपेण परस्परसम्बन्धित्वं नान्येषां । किञ्चिद्विषयितायां विशेषणभूतं यदा समानाधिकरणसमानकालीनविषयितान्तरे विशेष्यं भवति तदा विशिष्टवैशिष्ट्यज्ञानव्यपदेशः, यज्ज्ञानविषयिताया विशेष्या वृत्तिविशेषणसम्बन्धो निरूपकः सान्यथाख्यातिः ।
	ननु सिद्धान्ते ज्ञातु रेकस्य ज्ञानमेकमेव, विषयिता भेदादेव ज्ञानभेदव्यपदेशो वाच्यः, तत्र विषयिताभेदे कथं समूहालम्बनमेकं ज्ञानं । उच्यते, प्रसरणात्मिकावस्था एकाज्ञानैक्यव्यपदेशप्रयोजिका । नच परोक्षे प्रसरणाभावः, तत्राप्यान्तरस्य प्रसरणस्य सत्त्वात् । यद्वा विषयत्वमेवावस्था । नच समूहालम्बनासिद्धिः, विषयितानां समूहीभूयैक तामापन्नानां ज्ञानैक्यव्यपदेशनिबन्धनत्वात् । समूहीभावश्चैककालावच्छेदेन एकज्ञानगततयेति । एवंच संसर्गस्य सत्त्वेऽपि विशेष्यासंसर्गिप्रकारकत्वादन्यथा ख्यातिसिद्धिः ।  
	यत्तु -- विशिष्टज्ञानं विशेषणविशेष्यो भयसंसर्गविषयं, अभेदज्ञानंच स्वप्रकारीभूत धर्मद्वयाश्रयाभेद विषयमिति नियमात् कथं नासत्ख्यातिरिति । तन्न ; तादृश नियमे मानाभावात् । विशिष्टज्ञानत्वंतु नतदनुपपत्तिस्तत्रमानं । नन्विह प्रतीतस्य रजतस्यान्यत्र सत्त्वं विना नान्यथाख्याति स्सिध्यति, तच्च नभ्रान्त्या बाधेन वा सिद्ध्यति, तयो रिह सदसद्भावमात्रविषयत्वात् । नच भ्रान्तेः पूर्वजन्यत्वात् अनुभवस्य देशान्तरे वाच्यत्वात् भ्रान्त्यनुपपत्त्या न्यत्र सत्त्वं सिद्ध्यति, भिन्न विषयादपि समानप्रकारकपूर्वानुभवात् भ्रान्त्युपपत्तेः । नचासतो निषेधायोगात् त्रैकालिकनिषेधविषयस्य चावसत्त्वायोगात् बाधानुपपत्त्या तस्तिद्ध्यति -- तत्र हजतस्या प्यनुभूयमानतया भ्रैकालिक तदभावस्यैवा सिद्ध्या पातात् । सदसद्विलक्षणरजतस्य 
त्रैकालिकाभावेऽपि सत्त्वोपपत्ते श्चेति चेत् , न, रजतत्वस्यैव शुक्तौप्रतीयमानतया तस्यान्यत्रसत्त्वे आपण रजतानुभवस्यैव मानत्वात् । रजतस्य तत्र प्रतीयमानत्वेऽपि क्लृप्तविषयत्वकल्पने लाघवम् । तत्र रजतस्य विद्यमानत्वे सर्वैरुपलभ्येत । सामग्र्यभावाच्च नतत्र रजतसम्भवः । वह्निभ्रमादौ च दाहादिप्रसंग इथ्यादि तर्कसहकृतेन शुक्तिप्रवृत्तिप्रयोजिका रजतबुद्धिस्सत्य रजतविषया रजतबुद्धित्वात् , संप्रतिपन्नवदित्यनुमानेन अन्यत्रसत्त्वसिद्धेः । ख्यातिबाधान्यथानुपपत्तिश्च तत्रमानं । ख्यात्यनुपपत्ते स्सत्त्वसिद्धिः, बाधान्यथानुपपत्ते स्तत्रासत्त्वसिद्धिः ।
	नच - तत्र सत्त्वप्रतीतिबलात् त्रैकालिकाभावस्यैवासिद्धिप्रसंगः, दोषजन्यत्वेन निषेधप्रतीत्यपेक्षया तस्यादुर्बलत्वात् । अन्यथा तवापि निषेधस्य सत्यत्वं रजतस्य मित्थ्यात्वंच कथं सिध्येत् । यदुक्तंत्रैकालिकाभावसत्त्वेऽपि सदसद्विलक्षणप्रतियोगिनितत्रैवोपपद्यते इति । तन्न - वक्ष्यमाणदूषणग्रासात् । तस्मात्त्रैकालिकानिषेध एव अन्यत्रसत्त्वे प्रमाणं । क्वचिन्मदीयमिदं रजतमितिभ्रमानन्तरं गेहं गतस्य तत्र तद्दक्षने,चीजमेव कडचं मयातद्देशस्थतया ज्ञातमितिप्रतीतिः तत्र स्थितमेवेदं रजतं इह गेहेतिष्ठतीति भ्रमश्च तत्रमानं । "वाचंधे नुमुपासीते" त्यादिश्रुतिः "अधर्म धर्ममिति यामन्यते तमसावृता" इत्यादि स्मृतिश्चान्यथाख्यातौ प्रमाणं, अनिर्वचनीयख्यातौ नमानं, भ्रमविषय रजतस्य सद्वैलक्षण्येमानाभावात् ।
	यदाहुः सद्रजतमिति प्रत्यक्षं तत्रमानं । तत्र नतावद्रजतस्वरूपमेव सत् , सच्छब्दस्य पर्यायत्वेनाप्रसिद्धेः । सत्ताजातेस्सर्वत्रासिद्धेश्चैतन्यातिरिक्तसत्तायां गानाभावाच्च । बाधायोग्यतायाश्च सत्ताया आत्मनोऽन्यत्रमानाभावात् । तस्मादधिष्ठनसद्व्यक्तितादात्म्यमेवेदं ज्ञानं विषयीकरोति । तस्यचभिन्नत्वेसत्यभिन्नसत्ताकत्वरूपतया सद्भेदघटितत्वात् सदन्यद्रजतं प्रत्यक्ष विषय इति । तन्न, सद्भेद विषयत्वे प्रवृत्त्यनुपपत्तेः ।
	नचतादात्म्य्य संसर्गविधयाप्रतीतेः प्रवृत्त्युपत्तिः, संसर्गमर्यादयाभेदज्ञानस्य प्रवर्तकत्वे सदन्यद्रजतमिति प्रकारतयातज्ज्ञानात् परवृत्तिप्रसंगात् । इदं रजतं रजतत्वसमवायीतिज्ञानयो रविशेषेण प्रवर्तकत्वात् । संसर्गमर्यादया भानेसद्वैलक्षण्येनप्रतिपन्नंप्रति प्रमाणतया सद्रजतमिति प्रतीते रुपन्यासायोगाच्च ।
	ननु तादात्म्यांशभूतं अभिन्नसत्ताकत्वं प्रत्यक्षविषयः, तस्य चा शान्तरमन्तरेणानुपपत्तेः सद्भिन्नत्वमपि सिध्यतीतिचेत् । किंते न सहैकसत्ताकं तदभिन्नसत्ताकं, उततदभिन्नसत्तायस्य तत्तदभिन्नसत्ताकं । आद्येसत्तादात्म्यानुपपत्तिः, सत्सम्बन्धसत्ताया असिद्धेः । द्वितीयेकार्यगुणादेः कारणगुण्यादितादात्म्यानुपपत्तिः । किंचसद्र जतमितिप्रतीते स्सत्ताधर्गोविषयः, 
साचत्वयाभ्युपगता चैतन्यातिरिक्ताविद्यमानतैव, अस्तिविद्यत्योरेकार्थत्वात् । बाधायोग्यत्वं वाविषयोऽस्तु, आत्मनोऽन्यत्रसत्वाभावेऽपि प्रतीतिमात्रोपपत्तेः । प्रमाणाभावश्चासिद्धः, सद्रजतमिति सत्सामानाधिकरण्यप्रतीतेरेव मानत्वात् ।
	नच - रजते सद्बुद्धेर्ब्रह्मसत्तयान्यथासिद्धिः, ब्रह्मसत्ताया रजतेप्रतीतावन्यथाख्यातिप्रसंगात्, सदभेदप्रतीतावपि स एव दोषः । ननु अनिर्वचनीयस्सदभेदोरजते उत्पद्यते, तत्प्रतीतिरेव सानानाधिकरण्यव्यवहार निमित्तमितेचेन्न ; विशेषणद्वयसंसर्गसेयैव नीलमुत्पलमित्यादौ सामानाधिकरण्यव्यववहारनिमित्तत्वदर्शनात् । तत्राप्यभेद एवनिमित्तमितिचेत् , तथापि विशेषणस्यैव तद्वद्भेदाभावरूपतया तत्संसर्गस्यैव सामानाधिकरण्यव्यवहारनिमित्तत्वानपायात् । नह्यभेद इति नामकरणमात्रेणतत्कार्यसिद्धिः, तथासत्यपावह्निनामकरणे ततो दाहप्रसंगात् । अन्यत्रक्लृप्तभेदाभावा विलक्षणतया तस्य नाममात्रमेव । लाघवेन स एवहिततद्वद्भेदाभावः । भेदाविरोधित्वाच्च नायमभेदः । अंगीकृतोहि रजतस्य तद्वैलक्षण्यमंगीकुर्वतात्वया सद्भेदः ।
	यदप्याहुः बाधान्यथानुपपत्तिः सद्वैलक्षण्येप्रमाणमिति, तत्राकिं रजतस्यसद्वैलक्षण्यं विना नेहरजतमिति निषेधोऽनुपपन्नः, उत नेदं रजतमिहेति, अथवानेदं रजतमिति । नाद्यः, देशान्तरनिषेधस्य देशान्तरसत्वेन विरोधाभावात् । नद्वितीयः, तादृशस्य बाधस्यासिद्धेः । नतृतीयः, इदं पदार्थगतरजतान्यत्वस्य रजतसत्त्वेन विरोधाभावात् , नहि घटस्य पटान्यत्वं पटसत्त्वविरोधि । इदं रजतमेव नसदिति प्रतीतिस्तु बाधिका स्यात् , सातु नास्त्येव । ननु बाधायोग्यत्वं सत्वं, तत्कथं बाधे स्यादितिचेत् । कोऽत्र बाधः यजयोग्यत्वं सत्त्वं । किं प्रतिपन्नोपधौनिषेधः, उतस्वाधिकरणे निषेधः । आद्येपि किंप्रतिपन्नोपाधि रधिकरणतया प्रतिपन्नमुताधिष्ठानं । आद्येऽपि किं प्रतिपन्नाधिकरणे क्वापि निषेधायोग्यत्वं सत्त्वं, उत प्रतिपन्नाधिकरणे क्वचिन्निषेधायोग्यत्वं । नाद्यः, तस्य लोकरीत्यात्वद्रीत्याच सच्छब्दार्थत्वाभावात् , लोकेहि गेहे देवत्तो वर्तत इति ज्ञानानन्तरं रोहे  भ्रान्त्या देवदत्तः प्रतिपन्नः तत्र नासौ किन्तु आपणे अस्तीतिहीदानीमपि सत्वं प्रतीयते । लोकव्यवहारानुसारादेवास्माकमपि नतत्सच्छब्दार्थः । त्वन्मतेप्यनाप्तवाक्यादिना क्वचिद्ब्रह्मणि प्रतीते सति तत्र निषेधसम्भवात् । नद्वितीयः, क्वचिन्निषेधायोग्यस्याप्यन्यत्र निषेधयोग्यत्वात् । प्रतिपन्नाधिकरणे क्वचिन्निषेधा योग्यस्याप्यन्यत्र क्वचित्प्रतिपन्नाधिकरणे निषेधसम्भवात् । नद्वितीयः, अधिष्टानं किं भ्रमे धर्मी उताध्यस्यमानाभिन्नं अध्यासाधिकरणं । नाद्यः, पूर्वोक्तरीत्यालोकरीत्यादिविरोधे नाधिकरणतया ब्रमविषये 
निषधायोग्यत्वस्य सत्वरूपत्वाभावात् । द्वितीये एतत्सत्वाश्रयवैलक्षण्यं यद्वाधानुपपत्त्या सबाधः किं भ्रम विषया धिकरणे निषधधी मात्रम् , उताध्यस्य मानाभिन्न तदधिकरणे निशेधधीः । नाद्यः, तत्र प्रतियोग्यधिकरणताया निषेधानुपपादकत्वात् । नाद्वितीयः, तथासति कल्पकासिद्धेः । स्वाधिकरणे निषेधोबाध इत्याद्यद्वितीयेपि कल्पकासिद्धिरेव ।
	यदपि प्राक्कार्यस्य सत्त्वे कारकव्यापारवैयर्थ्यं, उपलम्भप्रसंगश्च, असत्त्वे निःस्वरूपत्वेन शशविषाणवदुत्पत्त्ययोगात् , सदसद्वैलक्षण्यसिद्धिरिति । तत्तुच्छं, प्रागसत्त्वंहि प्राक्कालीनाभावः, सच नकालान्तरसत्वविरोधी, स्वदेशे सन्येव घटे देशान्तरनिष्ठाभावप्रतियोगित्ववत् । दृष्टान्तासिद्धिश्च, गगनकुसुमे गगनारोपितं कुसुमंवा गगनकुसुमशब्दार्थः, एत्र चोत्पत्ति रस्त्येव । किञ्च पूर्वं विद्यमानत्वे सदसद्विलक्षणत्वे वा कारकव्यापारवैयर्थ्यं, तदभावेच खपुष्पवदेव नोत्पत्तिसम्भव इति त्वदभिमतासद्विलक्षणत्वविद्यमानत्वोत्सादप्रसंगः ।
	यच्च विमतं सदन्यद्बाध्यत्वात् , व्यतिरेकेणात्मवदिति । तन्न, स्वाधिकरणे त्रैकालिकनिषेधप्रतियोगित्वप्रमाविषयत्वायोग्यान्यत्वं यदिसाध्यंतदा साध्याप्रसिद्धेः । स्वाधिकरणतया प्रतिपन्ने त्रैकालिकनिषेधप्रतियोगित्व प्रमाविषयत्वायोग्यान्यत्वे साध्ये सिद्धसाधनप्रसंगात् । एवमनिर्वचनीयख्यातौ नकिञ्चित्साधकं । बाधकानिच भूयांसि । तथाहि बाधानन्तरमपि इह पूर्वं रजतमासीदिति धीप्रसंगः । नचाभावज्ञानेन प्रतिबन्धा न्नप्रतियोगिज्ञानमितिवाच्यम् । अर्थयोर्विरोधप्रयुक्तोहि ज्ञानयोर्विरोधः अन्यथा व्यधिकरणधर्मावच्छिन्नाभावप्रतीतावपि प्रतियोगिप्रतीत्यभावप्रसंगात् नच त्वन्मतेऽर्थयो र्विरोधः । रजतज्ञानमुत्पन्नं रजतज्ञानं नष्टमिति प्रतीते रर्थविषयत्वांगीकारेणाभावज्ञानासम्भवश्च । शुक्तिगतत्रैकालिक रजताभावविरोधाच्च नतत्र प्रतियोगिसम्भवः । ननु प्रतियोगिसत्तयैवविरोधात् सद्विलक्षणरजतस्य नाभावविरोध इति चेन्न, लाघवेन प्रतियोगिनैव विरोधात् । घटाद्यभावानां प्रतियोगिनैव विरोधात् , तत्रापि प्रतियोगिसत्त्वस्य त्वया निरासात् । अधिष्ठानात्मिका या घटादे स्सत्तातयैवाभावो विरुध्यत इति यदि तदा इहाप्यधिष्ठानात्मिकया रजत सत्तया विरोधादेव नाभावसम्भवः । नन्वधिष्ठानसत्तातिरिक्तैव शुक्तिरजते घटादौच प्रतिभासिकी व्यावहारिकीच सत्ता, भावाभावयोश्च समानसत्ताकयो र्विरोधः, अतो रजततदभावयोः प्रातिभासिकव्यावहारिकयो र्नविरोध इतिचेत् ; किं सत्ताभेदेपि विरोधाभावः क्वचिद्दृष्टस्त्वया । इहैव कल्पने किं सत्ताभेदकल्पनागौरवेण ; सत्यैक्येप्यविरोधकल्पनोपपत्तेः, अव्याप्यवृत्ते र्भिन्नावच्छेदेना विरोधकल्पनव त्प्रतीतिबला देकावच्छेदेना प्यविरोधकल्पनस्य सम्भवात् । 
यत्तूच्यते अस्तितावच्छुक्तौ रजतं, तच्च तत्रैव त्रैकालिकनिषेधप्रतियोगिप्रतीतं, रजतमिह नास्तीति तस्य त्रैकालिकनिषेधात् ; नच रजतस्य स्वात्यन्ताभाव सामानाधिकरण्यं विरुद्धमिति वाच्यम् , विषमसत्ताकयो र्भावाभावयो रविरोधात् , विषमसत्ताकत्वंच रजत तदभावयोरनन्यथासिद्ध विधिप्रतिषेधप्रत्यक्षाभ्यामंगीवर्तव्यम् । तत्रापि रजतस्येव तदभावस्य बाधाभावा त्सत्त्वमिति । तत्र यद्यभावबुद्धिर्बाधस्तदा रजतबुद्धिरपि बाधः प्रसजेत् । यदिविरहैकस्वभावस्य अभावस्य बुद्धिर्बाधः, यदिवाभावत्वेन बुद्धिः, तदाघटाभावप्रमानन्तरं घटबुद्धिर्बाधोनस्यात् । एतेन त्रैकालिकाभावधीर्बाध इति निरस्तं, घटस्य भूतलेत्रैकालिकत्वाभावात् । यदिच पश्चात्तनाभाव बुद्धिर्बाधः । तदाघटप्रमोत्तरभावि घटाभावभ्रमेण घटप्रमायाबाधस्स्यात् । यदिचा भावप्रमाभाधः तदाप्रमात्वं यद्यबाधितार्थगोचरत्वं, तदाऽऽत्माश्रयः । यदितत्संसर्गवति तत्प्रकारकत्वं तदासिद्धैवान्यथाख्यातिः । रजतज्ञानबाध्यत्वार्थ इति निरुक्तप्रमात्वाभावे वाच्ये सप्रकारके तस्मिन् रजतत्वसंसर्गवद्विशेष्यकत्वरूपविशेषणाभाव र्धौव्येण रजतत्वसंसर्गाभाववति रजतत्वप्रकारकत्वपर्यवसानात् । यदिच ज्ञानेननिवृत्तिर्बाधः, तदा उत्तरकालं सत्त्वाभावेऽपि स्वकालेसत्त्वाभावः  कुतः ; नहि मुद्गरनिवृत्तस्य घटस्य स्वकालेप्यसत्वं दृष्टमिष्टंवा, प्रत्युतनिवृत्त्यनुपपत्त्या सत्वमेवसिध्येत् । ज्ञाननिवर्त्यस्य सद्विलक्षणत्वनिं र्बन्धोऽपि निर्णिबन्धनः । यदिच मित्थ्यात्वबुद्धिर्बाधः, तदामित्थ्यात्वस्य स्वसमानाधिकरणात्यन्ताभाव प्रतियोगित्वरूपताया स्त्वदभिमत्वात् हाधस्यासिद्धिरेव । प्रमाणबलात्तत्सिद्धौ चाविशयात् प्रतियोगितदभावयोर्द्वयोरपि सत्यत्वं सिध्येत् । सत्ताभेदादविरोध इत्यपि न । यदिव्यवहारदशायां अबाध्यत्वं व्यावहारिकसत्त्वं प्रतिभासदशायामबाध्यत्वं प्रातिभासिकसत्वमिति रजततदभावसत्त्वयो र्भेदोभिमतः, तदारजतप्रतिभासदशायां तद्व्यवहारस्यापि सत्त्वात् तदानीमबाधितस्य कथं नव्यावहारिकत्वं । ब्रह्मज्ञानेतराभाध्यत्वं व्यावहारिकसत्त्वं प्रतिभासदशायाम बाध्यत्वं प्रातिभासिकसत्त्वमित्यपि न, बाध्यत्वस्य स्वाधिकरणवृत्त्यभावप्रतियोगित्वात्मकत्वे दशाविशेषणवैयर्थ्यात् । निवर्त्यत्वात्मकत्त्वेऽपि नाविरोधसिद्धिः, कालह्नासदैर्घ्यमात्रस्य अविरोधाहेतुत्वात् । तथासति ध्वंसप्रागभावाभ्यां पटादेरविरोधप्रसंगात् । सत्ताभेदमनादृत्य सत्त्वमिथ्यात्वाभ्यामेव विरोधपरिहारे आत्माश्रयः । स्वाधिकरणवृत्त्यभावप्रतियोगित्वेनैव अभावसामानाधिकरण्य रूपाविरोधसमर्थनात् । 
	किंच क्लृप्तकारणाभावान्न रजतोत्पत्तिसम्भवः । ननु सत्यरजते यत्कार्यतावच्छेदकं रजतत्वं न तदिहास्तीति कथमसम्भव इति चेत् , तर्हि यदेव सत्यरजत गतं 
रजतत्वंतदवच्छेदेनेष्टसाधनत्वं गृहीतमिति तद्रहिते प्रातिभासिकरजते प्रवृत्ति र्न स्यात् । शुक्तिरजते तादृशरजतत्वासंसर्ग ग्रहाद्वा यदि प्रवृत्तिः तर्ह्यनिर्वचनीयख्या तिर्दत्तजलाञ्जलि स्स्यात् । शुक्तिरजतं सत्यरजततादात्म्ये नोत्पद्यत इति तत्तादात्म्यग्रहात् तत्र प्रवर्त इति चेन्न, सत्यरजतावच्छिन्नसदधिष्टानकत्वाभावेन तादात्म्यासिद्धेः । अभेद एवानिर्वचनीय उत्पद्यत इतिचेत् ; किं तेन, तस्येष्टसाधनतावच्छेदकत्वेनाग्रहात् तद्ग्रहेऽपि प्रवृत्त्यनुपपत्तेः । किंच ज्ञानकारणाभावाच्च न प्रत्यक्षभ्रमसम्भवः । नहि ज्ञानात्प्रागविद्यमानेनार्थेन सन्निकर्षसम्भवः, तदभावादेव प्रत्यक्षानुत्पत्तिः । ननु - अविद्यावृत्तिरेव हि भ्रमः, नान्तःकरणवृत्तिः,अतो न सन्निकर्षापेक्षेति चेन्न ; अविद्यावृत्तेरपि साक्षात्काररूपत्वे तदपेक्षा ध्रौव्यात् । तदभावेचान्यथाख्यातिपक्षेपि तथा सुवचत्वात् । अनुभवविरोधकरणान्तर कल्पनाप्रसंगयोस्साम्यात् । किञ्चेयमविद्यावृत्तिरन्यथाख्यातिरूपेति कुबो नेष्यते । तथासति ह्यर्थोत्पत्तिकल्पनागौरवं न प्रसजेत् । अथ स्यात् साक्ष्येव भ्रमः, सचानादिरिति न सन्निकर्षापेक्षेति ; तन्न, इदमाकारवृत्त्यवच्छिन्न चैतन्यस्यैव रजताभासकत्वाभिमानात् तद्वृत्तेश्च जन्यतया तत्सन्निकर्षावश्यम्भावात् । नन्वभिव्यक्तचैतन्याभेदोभिभासमानता, तस्यचेदमाकारवृत्त्यवच्छिन्न चैतन्याध्यासादेव सिद्धेः रजताकारवृत्तेरनपेक्षितत्वात् रजतावभासस्यान्यथासिद्धे र्नसन्निकर्षापेक्षेति चेत् । यद्येवं तद्विषयजन्यप्रत्यक्षस्य तत्सन्निकर्षजन्यत्वनियममनादृत्य अन्यथासिद्धिरवलम्ब्यते तर्हि दोषेणैवान्यथःसिद्धिरस्तु, नियमसंकोचस्य उभयत्रतुल्यत्वात् ।
	नच - चैतन्याभेदाभावे प्रकाशानुपपत्तिः । परोक्षवदुपपत्तेः । नह्यतीतादौ तत्सम्भवः । रजतस्यापरोक्ष्यव्यवहारश्चा परोक्षधर्माभेदाध्यवसाया दुपपन्न इति नापरोक्ष्य्यर्थमपि चैतन्याभेदसिद्धिः ।
	वस्तुतस्तु परोक्षज्ञानाभेदो यथा नपारोक्ष्यनिमितं तथा अपरोक्षज्ञानाभेदोपि नापरोक्ष्यनिमित्तं, किन्तुसामग्रीभेद एवेति । किंच यद्युत्पद्यते रजतं नश्यति च तर्ह्युभयं प्रतीयेत । ननुरजतज्ञानमुत्पन्नं विनष्टमिति प्रतीतिरेवरजतोत्पत्तिविनाशयोः प्रतीतिः, साक्षिरूपज्ञानस्य उत्पत्तिविनाशयो रसम्भवेन सविशेषणेहि विधिनिषेधौ विशेषणविशेष्ययो रन्यतरबाधे एकतरमुपसंक्रामत इति न्यायेन तस्याः प्रतीते रजतरूपविशेषणविषयत्वादितिचेन्न ; - तस्य न्यायस्य वाक्यविषयत्वात् , प्रतीतेर्व्याख्याना नर्हतया तद्विषयाभावात् , अन्यथा इदं रजमिति प्रतीते रबाधितं शुक्तित्वमेव विषय इतिगंगापदवत् व्याख्यानप्रसंगात् । ततश्चोत्पत्त्यादिशून्ये ज्ञाने 
उत्पत्त्यादिकं विषयीकुर्वदिदं ज्ञानं अन्यथा ख्याति रूपं स्यात् । रजतोत्पत्त्यादिप्रतीतौ च रजतमुत्पन्नं रजतं विनष्टमित्यपि व्यवह्नियेत । किंच यत्रचाकचक्यादियुक्तवस्तु ज्ञानानन्तरं व्यासंगादिना बहुकालं विळम्बेसति अनन्तरंदोषात् रजतभ्रमोजायते तत्र इदं रजतं इहपूर्वमेव बहुकालंतिष्ठति ममत्विदानीमेव तद्विषयज्ञानमुत्पन्नं इतिप्रतीतिर्दृश्यते, नचेयंप्रतीति र्विशेषणविषयावक्तुं शक्या, रजतं प्रागे वर्तत इतिज्ञाने विद्यमाने इदानीमेवोत्पन्नमिति तद्गोजरप्रतीते रसम्भवात् । किंच ज्ञानस्यानुत्पत्तिश्चनसम्भवति, इदमाकारवृत्त्यवाच्छिन्नज्ञानस्यैववा अविद्यावृत्त्यवच्छिन्नज्ञानस्यैव वा रजताभासकत्वेन त्वदभिमततया रजतज्ञानानुत्पत्तेः दुर्भणत्वात् । त्वयैवप्रातिभासिकविषयाविद्यावृत्तिभंगस्थले इदमाकारान्तःकरणविनासादेव तदुपहितसाक्षिविनाशात् संस्कारोत्पत्ते र्नतदर्थमप्यविद्यावृत्तिरित्युक्तत्वाच्च । रजतज्ञानस्याजन्यत्वाभिनिवेशे घटादिवच्चैतन्यमात्रेऽध्यासोवाच्यः, तथाचदेवदत्तस्य रजतभ्रमकाले यज्ञदत्तस्यापीदमाकारवृत्त्युत्पत्तौ इदमधिष्ठानचैतन्यस्यदेवदत्त वृत्त्येव यज्ञदत्तवृत्त्यापि व्याप्ततया तस्य देवदत्तप्रमातृचैतन्यत्ववत् यज्ञदत्तप्रमातृचैतन्यत्वस्यापि सत्त्वाद्रजतस्य देवदत्तप्रमातृ चैतन्येनेव यज्ञदत्तप्रमातृचैतन्येनाप्यभेदाद्देवदत्तस्येव यज्ञदत्तस्यापि तद्रजतव्यवहारप्रसङ्गः । ननु वृत्तेः प्रत्यक्षरूपायास्सन्निकर्षस्सामान्यसामग्री, तदाकारवृत्ते स्तत्सन्निकर्षो विशेषसामग्री, इहचेदमाकाराया वृत्तेरिदमर्थेन्द्रियसन्निकर्षसत्त्वात् नानुपपत्तिरितिचेत् । उच्यते, शब्दजन्यापरोक्षवृत्तौ त्वन्मते सानान्यविशेषसामग्र्यो र्व्यभिचारोन्नेदं युक्तं । नन्विन्द्रियजन्यप्रत्यक्षत्वस्य सन्निकर्षजन्यतावच्छेदकत्वात् न व्यभिचार इति चेन्न, उक्तव्यभिचारादेवेन्द्रियजन्यत्वेपि जन्यप्रत्यक्षत्वमात्रस्यानवच्छेदकतया सन्निकर्षजन्यप्रत्यक्षत्वस्य अवच्छेदकत्वप्रसंगेन विनिगमकाभावेन अन्यतरस्यान्यतरानवच्छेदकत्वात् , अतस्तत्संसृष्टतदाकारापरोक्षवृत्तौ तत्सन्निकर्षोहेतुः, शाब्दापरोक्षंत्वान्तरत्वात् न विषयसंसृष्टमित्येवं वाच्यं, रजतभ्रमस्यापि विषयासन्निकृष्टतया सन्निकर्षापेक्षेति न हेत्वभावादन्यथा ख्यातिनिरास श्शक्यः । ननूक्तकार्यतावच्छेदकं दशमस्त्वमसीत्यत्रापरोक्षेति प्रसक्तं, अतश्शब्दाजन्यापरोक्षत्वमेवावच्छेदकं, अस्तिचैतद्रजतभ्रमेऽपीतिचेन्न । लाववेन बहिः प्रसृतत्वस्यैवा वच्छेदकत्वात् , शब्दाजन्यत्वस्यापिप्रत्यक्षदृष्टवह्नौ सिसाधंयिषानुप्रतौ सत्त्वात् , अनुपलब्धज्ञानेपि सत्त्वात् , शब्दानुमानानुपलब्ध्यजन्यत्वेन विशेषणीयत्वात् गौरवात् , प्रत्यक्षाजन्यत्वस्य गुरुत्वात् , प्रत्यक्षपदस्य प्रत्यक्षप्रमाकरणार्थकत्वेन शब्दस्यापि तथात्वेन 
शाब्दापरोक्षेऽप्रसंगतादवस्थ्याच्च । किच्च यथा शब्दाजन्यत्वेन विशेष्यते तथा भ्रमान्यत्वेनापि विशंष्यतां, जन्यत्वापरोक्षत्वयोरिहापि - प्रतीत्य विशेषात् । यदिचावच्छेदक लाघवादरेणार्थोत्पत्ति कल्पनया जन्य साक्षात्कारत्वबुद्धेरन्यथा सिद्धिकल्पनं तदा शाब्दापरोक्षेपि अन्यथा सिद्धिप्रसंगः, स्वाप्नरथादिवदन्तः करणावच्छिन्न साक्षिणि घटाद्यर्थोत्पत्तिसम्भवात् , भ्रमस्थलीयज्ञानकारणार्नामिवज्ञानकारणत्वाभिमतशब्दादीनामर्थोत्पादकत्वसम्भवतात् , यंचक्षुषाद्राक्षन्तमेवेदानींशब्देन जानामीतिप्रत्यभिज्ञापि यद्रजतमापणेपूर्वमद्राक्षं तदेवात्रपश्यामीतिभ्रमस्थलीयप्रत्यभिज्ञावदुपपाद्यतां । किंच भ्रमान्यत्वेनैव संकोचोयुक्तः, अन्यथा वह्निजलपृथिवीभ्रमेषु अर्थोत्पत्तौ "वायोरग्निः । अग्नेरापः । अद्भ्यःपृथिवी"ति श्रुतिबाधप्रसंगात् । अतोरजतं नोत्पद्यतेनापिनिवर्तते । किंच रजतत्वव्यापकद्रव्यात्वाद्यभावात् कटकमकुटाद्ययोगाच्च नतत्रानिर्वचनीये रजतत्वमिति तत्रतत्प्रतीतावन्यथाख्यातिरनिवार्या ।
	ननुतत्रभावत्वद्रव्यत्वादिकमप्यस्त्येवेतिचेत् , नतावत्संर्सगःप्रातिभासिकः तत्प्रतीत्यसिद्धेः । नचव्यावहारिकः, तथासति द्रव्यत्ववदेवव्यावहारिकगुरुत्वप्रसंगेन तत्कार्यपतनाद्यापत्तेः । वह्न्यारोपेव्यावहारिकोष्णस्पर्शापत्त्यादाहाद्यापत्तेः । स्वाप्नार्थेषुतु श्रुत्यैव सत्यत्वप्रतिपत्तेः रथत्वाद्यव्यभिचरितं पृथिवीत्वादिकं सिध्यति मानान्तराविरोधात् । गुरुत्वादिव्याप्तिस्तु श्रुतिप्रत्यक्षाभ्यामेव संकोचमर्हति । नचेहरजते तादृशीश्रुतिरस्ति । अपि चार्थक्रियायोग्यताविरहेऽपि तद्बुध्यैवप्रवृत्तिरिति अनिर्वचनीयोत्पत्तावपि कुतोनान्यथाख्यातिरिति . तद्योग्यतापि तत्रानिर्वचनीयोत्पद्यत इति चेन्न, योग्यताज्ञानं फलोपधानदर्शनात्तत्साधनतावच्छेदेकदर्शनाद्वा भवति, नैवोभयमिहास्तीति कथं योग्यताप्रतीतिः । अवच्छेदकप्रतीतौचान्यथा ख्यातिप्रसंगः । नहि रत्यरजते यदवच्छेदकं गृहीतंतदिहास्ति, सत्त्वेच प्रागेव दोष उक्तः ।
	ननु सिद्धान्ते स्वाप्नप्रतीतिर्नान्यथाख्यातिरिष्यते, तत्र रथादीनामुत्पत्तिश्रवणात् , अत एव तेषांनासत्वं, नापिसत्त्वंबाधात् , अतस्तत्रानिर्वचनीयोत्पत्तिरंगीकार्या, अतः कथमनिर्वचनीय निरासः । उच्यते-स्वाप्नार्थास्सत्या एव । यदि सुप्तोत्थितो मया स्वप्ने दृष्टाः पदार्थालौकिकविजातीयाः क्षणिकाः - कार्यक्षमा नभवन्तीति जानाति तर्हि नपदार्थस्वरूपबाधः । यदुतुपदार्था एव नसन्तीति जानाति सतर्हि भ्नान्त एव । तथाहि - न तावदयमेवं प्रत्यक्षेणजानाति, अतीतत्वात् । किन्त्विदानीं दर्शनाभावादिना नुमानेन जानाति, तच्चानुमानं श्रुतिबाधितमिति ।
	ननु ' नतत्र रथा' इति श्रुत्यैवबाधात् कथं सत्त्वमितिचेन्न ; 'अथरथा' इत्यन्तरकाले सृष्ट्यभिधानेन प्राङ्गास्तिताया एवाभिधानात् । यदुक्तं मित्थ्या रजतमभादितितस्यमिथ्यात्वमनुसन्धीयते, नचतन्मित्थ्यात्वं सर्वदेशीयसव कालवृत्त्यत्यन्ताभावप्रतियोगित्वं तस्य बाधकप्रत्यक्षा विषयत्वादित्युक्तं ; नापि विशेष्यनिष्ठात्यन्ताभावप्रतियोगित्वं, मित्थ्यारजतमभादित्यनुभूतधर्ममात्रतया तस्यानुसन्धानात् ; देशान्तरीयादेस्तदसम्भवात् ; अत स्स्वसमानाधिकरणसमानकालीनात्यन्ताभाव प्रतियोगित्वमेव तत्त्वमिति । नतावदिदं मित्थ्यात्वं भ्रान्तिदशायामनुभवितुं शक्यं, दोषेणप्रतिबन्धात् । तदनुभवेबाधदशायामिव रजतप्रतीत्यनुपपत्तेश्च । नापिबाधदशायां, तदानीं रजतानुभवाभावात् । बाधदशायां ग्रहणस्मरणत्मकमित्थ्यात्त्वज्ञानमितिचेत् ; घटनाशेसति यथापूर्वं घटःस्थित इति व्यवहारः तथापूर्वमिहरजतं स्थितमितिव्यवहारप्रसंगात् । तस्माच्छुक्तीरजततया ज्ञातेतिप्रतीते स्सुप्रसिद्धत्वात् तदनुसारेण रजत शब्दोभावप्रधानः मित्थ्यात्वं च विशेष्यनिष्ठात्यन्ताभावप्रतियोगित्वं । यत्रत्वापणस्थरजतं अपवरकनिष्ठतया ज्ञातमिति प्रत्ययः तत्र स्थलेमित्थ्यैव रजतमभादिति अपवरकनिष्ठात्यन्ताभाव प्रतियोगित्वरूपं मित्थ्यात्वं रजतस्यैवोच्यत इतिरजत पदंमुख्यमेव । यद्वा मित्थ्यारजतं रजत्वाभाववत्त्वेसति रजतवदवभासमानमित्यर्थः, अत एव कृत्रिमपटमृगादौ मित्थ्यामृगो मायामृग इत्यादिप्रयोगः । नहि तत्रानीर्वचनीयमृगोत्पत्तिस्सम्भवति, कृत्रिमत्वपरिज्ञाने तदसम्भवात् । अत एव भगवतिमित्थ्यागोप इत्यादिप्रयोगश्च । स्वानधिकरणानधिकरणात्यन्ताभावप्रतियोगित्वमपि दुर्ज्ञेयमेव, अधिष्ठानमेवाध्यस्ताभाव इतित्वदीय प्रलपनं श्रृण्वतामेवं विधदुर्बुद्धेरसम्भवतात् । प्राक्तच्छ्रवणेपि ह्यनुन्मत्तः कोऽपि नैवमध्यवस्यति । बाधकज्ञानविषयोऽप्यभावः । बाधकज्ञानंच नेदं रजतमितिवा नावरजतत्वमिति वास्यात् । नतुनास्मिव्रजतमितिशुक्तौ रजताभावावगाहि, इदं रजतमिति भ्रमकालेऽपि विद्यमानस्य तस्य बाधकत्वायोगात् । एतेन स्वानधिकरणावृत्ति स्वाभावत्वंमिथ्यात्वमितिनिरस्तं तदनधिकरणावृत्तित्वतदभावत्वयोर्व्याघाताच्च ।
	ननु संविदतिरिक्तस्यापरोक्षत्वाभावात् तदभेदादेवार्थस्यापरोक्ष्यं वाच्यम् , तत्रच संविदभेदमात्रस्य साधारणत्वात् अनावृतसंविदभेदोवाच्यः, सचानिर्वचनीयोत्पत्ता वेवसेत्स्यतीतिचेन्न । अपरोक्षसंविदभिन्ने दमर्थाभिन्नतया वभासादेवरजतस्य आपरोक्ष्य व्यवहारोपपत्तेः रजतोत्पत्तिर्नकल्पनीया । किंच किमभेदशब्देन अभिन्नसत्ताकत्वं विवक्षितं, उताभेद एव । नाद्यः, अनयोस्सत्ता एकेति ज्ञानेसति समानाधिकरणव्यवहारादृष्टेः । 
भेदाग्रहसहिता सत्तैक्यधीस्समानाविकरणव्यवहारनिमित्तमितिचेत् । एवं तर्हि आवश्यकभेदाग्रहादेव समानाधिकरणव्यवहारोपपत्तौ किं व्यभिचारितेन सत्तैक्य ज्ञानेन । द्वितीयेप्रपंचस्यापरोक्ष्यंनस्यात् , व्यावहारिकसंविद्भेदस्य सत्त्वेन तत्समसत्ताकतदभावासम्भवात्।
	नच - संविद्भेदः पारमार्थिकः, तथासति त्वदभिमत वस्त्वपरिच्छेद परानन्त्यश्रुतिविरोधात् । प्रपंचस्य सत्यत्वे तद्भेदस्यापि सत्यतया अभावाप्रतियोगित्वरूपा नन्त्यविरोध इति हिप्रपंचस्या सत्यताभेदासत्यत्वार्थं त्वयाभिहिता । नित्यापरोक्षे ब्रह्मणि आपरोक्ष्यस्य संविद्भेदाभावस्य ब्रह्मरूपत्वेन स्वानधिकरणानधिकरणात्यन्ताभावप्रतियोगित्वरूपस्य मिथ्यात्वस्य संविद्भेदरूपे ब्रह्मणिप्रसंगाच्च।
	नच संविद्भेदाभाव एव प्रपंचस्य परमार्थः, जडाजडयोर्वास्तवैक्य योगात् इति त्वदुक्तिविरोधात् , वस्तुविरोधाच्च । किंचा खण्डार्थसमर्थनेत्वयैव चन्द्रस्वरूपे प्रत्यक्षेणभासमानेऽपि नज्ञाननिवृत्तिः ; तस्य चन्द्रस्वरूपप्रत्यक्षस्य अनवधारणात्मकत्वात् , अतः कश्चन्द्र इति स्वरूपप्रश्नोपपत्तिरिति ज्ञाननिवृत्त्यभावेऽपि प्रत्यक्षमुक्तं कथमनावृतसंविदभेदापरोक्ष्यम् । अपि च अनिर्वचनीयेविवदमानं प्रतिकथमनिर्वचनीयसंविदभेदमुपजीव्यानिर्वचनीय समर्थनमिति नविदुः ।
	ननुप्रकारान्तरेणापरोक्ष्यासम्भवात् पारिशेष्यादनेनैव प्रकारेणापरोक्ष्यं वाच्यमिति आपादनेन प्रातिभासिकोत्पत्ति स्समर्थितेति चेन्न ; प्रातिभासिकसमर्थनदशायामेव प्रपंचस्यापि मिथ्यात्वसिद्धौ सिद्धसाधनप्रसंगात् । नन्विदानीं ब्रह्माभेदमात्रमेव प्रपंचस्य सिध्यति नमिथ्यात्वमितिचेन्न ; - ब्रह्माभिन्नतयासंप्रतिपन्नस्य तदभेदसाधनेतत्सिद्धेः । भिन्नस्या भेदसाधनमभेदमात्रमिथ्यात्वादपि उपपद्यत इति न प्रपंचमिथ्यात्व सिद्धिरितिचे त्तर्हिशुक्तिरजतस्यापिनमिथ्यात्वसिद्धिः, तत्रापि सत्यरजतस्यैव संविदभेदारोपसिद्धेः । 
	ननु िजताज्ञानस्या निवृत्तत्वेन अनावृतसंविदभेदोनास्तीतिचेत् ; न-भ्रमानन्तरं प्रमास्थल इव रजतज्ञानेन रजताज्ञानं निवृत्तिमित्यनुभवानुसारेण तत्राप्यज्ञाननिवृत्तेरेव कल्पनीयत्वात् , इहोत्पत्तिचायमनुभवो बाधते ; त्वयास्य रजतस्य अज्ञानविषयत्वानंगीकारात् भ्रमप्राक्काले रजता सिध्यातदावारकज्ञान निवृत्त्यसंभवाच्च । ननु सत्यरजतस्यतावत्पर्यन्तमन्तः करणवृत्तेः प्रसरणाभावेन प्रमातृचैतन्यादेरसिद्धेः कथं भानमितिचेत् ; परोक्षवदितिब्रूमः । आपरोक्ष्यंचा ज्ञानांनवृत्तेरुपपन्नमित्युक्तं । वृत्तिरस्पृशन्ती कथमज्ञानं निवर्त यतीति चेत् ; 
स्पृशन्तीयाकथं । नहि लवित्रवदन्तः प्रविश्यावयवशैथिल्यं कुर्वन्ती निवर्तयति । ननु नहि तादृशव्यापारेण निवर्तकत्व मस्माभिरिष्यते, अत एव नाज्ञानसंबन्धापेक्षापि । नन्वति प्रसंगवारणार्थं विषवसंबन्धो ज्ञानसंबन्धो वेष्यत इति चेन्न ; परोक्षवृत्त्यवच्छिन्न चैतन्येनाज्ञाननिवृत्तौ अतिप्रसंगाभावात् । अपिच वृत्तेस्संबन्धांगीकारेवाकानामक्षतिः, स्फटिकादेः, रक्षुःप्रतीव सर्वस्य वृत्तिव्यवधायकत्वकल्पनोपपत्तेः । अतीतादौ कथमितिचेत् , कदुत्पत्तिवदिति ब्रूमः । नवयंतवादीता द्युत्पत्तिंब्रूमः किन्तुभ्रमस्थले किंचिदनिर्वचनीयं रजतमुत्पद्यते तत्रातीताभेदोऽपि तादृशउत्पद्यत इतिचेत् ; तर्हि सर्वत्राभेद एवोत्पद्यत इति कल्प्यत किंरजताद्युत्पत्तिकल्पनया । नन्वपरोक्षार्थविषत्वमेव वृत्तेरपरोक्षत्वं, अर्थस्य तु यद्यनावृतसंविद भेद एवापरोक्षत्वंतदानावरणस्य अपरोक्षवृत्त्यधीनतयार्था परोक्ष्यवृत्त्या परोक्ष्ययोरन्योन्याश्रयापातात् , अतस्तत्प्रमातृचैतन्याभेदस्तं प्रत्यक्षापरोक्ष्यं, घटादिचैतन्यस्यच प्रमातृचैतन्याभेदोवृत्त्य वच्छेदाधीन इति विषयसबन्धोपेक्षित इतिचेत्; तथासति धर्माधर्मगुरुत्वादिकं अपरोक्षंस्यात् । अनावृतप्रमातृचैतन्याभेदोऽपरोक्षत्वमितिचेत् ; तर्हि घटादावनावरणस्य अपरोक्षवृत्त्यधीनत्वात् सएवान्योन्याश्रयः । तस्माद्वृत्तावपरोक्षत्वं विलक्षणकारणप्रयोज्यज्ञाननिवर्तकतावच्छेदकमन्यदेव, अर्थस्यतु तंप्रत्यनावृत संवित्तादात्म्यमापरोक्ष्यमितियुक्तं । वस्तुतस्तूक्तविधया ज्ञानापरोक्ष्यस्यार्था प्रयुक्तत्वात् नतदर्थमनिर्वचनीयोत्पत्ति रंगीकार्या । यच्चेदमुच्यते शुक्तिरजतं सोपादानं भावकार्यत्वात् संप्रतिपन्नवदिति सोपादानत्वे सिद्धे पारिशेष्याच्छुक्त्यज्ञाने सति रजतं नोचेन्नेत्यन्वयव्यतिरेक सिद्धकारणभाव मज्ञानमेवोपादानं, शुक्तिज्ञानेसतिनियमेन निवर्त्यमानरजतस्य नियमेन तन्निवर्तनीयाज्ञानोपादानकत्वस्यैव युक्तत्वाच्चेति - तन्न, रजतत्वेन पृथिव्युपादानकत्वस्यापि प्रसंगात् । त्वदुक्तनान्वयव्यतिरेकप्रतीतिश्चा सिद्धैव । यदितु क्वचित्तथाव्यवहारः तदा शुक्तित्वेन जानतः पश्चाद्रजतभ्रमेसति रजताज्ञानेसति शुक्तिर्नोचेन्नेतिवत् ज्ञानविषयतयान्यथा सिद्धेः । ननु तत्रार्थोत्पत्तेर्बाधा त्तथा सिद्धिरिति चेन्न, इहापि तत्र रजतं नोत्पन्नमिति प्रतीत्या बाधितत्वात् । ज्ञानोत्पत्तिस्तु न बाधिता, ज्ञानं नोत्पन्नमिति प्रतीतेरभावात् प्रत्युत रजतं नोत्पन्नं ज्ञानमुत्पन्नमित्येव हि प्रतीतिः । यद्यपि तव ज्ञानानुत्पत्त्युत्प्रेक्षा वर्तते, तथापि नसा लौकिकप्रतीतिविरोधिनी, यस्यापि त्वदीया दुर्बुद्धिस्तस्यापि न साविरोधिनी, योक्तिक बुद्धेःप्रत्यक्षबुद्ध्यविरोधित्वात् । अन्यथातव प्रपंचानवभास प्रसंगात् , अतो ज्ञानस्योत्पत्तिरस्तु वा मावा, सर्वथैवेयमन्वय व्यतिरेकप्रतीति र्ज्ञानोत्पत्तिविषयैव । तस्मादिहान्वयव्यतिरेक बुद्धौभ्रमत्वप्रमात्वयोरेव विप्रतिपत्तिः, न 
ज्ञानविषयत्व इति न सात्वदभिमतसाधिका । किंचेयं प्रतीतिश्शुक्तिज्ञानाभाव विषयैव, तत्त्वज्ञान प्रतिबन्धकत्वात् । नच दोषादिघटितसामग्रीकाले रजतोत्पत्तिनियमात् न तस्य प्रयोजकत्वं, सामग्रीकालीनकार्यानुत्पादप्रयोजकस्यैव प्रतिबन्धकत्वादिति वाच्यम् । तथासति दोषाभावादेव कार्याभावसम्भवात् स्वतन्त्रान्वयव्यतिरेकाभावात् भावरूपज्ञानस्यापि कारणत्वासद्धेः । किंच सादृश्यादिर्दोषः, सच तत्त्वज्ञानं प्यनुवर्तते, तदानीं च रजतभ्रमाभावश्शुक्तिज्ञानेन प्रतिबन्धादेववाच्यः । नन्वज्ञानस्य कारणत्वा भावनिश्चयात् तत्रचाज्ञानस्याभावात् सामग्र्यास्सन्दिग्धत्वात् कथं प्रतिबन्धकत्व सिद्धिरितिचेत् , एवमप्यनन्यथा सिद्धत्वनिश्चयाभावात् न कारणत्वावधारणसम्भवः । किंच तत्राज्ञानस्यापि सत्वात् कथं अनन्तरदिने रजतभ्रमदर्शनात् तत्राविद्यान्तरं तिष्ठतीतिहित्वदीयाकल्पना । अथ स्यात् , आवरणं भ्रमकारणं, भ्रमविद्यायां भ्रमकारणतावच्छेदकं वा, इहचावरणाभावात् सामग्री नेति चेन्न । नदीतिरस्थवनस्पता बूर्ध्वाग्रत्वेन साक्षात्क्रियमाण एव जले प्रतिबिम्बिते तस्मिन्नयोग्रत्वदर्शनेन तत्र विक्षेपमात्रमेव नत्वावरणमिति त्वयैवारणस्य विक्षेपप्रयोजकत्व भंगात् , आवरणयोग्यतात्विहापीति कथं सामग्र्यभावः । किंच शुक्तिज्ञानोत्पत्तिक्षणेऽज्ञान घटितसामग्र्यास्सत्त्वात् शुक्तिज्ञानेन प्रतिबन्धादेव कार्याभावः । किंच तत्र शुक्त्यविज्ञानस्य कारणत्वकल्पनादपि शुक्तिज्ञानस्य प्रतिबन्धकत्वकल्पनैव लघीयसी, अज्ञानस्य ज्ञाननिरूप्यत्वात्।
	नच ज्ञानभावस्य कार्यप्रयोजकत्वकल्पनादपि भावत्वादेवभावरूपाज्ञानस्य कारणत्वकल्पनं लघ्विति वाच्यम् । अभावेहि गौरवं प्रतियोगिनिरूप्यत्वात् , तच्चाज्ञानस्य भावरूपत्वेपि तुल्यमेव, प्रयोजकत्वादप्यनन्यथासिद्धत्वगर्भ कारणत्वस्य गौरवं स्थितमेव । किंच कार्याभावप्रयोजकत्वं शुक्तिज्ञानस्यैव कल्पनीयं लाघवात् , नतुशुक्यज्ञानाभावस्य गौरवात् । यदुक्तं शङ्खपीतभ्रमो विशेषादर्शनजन्यः कादाचित्कभ्रमत्वात् सम्प्रतिपन्नवत् , तच्च विशेषादर्शनन्नव्याप्य दर्शनाभावः श्वैत्यव्याप्य शङ्खत्वज्ञानात् , नापि ग्राह्यनिश्चयाभावः तदनुमितेस्सत्वात् , नच ग्राह्यप्रत्यक्षाभावः यस्य यस्मिन् शङ्खे कदापि न श्वेत्यप्रत्यक्षं तस्य तत्रपीतभ्रमे प्रतियोग्यप्रसिध्या भावासम्भवात् , अन्यविशेष्य श्वैत्यप्रत्यक्षाभावस्तु न भ्रमकालनियतः समानविषयकयोरेव भ्रमाज्ञानयोः कार्यकारणभावाच्चेति । तन्न, विशेषदर्शनस्येश्वरादौप्रसिद्धत्वात् । नच विशेषदर्शने सत्यपि पुरुषांतरीय विशेषदर्शनाभावात्कार्यप्रसंगः, तस्यापि विशेषदर्शनस्य प्रतिबन्धकतया तदभावविरहादेव 
कार्यविरहात् । अन्यथा व्यभिचारज्ञानानुपलब्धेः व्याप्तिग्रहाभाव ज्ञानकारणता न स्यात्। तद्विशेष्यक व्यभिचारज्ञानस्य त्वदुक्तरीत्या प्रसिद्धेः, अन्यविषयक व्यभिचार ज्ञानस्य तदानीमपि सत्त्वात् । नच - तत्रापि भावरूपमेव तदज्ञानं हेतुः परोक्षव्यभिचारज्ञानेपि तत्सम्भवाद्व्याप्तिग्रहाप्रसंगात् । एवं वायौरूपाभावग्रहे रूपोपलब्ध्यभावमात्रं नहेतुः । घटेरूपोपलब्धे स्सत्वात् , तदधिकरणीयरूपोपलब्धे सत्वदुक्तरीत्याप्रसिद्धः तदभावायोगात् । रूपावच्छिन्न वायुचैतन्याज्ञानस्य विषयाप्रसिद्ध्या अप्रसिद्धेः । अस्तुवा कथंचि दविद्यायाभ्रम हेतुत्वं, उपादानत्वन्तु कुतः । नच शुक्तिज्ञानानन्तरं रजतनिवृत्तिस्तन्निवृत्त्या ज्ञानोपादनकत्वादेवेतिवाच्यम् , अज्ञाननिवृत्त्या तदनुपादानकस्यापि जीवेशभेदाध्यासादे स्तादधीन्यमात्रात् निवृत्तोपायानुदयस्थले वृत्तिरूपकारणविनाशा द्रजत विनाशस्यत्वया प्युक्तत्वात् । पारिशेष्यादुपादानत्वमित्यप्ययुक्तम् - आत्मन एव सद्रजतमिति कार्यानुवृत्तस्यमृद इवोपादानत्वसम्भवात् । नन्वात्मनोऽधिष्ठानतयोपादानत्वेऽपि नपरिणामधर्मित्वं निर्विकारत्वश्रुतिविरोधादितिचेत् । रूपान्तरापत्तिः परिणामः तत्वतोनिर्विकारस्यापि कल्पितरूपान्तरमविरुद्धमेव । समानसत्ताकरूपान्तरापत्तिः परिणाम इतिचेन्न, एतादृशपरिणाम्यपेक्षा नियमेमानाभावात् , अज्ञानस्यापि तदसंभवाच्च । नह्यज्ञानं प्रातीतिकं, तथात्वे प्रपंचोपादानभिन्नप्रातिभासिकाज्ञानस्य प्रतिभाया असिद्ध्या असिद्धेः । यदिच अधिष्ठानसत्तैव सर्वत्रसत्तेतिकल्प्यते नसत्ताभेद इतिमतं, तदासमानसत्ताकोपादानकल्पने मानाभावादिति प्रागेवोक्तोदोषः । शुक्तीदमंशस्य वोपादानत्वमस्तु तस्य कार्यसमानसत्ताकत्वात् , इदं रजतमिति मृदइवकार्या नुघुत्तेश्च । नच सर्वकार्याननुवृत्तिर्दोषः, अधिष्ठानावच्छेतकतयानुगति सम्भवात् । किंच नहि सर्वकार्यानुगतत्वमुपादनत्वे प्रयोजकं, निमित्तवदननुगतस्य उपादानत्वसम्भवात् । तथासति मृदादीनां अनुपादानत्व प्रसंगाच्च । अत एवानुगतसंभवे तदेवग्राह्यमितिनिरस्तं, मृदादीनामनुपादानत्वप्रसंगात् । तत्राप्यविद्याया अनुगतत्वात् कार्यानुवृत्तिस्तुल्या । मृदादीनामनुपादानत्वेच " यथासोम्यैकेन मृत्पिण्डेन सर्वंमृण्मयं विज्ञातंस्यादि " ति श्रुतिवैघट्यं । किंच ज्ञानसामग्र्या अर्थोत्पादकत्वे चक्षुपारजतं पश्यामीत्यनुभवविरोधः । नन्विदमाकारचक्षुर्जन्य वृत्त्यभिव्यक्तसाक्षि भास्यत्वाद्रजतस्य तथा नुभव इतिचेत् । तर्हि चक्षुषानीलं नभः पश्यामीत्यनुभवोनस्यात् , तत्राधिष्ठानाकाशगोचर चाक्षुषवृत्तेरभावात् । यदुक्तं सर्वगताकाशे प्रसृतप्रकाशाकारान्तः करणवृत्त्यभिव्यक्तसाक्ष्यवभास्य माकाशं प्रकाशाश्रयचैतन्यस्यैवा काशावच्छिन्नत्वादिति । तन्न, तद्देशस्थवायोरपि ग्रहप्रसंगात् ।
	नच-गुरुत्वादिवदयोग्यत्वा त्तदप्रकाशः, आकाशस्या प्ययोग्यत्वात् । अत एवहितदाकारापरोक्ष्यवृत्त्यभावः । अयोग्यत्वेऽप्याकाशः कारणं नावृतत्वा द्रजते, तदाकाशावच्छिन्नचैतन्यस्या प्यावृतत्वात् सोपि नप्रकाशेत । यदिचाकाशमनावृतं तदा अहमित्यादिभानेऽपि तत्प्रकाशप्रसंगः । किंच सत्यरजते व्यभिचारात् नदोषादिकं रजते हेतुः । यदुक्तं स्वोचितार्थक्रियांप्रत्ययोग्यत्वाद्रजतत्वं नजन्यतावच्छेदकमिति । तन्न, रज्जुसर्पस्य सत्यसर्पसाध्यभयजनकत्वस्या सत्यात्सत्यसिद्धिं वर्णयता त्वयैवोक्तत्वात् , स्वध्वंसंप्रतिहेतुत्वाच्च, रंगरजते नकटकोत्पत्यै रजतेन कटकमुत्पद्यत इतिप्रतीतेः । किंच स्वोचितत्वं यदितद्व्यक्तियोग्यत्वं तर्हि तदप्युक्यमेव । यद्यारोप्यजात्यवच्छिन्नकारणकत्वं तदामित्थ्यारजतवृत्तेरति प्रसक्तस्य रजतत्वस्य कटकजनकतावच्छेदकत्वात् असम्भव एव । किंचशुक्तौ रजताभावोनकल्पितः समानस्वभावयोः प्रतियोग्यभावयोरेकत्राभावात् । नापि पारमार्थिकः, ससम्बन्दिकपदार्थस्य प्रतियोगिसमानसवभावत्वनियमात् । प्रतियोगिनश्च सद्विलक्षणत्वात् ।
	अत्राह नवीनः -- प्रतियोगितावच्छेदकसमानस्वभाव एवाभावः, प्रतियोगिसमानस्वभावत्वे श्रुतिप्रमितप्रपंचाभावस्य वास्तवत्वानुपपत्तेः । श्रुतेश्च तत्वादेवकत्वमौत्सर्गिकं । अत्रच सत्त्वमेव प्रतियोगितावच्छेदकं । नच - तस्यप्रतियोगिताव्यधिकरणत्वादवच्छेदकत्वासम्भवः, व्यधिकरणधर्मावच्छिन्नप्रतियोगिताकाभावस्याभ्युपगन्तव्यत्वात् । अन्यथागविशशश्रृंगंनास्तीति बुध्यनुपपत्तेः ।
	नच - प्रतियोगितावच्छेदकविशिष्टप्रतियोगिप्रमाया अभावादभावधीसामग्रीविरहः प्रतियोगिप्रतियोगितावच्छेदकयोर्ज्ञानस्यैव अभावधीहेतुत्वात् । अस्तुवा प्रतियोगितावच्छेदकवैशिष्ट्यज्ञानमेवा भावधीहेतुः, प्रमात्वपर्यन्तस्य गुरुत्वात् , तच्च प्रकृते प्याहार्यं सम्भवति । तादृशाभावानभ्युपगमे यस्यकदापि रजतं नास्त्येव तस्यानाप्तवाक्यान्मदीयं सजतमितिज्ञाने आप्तवाक्यान्मदीयं रजतमिदं नभवतीति ज्ञानंप्रमानस्यात् ।
	नच - तत्र मदीयत्वस्य निषेधः ; तस्य तत्रसत्वात् , प्रतियोगिविशेषणत्वानुभवाच्च । अत एव नरजतत्वस्य निषेधः, मदीयत्वाभावाद्वा रजतत्वाभावाद्वा आप्तेनेत्थमुक्तमिति जिज्ञासाभावप्रसंगाच्च । यत्रविशिष्टाभावतात्पर्यज्ञानं श्रोतुस्तत्रतस्यैवा वश्यकत्वात् । ननुव्यधिकरमधर्मावच्छिन्नाभावो नस्वाधिकरणे प्रतियोगिसत्वविरोधीतिचेन्न ; 
सत्वावच्छिन्नाभावस्य स्वाधिकरणे प्रतियोगिसत्त्वविरोधित्वादिति । अथवा प्रतियोगितावच्छेदकस्य प्रतियोगिसम्बन्धोऽपेक्षितः, नतद्धर्मत्वमपि, अन्यथा घटत्वघटरूपादिनिषेधायोगात् । अस्तिच रजते अधिष्ठानसत्तावैशिष्ट्यं प्रतियोगिसमानस्वभावं, अतः प्रतियोगितावच्छेदकसमानस्वभावो रजताभावः परमार्थइति ।।
	 तदनुपपन्नं, लाघवेनाभावस्य प्रतियोगिसमानस्वभावत्वात् । नच श्रुतिप्रमितप्रपंचाबावपारमार्थ्याय गुरुभूतमपि प्रतियोगितावच्छेदकसमानस्वभावत्वं कल्प्यमितिवाच्यम् ; एवं श्रौतप्रपंचमित्थ्यात्वोपजीवनेन दृष्टान्तसमर्थनस्य व्यर्थत्वात् सिद्धसाधनात् । किंच श्रुतेस्तत्त्वावेदकत्वमौत्सर्गिकमित्येतदपिचिन्त्यं, तद्वतितत्प्रकारकत्वस्यैव बाह्यागमेषु बाधापोद्यस्य कर्मकाण्डसधारणस्यौ त्सर्गिकत्वात् । किंचौ त्सर्गिकंहि बाधकापोद्यं, अतः क्लृप्तप्रतियोगिसमानसत्ताकस्वभावत्वानुपपत्याप्रपंचाभावश्रुतेस्तत्त्वावेदकत्वमेव त्यक्तुमुचितं । निरूपकसमसत्ताकस्वभावत्वमभावस्य, तथाच नगौरवं, निरूपकंच प्रतियोगितावच्छेदकमपीतिचे तथापि सप्रतियोगिकत्वस्वभावस्या भावस्या प्रतियोग्यसिद्धौस्वभावासिद्ध्या स्वरूपहाने र्दुर्वारत्वात् ।  किंच यत्किंचिन्निरूपक समसत्ताकत्व मधिकरणमादायैव सिद्धम् । सद्भ्यामभावोनिरूप्यत इत्युक्तं । यावन्निरूपक समसत्ताकत्वंतु प्रतियोगिनोमिथ्यात्वान्नैव सम्भवतीति सर्वधा व्यधिकरणधर्मावच्छिन्न प्रतियोगिताभावानुसरण मनर्थकं । किंच प्रपंचस्येव प्रपंचाभावस्यापि ब्रह्मस्वरूपसत्तावच्छिन्न प्रतियोगिकाभावस्य ब्रह्मणिसत्वात्प्रपंचाभावस्य मित्थ्यात्वमनिवार्यं । नन्वबाध्यत्वावच्छिन्न प्रतियोगिताकाभाव प्रतियोगित्वमेव मित्थ्यात्वम् , तच्च प्रपंचाभावस्या सिद्धमेव, तस्याबाध्यत्वादिति चेन्न ; बाध्यत्वस्याबाध्यत्वगर्भत्वेऽन्योन्यश्रयात् । किंचैवं पारमार्थिकाभावांगीकारे सम्बन्धिखण्डन मनुपपन्नम् । नच - तत्रापि सम्बन्धो मित्थ्या, अद्वैतश्रुते रतत्वावेदकत्व प्रसङ्गात् । भेदखण्डनं चानुपपन्नं, ब्रह्मप्रपंचाभावयोरिव तदुपपत्तेः । किंच कथं तस्याभावस्य अपरोक्षत्वं, अध्यस्तत्वेनापरोक्षतादात्म्याभावात् , तदभावेप्यापरोक्ष्य इदन्दृश्यसम्बन्धखण्डन मनुपपन्नं । ननु प्रपंचाभावस्यापरोक्षत्वाभाव इष्ट एव ; नच शुक्तिरजतनिषेधस्य प्रत्यक्षत्वाभावप्रसङ्गः, शुक्तिरजताभावस्य व्यावहारिकसत्त्वावच्छिन्न प्रतियोगिताकत्वात् ; व्यावहारिकत्वेनाध्यस्तत्वा तद्ब्रह्मरूपापरोक्ष तादात्म्यमुपपद्यत इति चेन्न तथासति ब्रह्मणस्सर्वज्ञत्व भंगप्रसंगात् । किंचात्र रजतमस्तीति भ्रमः किं व्यावहारिकसत्वविषयः उतप्रातिभासिक सत्वविषयः । आदयेत्वन्यथाख्यातिप्रसंगः । द्वितीये रजतनिषेधोपि प्रातिभासिकसत्वावच्छिन्नप्रतियोगिताका 
भावविषय एवेति कथं व्यधिकरणधमावच्छिन्नाभावविषयता । भ्रमाविषयधर्मावच्छिन्न प्रतियोगिताकाभाव विषयस्यापिनिषेधस्य बाधत्वे घटत्वावच्छिन्न रजतं नास्तीति बुद्धिरपि बाधः स्यात् । नन्वभावस्य प्रत्यक्षत्वाभाव इष्ट एव, तस्यानुपलब्धिगम्यत्वात् , अतो ब्रह्मरूपसत्त्वमेव भ्रमगृहीतं तदवच्छिन्न रजताभाव एवनिषेध विषय इति न भ्रमनिषेधयो र्भिन्नविषयत्वमिति चेन्न, अभाव प्रतीतौ साक्षात्त्व बुद्धि विरोधात् । आपरोक्ष्ये सत्येव कारणांतरमात्रमनुपलब्धि स्स्यात् । परोक्षत्वेऽपि ब्रह्मप्रतिपारोक्ष्या सिद्धेः ब्रह्मणोसर्वज्ञत्व प्रसङ्गःस्थित एव । किञ्च रजतं नास्तीति प्रतीतेरजतत्वमपि प्रतियोगितावच्छेदकंवाच्यम् , ततश्च तस्यापि निरूपकत्वात् तत्समसत्त्वमप्यभावस्य प्रसज्यते । नचरजतत्वं प्रतियोगितावच्छेदकमेवनेतिवाच्यम् ; उपलब्धि विरोध्त् , प्रत्युतसत्त्वस्यैवप्रतियोगितावच्छेदकत्व मुपलम्भविरोधादनुपपन्नं । नहि सद्रजतं नेति प्रतीयते किन्तु रजतं नास्तीति, तथाच यथा रजतमुत्कण्ठा मुत्पादयतीत्युक्ते रजतत्वं कारणतावच्छेदकं प्रतीयते तथा रजतंनास्तीत्युक्ते रजतत्वं निषेधप्रतियोगितावच्छेदकं प्रतीयते । अत एवनेत्ये तत्समानार्थतयानास्तीति पदप्रयोगः । अतोनास्तीत्यंशो निषेधमात्रमेव । रजतमित्यंश एवप्रतियोगितावच्छेदकविषयः । अपिचेदं रजतमिति भ्रमस्यनेदं रजतमिति मितिरेवहि बाधिका, तत्रचेदमर्थ रजतत्व तदवच्छिन्न रजतभेदातिरेकि किमपि नभासते, अतोप्रतीतं सत्त्वं कथमवच्छेदकं । किंच यथा रजतमिति प्रतीते स्तत्र रजतत्वं विद्यते तथासदिति प्रतीतेस्सत्त्वमपि विद्यत इति कथं सत्त्वं व्यधिकरणं । ब्रह्मगतसत्त्वभानाद्वैयधिकरण्ये अन्यथाख्यातिः । ननुसदभेदेन रजतं प्रतीयते नतु सत्त्व प्रतीतिरस्ति तेननान्यथाख्यातिः, सदभेदप्रतीतिं प्रत्यपि निषेधधियो विरोधित्वात् बाधकत्वंच युज्यत इतिचेन्न ;- सदभेदस्य सद्भेदाभावरूपस्य सत्त्वात्मकत्वात् । व्यधिकरणधर्मावच्छिन्नाभावश्चासिद्धः । यदुक्तं मदीयमिदं रजतं नभवतीति आप्तवाक्यजन्यज्ञानेमदीयत्वावच्छिन्न रजताभावो विषय इति । तन्न, अन्यदीयरजतवतिविद्यमानेपहि मदीय रजतवन्नास्तीति बुद्धेर्व्यधिकरणधर्मावच्छिन्नावच्छेदकताकस्याप्यभावस्य सिद्ध्यापत्तेः । एवमेवोत्तरोत्तर व्यधिकरण धर्मानादाय निषेधेऽनन्ताभाव वैजात्यकल्पनाप्रसंगः । तथाच प्रतियोगिता वच्छेदकावच्छिन्न विरोधोऽपि भज्येत । यच्चाधिष्ठानात्मक सद्वैशिष्ट्यस्य प्रतियोगिनिसत्त्वात् सत्त्वावच्छिन्न रजताभावः संसृष्टावच्छिन्न प्रतियोगिक एवेति प्रतियोगितावच्छेदकसत्त्व समानस्वभावोभावः परमार्थ इत्युक्तं । तदपि न, यथा प्रपंचाभाव पारमार्थिकत्वा नुपपत्ते 
र्लाघवाक्लृप्तमपि प्रतियोगिसमानस्वभावत्वं त्यज्यते तथा गुरोख्यावर्तकस्य प्रमेयघटत्व वदवच्छेदकत्वा योगेन सदभिन्न रजतत्वस्यावच्छेदकत्वानुपपत्तेः प्रतियोगितावच्छेदक समानस्वभावत्वस्यापि कल्पयितुमश्यकत्वात् । तत्कल्पनेऽपि क्लृप्तप्रतियोगि समानस्वभावत्वस्यात्यागे इष्टासिद्धेः । तत्त्यागेतु प्रतियोगितावच्छेदक समानस्वभावत्वाकल्पने पीष्टसिद्धेः । यच्चेदं मतं-शुक्तिरजताभावो रजतविरोध्येव दृश्यत इति नतेन विरोधः ; रजतसादेश्यतदभावात्मक विरुद्धधर्माध्यासेन तदुभयवृत्त्यभावयो र्भेदात् ; एवंच घटाभावः प्रातिभासिकः ; नच प्रतियोगिनः कल्पितत्वे सप्रतियोगिकत्व स्वभावविरोधः, प्रतियोगिविद्यमानतामात्रेण तदुपपत्तेः ; प्रतियोगिकल्पितत्वस्यै वा भावसत्यतापादकत्वाच्चेति । तन्न, प्रतियोगिनोऽभावा द्भिन्नसत्ताकत्वेपि प्रतियोगित्वाभावस्वरूपयोः प्रयोजकत्ववत् विरोधेपि प्रयोजकत्वस्या निवार्यत्वात् । अनन्यथा सिद्धप्रतीतिबाधाभ्यां भिन्नसत्ताकत्व मविरोधप्रयोजकं कल्पनीयमितिचेन्न, अन्यथासिद्धे रुक्तत्वात् । विरुद्धधर्माध्यासादभावभेद इत्यपि तुच्छं, घटस्यापिं पटसादेश्य तदभावाभ्यां भेदप्रसंगात् । अधिकरणभेदेन विरोधपरिहारश्चोभयत्र तुल्यः । घटादौ शुक्तिरजताभावस्य प्रातिभासिकत्व मित्यप्ययुक्तं, अबाधा त्सत्यत्व सम्भवात् । नच समसत्ताकस्यैव विरोधित्वात्तदभावात्प्रतियोगिसत्व प्रसंगः, तवाप्यभाव प्रतीति दशायां घटे रजतसत्व प्रसंगात् । ननु कारणाभावादेव न तत्र रजतं तदभावोवा प्रातिभासिक इतिचेत् , तर्ह्युभयसत्वप्रसंगः, परस्पराभावात्मकत्वात् उभयशून्यत्वाभ्युपगमे रजताभावाभ्युपगमाच्च । यदपी दम्मतान्तरं - रजताभावोनाधिष्ठाना द्भिद्यते अधिकरणभिन्नसत्ताक प्रतियोगिकाभावस्यैवाधिकरणाद्भेदात् । नच लाघवादधिकरणभिन्नप्रतियोगिकत्वमेव तत्प्रयोजकमितिवाच्यम् , तत्वावेदका द्वैतश्रुतिविरोधात् । नचभावाद्वैतपरासा, संकोचकाभावात् ; ब्रह्मणोऽनन्तत्वानुपपत्तेश्च । सत्याभावास्यचिद्विषयत्वे दृश्यत्वस्य व्यभिचारः, नचेद्ब्रह्मा सर्वज्ञं स्यात् । अभावश्च न सिद्ध्येत् । प्रतियोगिसमानस्वभावत्वा योगाच्च न विरहात्माभावः सत्यस्सम्भवति । प्रतियोगितावच्छेदकं सत्वं तत्समानस्वभावो भाव इतिच गौरवं, रजतमिह नास्तीति स्वरूपतो निषेधविरुद्धंच । अतो रजतमिदमिति सत्तैक्यानुभवात् अधिकरणैकसत्ताकस्य रजतस्याभावोधिकरणात्मैव । घटादौ तूक्तभेद प्रयोजकसत्वात् प्रतियोगिसमानस्वभावोन्य एव रजताभावः । नचाभावद्वै विध्यानुपपत्तिः, यथा घटात् घटभे दस्यभेदःस्वरूपं पटादौत्वभावः तथात्रापि सम्भवात् । एवं ध्वंसोपिद्विविधः, अधिष्ठने अधिष्ठानात्मा, अन्यत्रतु तदर्थयत्रदर्शनेनाधिकरणाद्भिन्नः । नच प्रतियोगिनो ध्वंसकालीनत्वा 
सम्भवः, अधिष्ठानेतत्कालीनाभावस्यावश्यकत्वेन तदतिरिक्तध्वंस एव तथा नियमात् । प्रपंचान्योन्या भावोपि ब्रह्मैव । नचैव मभावसांकर्यदोषः क्वचित्तस्यप्रामाणिकत्वात् । घटस्य प्रागभावध्वंस ध्वंसप्रागभावात्यन्ताभावात्यन्ताभावत्वस्य परैरप्यभ्युपगमात् । नच वाच्यं शुक्तिनिष्ठतया प्रमितो रजताभावो नाधिष्ठानात्मकः, भ्रमत्वे त्वभाव एव न सिद्ध्येदिति । घटाभावे घटो नास्तीति बुद्धिवद्वै शिष्ट्यांशे भ्रमत्वेप्यभावस्वरूपे अभ्रमत्वात् । वस्तुतो भूतलादावपि घटाद्य भावश्चैतन्यमेव, भेदेमानाभावात् । अन्यथा भूतले घटसत्वानुपपत्तेः तत्कालेपि तत्र तदभावस्यावश्यकत्वात् । अस्तिहि घटानयनात्पूर्वं भूतले तदभावः, सघटकालेपि तत्र वाच्यः, नित्यत्वाक्रियत्वाभ्यां गतिनाशयो रयोगात् । नच सम्बन्धस्तयो स्तदा नेति वाच्यं, पूर्वोत्तरकालयोरपि तदबावापातात् । जननविलयशील सम्बन्धस्याभावेऽसम्भवात् । स्वरूपद्वयस्य सर्वदासत्वात् । एतेन समयविशेषमपेक्ष्य स्वरूपद्वयं सम्बन्ध इति निरस्तं, स्वरूपयोः तत्समयाजन्यत्वात्तदनपेक्षत्वात् । नच प्रतियोगिदेशान्यदेशत्वं सम्बन्ध इति वाच्यम् , तस्याप्यभावात्मकतया कदाचित्सत्वं सर्वदा तत्र सत्वात् । घटदेशस्य तद्भेदायोगाच्च । अत एव भूतलाभावयोर्विशिष्टप्रतीति जननयोग्यत्वंसम्बन्ध इत्यपास्तम् , घटकालेपि यावद्वस्तुभाविन्यायोग्यतायास्सत्वात् । दुर्निरूपञ्चाभावत्वं, विरहैकस्यभावत्वे चात्यन्ताभावः प्रगभाववत्प्रतियोगिकालीनो न स्यात् , अनित्यश्च स्यात् , जन्याभावप्रतियोगित्वस्य तत्पदार्थत्वात् , स्वजन्यत्वघटितत्वे गौरवात् , नियता नन्यथासिद्धतयाऽत्यन्ताभावस्यापि जनकत्वसम्भवाच्च ।
	ननु - ब्रह्मणोप्यत्यन्ताभावत्वे प्रतियोगिनोघटादेरपि तदभावत्वाज्जन्यत्वाच्चा नित्यतास्यदितिचे दारोपितस्य जन्याभावप्रतियोगित्वस्य नित्यमात्रे सुलभतया धर्मिसमसत्ताकस्यैवतस्या नित्त्वात्मकत्वात् । तस्माद्विरहैकस्वभावशून्यंचैतन्यमैवाभावः । नास्तीतिबुद्धे रेक ब्रह्मविषयत्वे लाघवाच्चनानन्ताभावाःकल्प्याः । प्रतियोगिसत्वाविरोधिनो भावत्वस्य पारिभाषिकत्वाच्च । यद्यपि रजतवत् घटस्य त्रैकालिकनिषेध स्तत्प्रतिबन्धके सत्यपि कार्यंच प्रसज्यते, तथापि तस्योभयसमाधेयत्वात् नदोषः । श्रुतिरपि " प्रपंचोपशमश्शिवोद्वैतःस्वप्रकाशमानन्दं शून्यमभवत् " " यत्रत्वस्यसर्वमात्मैवाभू " दित्याद्या प्रपंचाभावात्मत्वन्दर्शयति । तथाच स्वानधिकरणानधिकरणात्यन्ताभावप्रतियोगित्वं मिथ्यात्वं भवति । नचैतत्पारिभाषिकं, सतो वृत्तिमतःस्वानधिकरणवृत्त्यत्यन्ताभावप्रतियोगित्वात् । सत्यसम्भावितस्यैव मित्थ्याशब्दार्थत्वात् । अत्यन्ताभावप्रतियोगित्वमात्रं सत्यमतेप्यस्तीति 
द्वितीयानधिकरणविशेषणं । परमतेपि भवत्यन्ताभावेसिद्धसाधनतातः स्वानदिकरणपदं । नच स्वानधिकरणं स्वाभावः तदधिकरणकाभावश्च स एवेति तत्प्रतियोगित्वात् घटादे स्सिद्धसाधनमिति वाच्यम् , स्वानधिकरणाधिकरणकत्वाभावस्य विवक्षितत्वात् , घटाभावस्यच पटवृत्तित्वात् । स्वानधिकरणावृत्तित्वं वामित्थ्यात्वमस्मिन्मते ग्राह्यं । स्वाभाववृत्तित्वं परमते घटाद्यभावेसिद्धमित्यवृत्तिविशेषणं । परमते गगनाद्यभावे सिद्धसाधनमित्यतः स्वानधिकरणेति । पृथिवीत्व घटान्यत्वादिव्यावृत्त्यर्थं द्वितीयस्वपदं । तदधिकरणपटाधिकरणस्य घटान्यत्वपृथिवीत्वनियमादिति सिद्धान्तरहस्यंमिति ।।
	तत्तथैव सदस्युक्तौ सद्भिरुपलम्भात् । तथाहि - नेह नानास्तीत्यबावाधिकरणतया ब्रह्मणः प्रतीते र्नाधिष्ठानमभावः । नचा द्वितीयश्रुतेः संकोचो दोषः, एतच्छ्रत्यनुरोधा त्तस्य न्याय्यत्वात् । सप्तम्यर्थबाधादपिहि संकोचमात्रंन्याय्यं । वस्तुतस्तु नसंकोचः, नद्वितीयं यस्मिन्निति सप्तगीबहुव्रीह्याश्रयणे ब्रह्मणि द्वितीयं नास्तीति निषेधे एकत्वाविरोधात् प्रत्युततदाक्षेपात् । षष्ठीबहुव्रीहित्वेपि द्वितीयावधिप्रतियोगिविशेषे पेक्षिते एकमेवेति ननाना इतिच विहितस्याभावस्यैव प्रतियोगित्वेनान्वयात् । नचानन्त्यश्रुतिविरोधः, देशकालपरिच्छेदाभावमात्रपरत्वात् । यच्च विरहैकस्वभावो भावः प्रतियोगिसमानस्वभावस्स्यात् अतोधिष्ठानमेवाभाव इति । तन्न, ब्रह्मणोप्येवं प्रपंचविरहत्वानुपपत्तेः । योहि विरहस्वभावोन्यस्वभावश्च तस्य कथं प्रतियोग्यभावे तत्प्रतियोगिकस्वरूपलाभः । नहि स्वभावान्तरमात्रे तत्स्वभावोपपत्तिः, तथासति देवदत्तस्य द्रव्यत्वादिस्वभावसत्वा द्वन्ध्यासुतपुत्रत्वस्यापि प्रसंगात् । तस्मा त्प्रतियोगिनो विद्यमानता मात्रेण विरहैकस्वभावस्यापि सत्यत्वंवा स्यात् । प्रतियोगिनस्सत्वाभावेन ब्रह्मणः प्रपंचविरहत्वाभावोवा स्यत् । ब्रह्मणोपि विरहत्वांगीकारे तदेकस्वभावमेव ब्रह्मस्यात् , निर्धर्मकत्वेन स्वभावां तराभावात् स्वरूपपाद्भेदाभावाच्च । किंच घटवति भूतले प्रातिभासिकघटाभावस्य विरहस्व भावत्वेपि न प्रतियोगिसमानस्वभावत्वम् । नच सत्ताभेदो नास्तीति वाच्यम् , सामानाधिकरण्यविरोधात् । एतेन प्रतियोगिस्वरूपाधीन स्वरूपसत्ताको भावः प्रतियोगिसमानस्वभाव इति निरस्तम् , प्रतियोगिस्वरूपमात्रस्याभाव स्वरूपलाभप्रयोजकत्व सम्भवे अभावसमानस्वभाव प्रतियोगिस्वरूपस्य गुरुत्वेनाप्रयोजकत्वात् । तस्माद्रजतावच्छिन्नाभावः पारमार्थिक एवाधिकरणात् भिन्नोंगीक्रियतां । एवं सति लाघवमधिष्ठान तदितरयोरेकत्वादभावस्य इह रजतन्नास्तीति अधिष्ठने प्रतीतिसत्वे तदनुग्रहश्च । तदभावेतु नाधिष्ठानस्वरूपस्यात्यन्ताभावस्य 
सिद्धिः ।
	यच्चोक्तम् अधिकरणभिन्नसत्ताकप्रतियोगिकाभावोधिकरणाद्भिद्यते, अन्यस्त्वधिकरणात्मेति । तन्न, भूतले रजतन्नास्तीति बाधावतारकालीन ज्ञानविषयस्याभावस्य भूतलभिन्नसत्ताक रजतप्रतियोगिकतया भूतलाद्भिन्नस्य विरहैकस्वभावतया प्रतियोगिसमान स्वभावस्य प्रातिभासिकत्वापत्याभूतले तद्रजततदभावबुद्ध्योः भ्रमत्वप्रमात्वविभागाभावप्रसंगात् । शंखेश्वैत्याभावभ्रमे तस्या भावस्य शंखात्मत्वप्रसंगात् , गुणगुणिनोरभिन्नसत्वात् । किंच घटादीनां ब्रह्मणि कल्पिततया तदभावोब्रह्मणि कल्पितोनस्यात् , घटादेरधिष्ठानब्रह्मसत्ताकत्वाभावात् । ककिंच घटेघटाभावोघटाद्भिद्येतघटे घटाभावो नास्तीतिहि त्वदीयप्रलापः । अपिच घटाभावे घटाभावोधिकरणाद्भिद्येत, घटाभावभिन्नसत्ताक घटप्रतियोगिकत्वात् । गौरवादेव न ध्वंसद्वैविध्यमपि । प्रतियोगिसमानकालीनत्वाच्च नाधिष्ठानं ध्वंसः । प्रपंचनिवृत्तेर्यत्रसाध्यत्वाच्च । अभावद्वयकल्पनौगारवादेवनाधिष्ठानमन्योन्याभावः । सर्वत्राबावश्चैतन्यमेवेत्यपितुच्छं, घटेविद्यमानेतदभावबुद्धेरभ्रमत्व प्रसंगात् । अविरुद्धस्य वा भावत्वं वदन्कथंऽनुमानीभवेत् , घटकालेपि तत्र घटाभावस्या वश्यकत्वात्तस्य ब्रह्मातिरिक्तत्वे समानसत्ताकत्वेन घटासिद्धिप्रसंगात् । ब्रह्मस्वरूपमेवा भाव इत्यनुपपन्नम् , घटदशायां तद्देशेघटाभावसत्वे मानाभावात् , विपरीतमानसद्भावाच्च । न प्राक्तत्र स्थितस्य पश्चादप्यावश्यकता, अभावांतरपक्षे कालविशेषरूपाभावसम्बन्धाभावस्यभावान्तरपक्षेे कालविशेषसम्बन्ध रूपाभावस्य वक्तुं शक्यत्वात् ।
	 नच विरहैकस्वभावतवे प्रागभाववत्प्रतियोगिकालीनत्वानुपपत्तिः, विरह-स्वभावत्वेपि तुल्यत्वात् । तद्विरहत्वमेव हिलाघवात्तत्र प्रयोजकं । प्रमाणबलात्तत्परित्यागे तत एव विरहैकस्वभावत्वमपि नप्रयोजकम् । अत्र घटस्तत्रनेत्यबाधितप्रतीतेः । नापि विरहैकस्वभावत्वे प्रागभाववदनित्यत्व प्रसंगः, सर्वकालसत्वरूपनित्यत्वस्य बाधाभावात् । पारिभोषिकानित्यत्वे प्यविरोधात् । स्वजन्याभावप्रतियोगित्वस्यैवानित्यत्वरूपत्वाच्च । लोकानुसाराच्च गौरवं नदोषाय ; प्रामाणिकत्वात् । अन्यथासिद्धत्वाच्च गन्धं प्रतिरूपप्रागभाववन्नत्यंताभावः प्रतियोगिजनकः । प्रपंचोपशमश्शिव इत्यत्र उपशमशब्दस्य लोकव्युत्पत्यनुसारे परत्वमेव, प्रतियोग्यसमानकालीन प्रतियोग्युत्तरकालीनाभावे व्युत्पत्ते र्ब्रह्मणितदभावात् । तदननुसारेचा भावत्वमेव नसिद्ध्येत् ।
	यत्तु - स्वानधिकरणानधिकरणात्यन्ताभाव प्रतियोगित्वम्मित्थ्यात्वमिति निर्वचनं, तत्राकाशा यन्ताभावस्य स्वाधिकरणस्वावृत्याकाशारूपात्यन्ताभावस्य 
सत्यत्ववादिभिरप्यंगीकारात्तदविरोधित्वादर्थांतरं । ब्रह्मणि ब्रह्मनास्तीति बुद्धेस्त्वन्मते ब्रह्मविषयत्वात् , ब्रह्मण-स्वानधिकरणभूतस्वानधिकरणक स्वात्मकाभाव प्रतियोगित्वादतिव्याप्तिः । संयोगसंबन्धावच्छिन्न घटात्यन्ताभावे चातिव्याप्तिः । अवृत्त्यभावमादायार्थांतरंच । ननुब्रह्मव्यतिरिक्तोभावो वृत्तिमानेवेति नतमादायार्थान्तरं, ब्रह्मरूपाभाव प्रतियोगित्वसिद्धौ चेष्टसिद्धिरेवेति चेन्न ; ब्रह्मतिरिक्ताभावस्य वृत्तित्वनियमः कुतः । नचसंसर्गाभावत्वस्य वृत्तिमत्वव्याप्ति बलात्तन्नियमः, ब्रह्मणोप्येवमत्यन्ताभावत्वासिद्धेः । ननुब्रह्माधिकरणकतयैवब्रह्मातिरिक्तस्य कृत्स्नस्यश्रुत्यावगमात् ब्रह्मातिरिक्तावृत्यभावासिद्धिः बाधादेव न सम्भवतीति चेत्तर्ह्यनुमानमेव बाधितं स्यात् । ब्रह्मरूपा भावप्रतियोगित्वसिद्धौ नबाध इतिचेत्तर्हि तत एवार्थान्तरता, तत्सिद्धावपि सत्यत्वाविरोधात् । अप्रतियोगिनो भावरूपस्य ब्रह्मणः प्रपंचाध्यासाधिष्ठानत्वेनैवाभावत्वसिद्धिर्ना न्ययेतिचेन्न ; - अधिष्ठानताया अभावत्वानुपपादकत्वात् । शुक्तौ रजताभावत्वं दृष्टामिति चेत् , कासौदृष्टिः । बाधदशायां नेह रजतमितिप्रतीतिरिति चेत् , अस्याभ्रमदशाया न्नेह रजतमितिप्रतीतेर्विशेषाभावात् । यदपि स्वानधिकरणावृत्ति स्वाभाववृत्तित्वम्मित्थ्यात्वमिति लक्षणं, तदप्युक्तित्वं ब्रह्मरूपत्वेपिसत्यत्वाविरोधात् । किंच परैद्रव्यात्यन्ताभावस्य स्वानधिकरणतन्तु कपालाद्यवृत्ति स्वाभाववृत्तिगगनात्मक स्वाभाववृत्तित्वांगीकारात्सत्यत्वाविरोधादर्थान्तरमिति ।
	(व्याहतप्रतिज्ञानमिति) साध्यस्य कृत्स्नमित्थ्यात्वस्य सिद्धौ पक्षहेत्वादीना मसिद्धिः, तेषां सिद्धौ साध्यासिद्धिरिति व्याघात इत्यर्थः । 
	यदाह नवीनः, अविद्यातिरिक्त दोषाजन्यत्वं पक्षहेत्वादेः साधकत्वे प्रयोजकं, तेन कल्पितैरपि हेत्वादिभिर्मित्थ्यात्वादि सिद्धिरिति । तन्न, शुक्तिरजतस्य दृष्टान्तत्वेन त्वयोक्तत्वात् , शुक्तिरजतं पक्षीकृत्य त्वया सोपादानत्वानुमानात् , तदेवपक्षीकृत्य सच्चेन्नबाध्येते त्याद्यर्थापत्ति प्रवर्तनात् , तदेव पक्षीकृत्यमित्थ्यात्वसाधक व्यतिरेक्यनुमानाभिधानात् , प्रतिबिम्बेन बिम्बानुमानस्य स्वाप्नार्थे शुभाशुभानुमानस्यच त्वत्कूटस्थैरभिधानात् , गगनंदिगादिव्यावृत्तं रूपित्वादित्यनुमानसम्भवस्य त्वयाभिधानात् । यद्वा विचारासहत्वप्रतिज्ञयालीकत्वप्रतिज्ञानं व्याहतम् , विचार्यैवालीकत्व निर्णयात् । अलीकत्वेन निर्वचनादेव तदनिर्वचनीयत्व प्रतिज्ञया व्याहन्यते । तथा प्रथमेन मतमपि व्याहतम् , विचारस्यैवानिर्वचनीयत्व स्थापनात् । एवं व्याहतप्रतिज्ञादरोक्त्या स्वपक्षस्थापनाभावकोटे रप्रमाणेन स्वपक्षस्थापनकोटे रप्रमाणेन परपक्षदूषणकोटेश्चात्र पराभिमततयानूद्यदूषणमयुक्तमिति शंकाः निराक्रियते । एवं वदतो 
व्याहतान्तरभाषणे केयमसम्भावनेति भावः । तथात्वेन - प्रमाणत्वेन (तथापीति) (किंतेनेति) भ्रममात्रेणप्रमाणता अस्तुवा, तथापि नकिंचित्प्रयोजनमित्यर्थः (अन्यथेति) तादृशेनापि प्रयोजनसिद्धावित्यर्थः । (लोकव्यवहारेति) स्वपक्षसाधकत्वेनाभिमतं प्रमाणत्वेन लोकव्यवहारसिद्धं, नतु हेत्वाभासास्तथेत्यर्थः । (नेति) सपरिकरस्य प्रमाणस्यपरिग्रहे प्रमाणान्तराविरोधानुकूलतर्कादे स्तत्परिकरतया तादृशाप्रमाणेन प्रपंच सत्यत्वमेव सिद्ध्येत् , प्रपंचमित्थ्यात्वसाधक प्रमाणस्य प्रमाणान्तरविरोधादनुकूलतर्काभावाच्च तेन विश्वमिथ्यात्वं नसिद्ध्येदित्यर्थः (अन्यथेति) अपरिग्रहस्य परिग्रहे लोकतोपि नतस्य प्रामाण्यसिद्धिरित्यर्थः । यद्वा लोकव्यवहारसिद्धमित्यत्र लोकव्यवहारः किं सपरिकरः साधकपरिगृहीतो परिकरो वेति विकल्प्याद्ये दोषमाह (तस्येति) लोकव्यवहारस्येत्यर्थः (अन्यथेति) अपरिकरस्य लोकव्यवहारस्यसाधकत्वेन विवक्षितत्वे (अवस्थापितमिति) प्रमाणमिति शेषः । विश्वानुग्रहो विश्वसत्यत्वस्थापनम् । ननु सत्यत्वविचारस्य बाधो दृश्यते, नतु मिथ्यात्वविचारस्येति वैषम्यमस्तीत्यत्राह (तत्तदिति) विश्वद्वेषिप्रमाणम् । उक्तदोषं परिहरन्नप्रमाणत स्साधनन्दूषणमिति विकल्पद्वयीं युगपदुत्थापयति (नचेति) अपच्छेदनिमित्तक नैमित्ति कशास्त्रयोरित्यर्थः । परं स्वविषयं स्थापयति नवेति विकल्पमबिप्रेत्याह (किञ्चेति) (अनियतेति) अनियतविरोधतयानियतपौर्वापर्यतया चेत्यर्थः । एकैकापच्छेदसम्भवा दनियतविरोधिता (अन्यतरोदयेत्यादि) युगपदपच्छेदे विकल्पेनानुष्ठेयत्वात् तत्रान्यतरशास्त्रानुष्ठानसम्भवादित्यर्थः । परस्य प्राबल्यं वदतापि दुष्टकारणजन्यत्वत्तदभावाभ्यां वैषम्यं वाच्यम् , तच्च नत्वन्मते सम्भवतीत्याह (किंच त्वदुक्तेति) (अन्यथेति) परत्वमात्रेण प्राबल्य इत्यर्थः । मिथ्यात्वनिर्वचनासम्भवात् पक्षहेत्वादिभि व्याघातात् साधकासम्भवाच्च नविश्वमिथ्यात्वप्रतिज्ञा शक्येत्युपसंहरति (तदेवमिति) (व्यर्थेति) प्रत्यक्षत्वविशेषणं व्यर्थमित्यर्थः (ब्रह्मेति) तत्र व्यभिचारवारणार्थं विशेषणमित्यर्थः (अनैकान्तिकत्वादेवेति)
	यदाहनवीनः, चिद्विषयत्वं, दृश्यत्वं, तच्च ब्रह्मणि नास्त्येव, विषयत्वस्य भेदाधीनत्वा न्मानाभावाच्च । ब्रह्मजानामीत्यनुभवस्यावश्यकवृत्तिविषययोपपत्तेः, व्यवहारस्यच स्वरूपात्मकप्रकाशादुपपत्तेः, अविद्यानिवृत्तेरपि स्वप्रकाशमात्रादुपपत्तेः, अविद्यासमानविषयप्रकाशाभावेपि समानविषयापरोक्षवृत्ते स्सहकारित्वेनातिप्रसंगनिरासात् , आत्मविषयकसंस्कारस्यापि वृत्त्यादिविशिष्टात्मरूपप्रकाशस्य वृत्त्यादिविनाशे विशिष्टरूपेण 
विनाशादेवोपपत्तेः, विज्ञातारमरेकेन विजानीयादिति श्रुतिः स्पष्टं साटोपमाह, तस्मान्नात्मास्वगोचर इति । इदमप्यनेन निरस्तम् तथाहि - संविन्नानात्वसमर्थनेन ब्रह्मस्वरूपान्यज्ञानस्य सत्वात्तद्विषयत्वमविरुद्धम् । मानं च ब्रह्मजानामीति प्रतीतिरेव घटादिवत् । नचवृत्तिरविषयतयान्यथासिद्धिः, घटादावपि तथा प्रसंगात् । वृत्यन्वयव्यतिरेकानुविधानस्य तुल्यत्वात् । जीवकर्तृकब्रह्मविषयकव्यवहारोपि मानं, ब्रह्मणः स्वप्रकाशत्वेपि तस्य जीवभेदस्यवा तत्समवायस्य वाभावेन जीवस्य तद्विषयज्ञाना भावेन तद्व्यवहारासम्भवात् । एवं जीवब्रह्मणो र्भेदोदेवाविद्यानिवृत्तिसंस्कारावपि तत्र मानम् । किंच किंजीवब्रह्मज्ञानाना मभेदसमर्थन मुपजीव्य इदमनुमानं प्रवर्तते, उतानुपजीव्य । द्वितीये उक्तरीत्या व्यभिचारः तत्सन्देहोवा दुरपह्नवः । आद्ये सार्वलौकिकस्य श्रुतिप्रतिपन्नस्य भेदवाद्युक्तोपपत्तिसिद्धस्यच भेदस्य मिथ्यात्वसमर्थनं विना जीवब्रह्मविज्ञानाना मभेदा सिद्ध्या मिथ्यात्वोपजीवनावश्यम्भावे आत्माश्रयो दुष्परिहरः । विज्ञातारमरे केनेत्यादिश्रुतौहि प्रत्यक्षश्रुत्युपपत्तिभि र्जीवस्य ब्रह्मज्ञानाश्रयत्वप्रतीते र्विशुद्धमनोग्राह्यत्वोक्त्या केन विजानीयादिति ज्ञानकरणव्युदासस्वारस्याच्च दुष्टगरणग्राह्यत्वनिरासपरत्वंवार्थान्तरमेववाप्रतीयेतेति भेदमिथ्यात्वसमर्थनमन्तरेण श्रुतितोपि ब्रह्मणो नज्ञानाविषयत्व सिद्धिः । कल्पितभेद मादाय ज्ञानविषयत्वसत्वाच्च ब्रह्मणि व्यभिचारः । तत्र यदुक्तं, स्वसमानसत्ताकभेदप्रतियोगिज्ञानविषयत्वं दृश्यत्वमिति, तत्र किं ब्रह्मणि ज्ञानप्रतियोगिकभेदस्य मिथ्यात्वं सिद्धम् , उतासिद्धम् । आद्ये प्रपंचे ज्ञानप्रतियोगिकभेदस्यापि भेदत्वाविशेषेणमिथ्या त्वसिद्ध्यास्वसमानसत्ताकत्वाय प्रपंचेपि मिथ्यात्वंसिद्धमितिसिद्धसा धनम् । द्वितीये ब्रह्मणिसन्दिग्धानैकान्त्यं । किंच किं चिद्विषयत्वं स्वरूपसम्बन्धधर्मान्तरयोरन्यतरत् , उदचिदभेदः, उतचिद्विषयत्वं । नाद्यः, तवासिद्धेः । नद्वितीयः, धर्मासिद्धेः । नतृतीयः, ब्रह्मणिव्यभिचारात् । उच्यतेहि तत्वविदा ब्रह्मचिद्विषय इति (भ्रान्तेति) धर्म्यसत्वात् हेतोर्विंश्वान्तर्भावाच्च हेतूच्छेद इतिभावः । दूषणान्तरमाह (अत इति) प्रपंचस्यैवा ब्रह्मत्वादितिभावः । ननु ब्रह्मणःस्वप्रकाशत्वात् नदृग्विषयता, तदेव दृश्यत्वं विवक्षितं, ब्रह्मपदेन चतदाकारवृत्युत्पत्तिमात्रं ; चनैवमपि वाच्यत्वप्रसंगेनापसिद्धान्तः, लक्षणांगीकारादिति शंकते (स्वयंप्रकाशस्येति) (तावतैवेति) ज्ञानातिरिक्तवृत्तौ मानाभावात् लक्ष्यत्वेपि ज्ञानविषयत्व मवर्जनीयमित्यर्थः (प्रतिपाद्यमितीति) इत्यत्रेत्यर्थः (तथापीति) उपहितेस्वरूपस्यापि प्रवेशादित्यर्थः । यद्वा तथापि अनुपहितस्य निषेधरूपज्ञानविषयत्वं सिद्धमित्यर्थः । ननु प्रत्यक्षप्रतिभाससिद्धौ दृग्व्यतिरेकोहेतुः, अतोन पूर्वोक्तदोष इत्यत्राह (अत 
एवेति) ब्रह्मण्यनै कान्त्यादेवेत्यर्थः । (अनुभूतिविषयतयेति) घटोस्तीत्यादौ व्यवहारहेतु ज्ञानं स्वप्रकाशं प्रति विषयभूतत्वेन सत्तारूपस्य ब्रह्मणः प्रतिभासाद्विषयत्वस्य च भेदगर्भत्वादिति भावः । 
	वृततिविषयत्वस्योक्तदूषणेनैव निरासात् पंचमपक्षोनपृथक् दूषितः । तत्र यदुक्तं स्वसमानसत्ताकवृत्तिविषयत्वं दृश्यत्वमिति । तत्रापि कृत्स्नमिथ्यात्वसिद्धेः प्राक् ब्रह्मणिसन्दिग्धानैकान्त्यं दुर्निवारम् । साधनवैकल्यंच, रजत विषयवृत्ते स्त्वयानंगीकारात् । शुक्तिगोचरेदमाकारवृत्त्यवच्छिन्नचैतन्यमेव रजतप्रकाश इतिहि त्वत्प्रलापः । वृत्तिप्रतिफलितचैतन्यप्रकाश्यत्वमेव वृत्तिविषयत्वमिति विवक्षायामपि वृत्तेः प्रातिभासिकत्वाभावात् साधनवैकल्यं । सत्तात्रैविध्याभावपक्षेपि वृत्तिनिरास्रादेव साधनवैकल्यं । किंच वृत्तेर्मिथ्यात्वं सिद्धं नवा । आद्ये समानसत्ताकत्वाय प्रपंचेपि मिथ्यात्वसिद्धे र्वाच्यतया सिद्ध आद्ये समानसत्ताकत्वाय प्रपंचेपि मिथ्यात्वसिद्धे र्वाच्यतया सिद्धसाधनम । द्वितीये उक्त एव व्यभिचारः । किंच वृत्तौच नकिंचिन्मानं पश्यामः । ननु उत्पत्तिप्रतीति र्मानं, ज्ञानस्य नित्यतया इदानीं घटं जानामीति प्रतीते र्ज्ञानविषयत्वसम्भवात् , तस्मात् ज्ञानाभिन्नतया प्रतीय्यमानवृत्तिविषयैवोत्पत्तिप्रतीतिः । एवं ब्रह्मजानामीत्यनु भवोपि तत्र मानम् , ज्ञानाभिन्नस्य ब्रह्मणो भेदघटितविषयत्वासम्भवात् । मैवम् , इदानीं घटञ्जानामीति प्रतीते र्ज्ञाने घटविषयितोत्पत्तिविषयत्वेप्युपपत्तेः । एतेन ब्रह्मजानामीत्यनुभवोपि निर्व्यूढः । अभेदेप्याविद्यकभेदविषयितोत्पत्ते रविरोधात् । विषयितयैवाविद्यानिवृत्तिसम्भवे नतदर्थमपि वृत्तिकल्पना ।
	नन्व परोक्षज्ञानेनह्यज्ञाननिवृत्तिः, वृत्तिपक्षेच करणविशेषेणापरोक्षवृत्ति रुपपद्यते । विषयितापक्षे कथम् रपोक्षापरोक्षविभागः । नच करण विशेषजन्यविषयताविशेष एवापरोक्ष्यमिति वाच्यम् , ब्रह्मज्ञानस्या ज्ञाननिवर्त्तकत्वाभावप्रसंगात् ; तत्र विषयिताया श्शब्दजन्यतया इन्द्रियजन्यत्वाभावेना परोक्ष्यरूपत्वाभावात् . नच मनस एवापरोक्षहेतुता, तस्या निन्द्रियत्वात् । वृत्तिपक्षे त्वपरोक्षार्थविषयत्वमेव वृत्ते रापोक्ष्यं । अर्था परोक्ष्यं चापरोक्षसंविदभेदात् । अत श्शब्दजन्याया ब्रह्मगोचरवृत्तेरपरोक्षविषयत्वादापरोक्ष्योपपत्तिरिति ।
	उच्यते । अपरोक्षज्ञान मज्ञान निवर्तकमिति परिभाषांगीकारेपि ज्ञानस्य स्वनिरूपितमापरोक्ष्यं स्वत इत्यस्तु । अन्यनिरूपितंत्वापरोक्ष्यमिन्द्रियाधीन मित्यस्तु । ब्रह्मापरोक्ष्ये स्वाभाविकेसत्यप्यविद्या निवृत्ते रदर्शनात् करणाधीनविषयिता सहकारित्वेनेष्यतां । 
घटाज्ञाननिवर्तके घटज्ञाने घटविषयत्वमापरोक्ष्यञ्च निवर्तकताप्रयोजकंदृष्टमिति तदुभयमपि ब्रह्मज्ञाने नाविद्यानिवृत्तावप्यपेक्षितमेव । इयांस्तु विशेषः, एकत्र तदुभयं कारणाधीनमन्यत्रा न्यतरदिति ।
	किंच यदि अपरोक्षसंविदभेदेनार्थस्यापरोक्ष्यं, तद्विषयतयावृत्तेरापरोक्ष्यात् ब्रह्मवि,यकारोक्ष्य वृत्तिस्सम्भवतीति वृत्तिकल्पनं ; तदात्माश्रयः, संविदभेदस्य मित्थ्यात्वाधीनत्वात् । व्यवहारस्यापिं तथैव सिद्धेः न तदर्थमपि वृत्तिकल्पना ।
	यदाह । अयं - घट इति ज्ञाने ज्ञानाकारता यथावगम्यते एवं जानामीति ज्ञानेपि ज्ञानाकारता वगम्यते, तदाकारत्वंच तद्विषयत्वमेवेति । तन्न इच्छां जानामि सुखं जानामि दुःखमनुभवामीत्यत्र वृत्त्यभावेन ज्ञानस्य विषयत्वासम्भवात् स्वप्रकाशमात्रं यथा जानामीति व्यवहारविषयः तथैव सर्वत्रोपपत्तेः ।
	यच्चोक्तम् - ज्ञानपदवाच्यत्वार्थं वृत्ति कल्प्या, स्वरूपज्ञानमात्रस्य ज्ञानपदवत् सत्यादिवाक्यार्थस्य तदेकदेश ज्ञानपदवाच्यत्वायोगादिति । तदप्यखण्डार्थवादे निर्विशेषस्य वाक्यार्थत्व निरासादेव निरस्तम् । किञ्च वृत्तिविशिष्टं वृत्युपहितं वाचैतन्यं ज्ञानपदार्थ इति हित्वत्प्रक्रिया, तत्र पदार्थस्य वाक्यार्थत्वमसहमानः पदार्थैकदेशस्य वाक्यार्थत्वं कथमनुमन्यसे ।  अपिच ज्ञानत्वविशिष्टे ज्ञानपदशक्तिसम्भवात् किं वृत्तिकलपनया ।
	यदप्युक्तं जानामीति विशेषणविशेषयभावो नुभूयते, तञ्चैकस्य न सम्भवतीति वृत्तिकल्पनमिति । तन्न, विषयताविशिष्टस्य स्वरूपमन्तःकरणावच्छिन्नं प्रति वा विशेषणत्वात् ।
	यदाह-घटं जानामीति ज्ञाने सविषयताप्रतीयते, स्वस्य स्वविषयत्वा सम्भवात् अन्यंप्रति विषयतावाच्या, यदेवान्यत् सैव वृत्तिरिति । - नैतत् , घटं जानामीति घटस्य हि ज्ञानविषयतानुभूयते न ज्ञानस्य । ज्ञानविषयकव्यवहारस्य समानविषयकज्ञानाभावे असम्भवा दवश्यं ज्ञानविषयतावाच्छेति चेत् , समानविषयकज्ञानस्य व्यवहारहेतुत्वं कुत्र दृष्ट मायुष्मता । घटज्ञान इति चेत्तर्हि यथा दर्शनं कल्पने ज्ञानमेव कल्पनीयम् नतु तदसम्भवाद्वृत्तिः । नहीदमदृष्टार्थं, येन प्रतिनिधिरुपादीयेत । ज्ञानाभेदाज्ज्ञानकार्यं वृत्त्या भवतीति चेन्न, आध्यांसिका आध्यांसिका भेदमात्रात्तत्कार्यासम्भवा त्ततासति शुक्तिकार्यप्रसंगात् । किंच वृत्तेर्हि घटादिगोचराया ज्ञानावच्छेदकत्वन्तवसिद्धान्तः, तस्याः कथं ज्ञानगोचरत्वं । तथात्वेपि वा इच्छां जानामि सुखं जानामि दुःखं जानामीति व्यवहारः कथं ? तत्रेच्छादिगोचरवृत्ते रभावात् । तत्र स्वप्रकाशादेव ज्ञानव्यवहारे घटज्ञानेन किमपराद्धम् ।
	इति श्रीवाधूलकुलतिलक श्रीनिवासाचार्य पादसेवासमधिगत 
	परावरतत्व याथात्म्येन तदेकदेवतेन तच्चरणपरिचरणपरायणेन
	तत्प्रसादलब्धमहाचार्यापरनामधेयेन रामानुजदासेन विरचितायां
	  शतदूषणीव्याख्यायां चण्डगारुताख्यायां दृश्यत्वानुमान
		भंगोनाम पञ्चदशः स्कन्धः ।।
					---------
	 
