श्रीमते हयग्रीवाय नमः । श्रीमते रामानुजाय नमः ।
श्रीभगवद्रामानुजविरचिते श्रीशारीरकमीमांसाभाष्ये चतुर्थाध्याये प्रथमः पादः ।
(4.1.1) आवृत्त्यधिकरणम्
<4.1.1>
वृत्तमनुकीर्तयन् अध्यायसंगतिं प्रदर्शयति - तृतीय इत्यादिना । तृतीयाध्याय
प्राथमिकपादद्वयेन परमात्मनि यो रक्तो विरक्तोऽपरमात्मनीत्युक्तनयेन
प्रथममुपासनोपयोगि बाह्यविषय वैतृष्प्य प्राप्य भगवत्तृणयोर्जननाय
संसरतो जीवस्य विषयदोष प्रदर्शनं भगवतो निर्दोषत्व कल्याण गुणाकरत्व
प्रदर्शनं च कृतम् । तृतीयपादेन विद्याभेदा भेदचिन्तनद्वारा भक्तियोगानुष्ठानप्रकारो
निरूपितः । चतुर्थपादेन भक्तियोग विवृद्धि विरोधि रजस्तमोमूलक वृजिननिराकरणाय
स्वस्वाश्रमानुगुणानभिसंहितफल भगवत्समाराधनरूप नित्यनैमित्तिक कर्मणां
विद्यासहकारित्वं प्रदर्शितम् ।
ततश्च तृतीयाध्यायः सांङ्गविद्याप्रतिपादनपरःइति भावः । वर्तिष्यमाणमाह - अर्थेति।
एवमुत्पत्तिक्रमानुसारेण साधन भूतविद्याचिन्तनं कृत्वा ब्रह्मप्राप्तिरूपतत्फलचिन्तन
मत्र क्रियते । अतोऽयं फलाध्यायः । अत्र च प्रथमद्वितीयेन स्थूल
देहात् अनुत्क्रान्तस्य विदुषः यत्फलं तत्प्रतिपाद्यते । तृतीयचतुर्थपादेनच
स्थूल देहादुत्क्रान्तस्य यत्फलं तत्प्रतिपाद्यते ।विद्यास्वरूपविशोधन
पूर्वकमिति। यद्यपि फलाध्यायेऽस्मिन् साधनभूतविद्याचिन्तन मनुपपन्नं
वक्तव्यशेषस्य सत्वेपि तृतीयाध्याये एव वक्तुमुचितत्वात् अथापि
नान्यः पन्था अयनाय विद्यते इत्युक्तरीत्या मोक्षरूपफलस्य विद्येतरोपायेनासिद्धिप्रदर्शनार्थं
ब्रह्मोपासनस्य मोक्षाविनाभावाभिव्यक्त्यर्थं तमेवं विद्वानमृतइह
भवतीति भगवज्ज्ञानानन्तरमविलम्बेन मुक्तावस्थातुल्यावस्थाप्राप्ति
ज्ञापनार्थं स्वर्गादि साधन दुःखात्मकयागादिविलक्षण भक्तिरूपापन्न
भगवज्ज्ञानरूप मोक्षसाधनोपासनस्य प्रीतिरूपतया फलकोटिनिवेश सूचनार्थं
च साधनविचारप्रसंगः फल प्रधानाध्यायेकृतः इति न दोषः
पूर्वाधिकरणे निवृत्त्याख्यधर्मैः स्वस्वाश्रमोचितैः ब्रह्मविदपचाराभावे
ब्रह्मविद्योत्पद्यते इति विद्योत्पत्तिसमयो निरूपितः । अथ साधनाध्याये
निरूपितस्य मोक्षोपायभूत ब्रह्मोपासनस्य स्मृतिरूपत्वासकृदावृत्तत्व
यावज्जीवानुवृत्त्यत्वादीनां प्रतिपादनेन ब्रह्मविद्यास्वरूपं चिन्त्यते
इति संगतिः । तत्र विषयादिकं प्रदर्शयति - तत्रेति ।यदापश्यः इति 
तदा विद्वान्नामरूपेविहाय निरञ्जनःपरमं साम्यमुपैतीत्यन्तं विवक्षितम् 
प्रमाणाभावादिति । अयमाशयः - उक्तस्थले केवलं ब्रह्मवेदनं मोक्षोपायःइत्युक्तम् 
तस्यावृत्तत्वं तु नोक्तं
अतोऽनावृत्तमेव वेदनं मोक्षोपायः इत्यङ्गीकार्यम् । नचानावृत्तत्वमपि
नोक्तमेवेति शंक्यं, तस्यानुक्तत्वेपि सकृत्वे सौकर्यसत्वेन अर्थसिद्धत्वात् 
नह्यनिषिद्धं लघुपक्षंविहाय गुरुपक्षः प्रामाणिकैराद्रियते ।
सकृत् कृतः शास्त्रार्थः इति हि तन्त्रमर्यादा । अतो विधिचारितार्थ्यस्य
सकृत्वेपि संभवात् नासकृदावृत्तत्वसिद्धिः । नच घ्रुवा स्मृतिः
स्मृतिलम्भे सर्वग्रन्थीनां विप्रमोक्षः इत्यादौ ब्रह्मोपासनस्य
ध्रुवत्वोक्तेः आवृत्तत्वसिद्धिरिति शंक्यम् । ज्ञानान्तरेणाबाधितत्वरूप
ध्रुवत्वस्यैव तत्रोक्तेः । अतश्चिरकालानुवृत्तत्वा सिध्यानावृत्तत्वसिद्धिरिति
ननुदृष्टोपायावधातस्यावृत्तिदर्शनात् अत्रापि वेदनस्य दृष्टोपायत्वादावृत्तिरर्थ
सिद्धेत्याशंक्य परिहरति - नचेति ।यावत्कार्यमावृत्तिरिति । नह्यनावृत्तेनावहननेन
तुषविमोकरूपकार्यसिद्धिः अतस्तत्कार्यसिध्यर्थं अवघातस्यावृत्तिकरणमर्थसिद्धम् 
तद्वदेवानावृत्तेन ब्रह्मवेदनेन ब्रह्मापरोक्ष्यरूपकार्यासिध्या
तत्सिध्यर्थावृत्तिकरणमर्थ सिद्धमिति शंकाभिप्रायः । कुतो न वक्तुं
शक्यमित्यत्राह - वेदनस्येति । श्रवणमननविदिध्यासनानां वाक्यार्थज्ञानोपयोगित्वं
वदतामद्वैतिनां मते असकृदावृत्तस्य ध्यानरूपस्य वेदनस्य ब्रह्मापरोक्ष्यरूपदृष्टप्रयोजनं
प्रति हेतुत्वेनावृत्तेरर्थ सिद्धत्वेपि ब्रह्मवेदनस्यादृष्टविधयोपायत्वं
स्वीकुर्वतां भवतांमते नावघातदेरिवावृत्तिरर्थ सिद्धेति वक्तुं
शक्यते इति भावः
नन्वेतदनुपपत्तिपरिहाराय दृष्टोपायत्वमेवेष्यते इत्यत्र स्वसिद्धान्त
विरोधः इति मन्वानः सिद्धान्तसिद्धादृष्टोपायत्वं प्रागुक्तं स्मारयति - ज्योतिष्टोमादीति 
पूर्वतन्त्रप्रतिपादितज्योतिष्टोमादि कर्मणामेवादृष्टोपायत्वं
स्वीकुर्वतां भवतां वेदान्तविहित ब्रह्म वेदनस्या दृष्टोपायत्वे
का कथेति भावः । पूर्वपक्षमुपसंहरति - अत इति । सकृद्वैदनस्यैव मोक्षफलकत्वात्
तस्योपासनस्य कर्मसहकारिकत्वं मिष्यते यथा दर्शादिकं प्रति प्रयाजादेःव
वेदनोत्पत्त्यनन्तरं कर्मणः नावश्यकता । अतः कर्मणां विद्याजनकत्वमित्याशयः
राद्धान्तमाह - इति प्राप्त इति । असकृदावृत्तमेव वेदनं शास्त्रार्थः
इति तात्पर्यकथनम् । यद्यपि वेदान्तविहितं मोक्षसाधन मसकृदावृत्तमेव,ध्यायीतेति
ध्यानस्यैव मोक्षोपायत्वोपदेशादिति वक्तुं शक्यं, अथापि केवलवेदनस्य
मोक्षोपायत्व बोधकवचनानां ध्यानोपासन वेदनादीनां पर्यायत्वमन्तरा
निर्वाहासंभवः इति मत्त्वा उपेदेशादिति खण्डम्यापेक्षितमर्थमाह - ध्यानोपासनेति 
वेदनशब्दस्य ध्योनोपासनपर्यायत्वमेवोपपादयति - तत्पर्यायत्वं चेतिम
मनो ब्रह्मेतीति । प्रतीकोपासने सिद्धं वेदनोपासनयोः पर्यायत्वं
ब्रह्मविद्यायामपि समानमित्याशयः
कीर्त्या=परत्वविषयप्रथया यशसा=सौलभ्य प्रथयाच भाति । ब्रह्मवर्चसेन
तपतीत्यन्वयः । यद्वा वितरणजन्यत्व पराक्रमजन्यत्वाभ्यां कीतियशसोर्भेदः 
यस्तदिति । यो रैक्वः तत् ब्रह्म वेद । स रैक्वः यत् ब्रह्म वेदः
सः वेदिता रैक्वः वेद्यं ब्रह्म चेत्युभयं मयोक्तमित्यर्थः ।सः
इति पुल्लिंगनिर्देशः रैक्वाभिप्रायेण । यद्वा छान्दसः । एतच्छ्रुतेरपशूद्राधिकरणेउक्तमर्थान्तरमप्यनुसन्धेयम्।
। अनु म इति । अनुशाधीत्यन्वयः मृत्युमत्येतीत्यत्रेव व्यवहिताश्चेति
सूत्रादेवंनिर्देशः ।उक्तस्थलेपु उपक्रमोक्तोपासन वेदनयोः उत्तरत्र
वेदनोपासनाभ्यामनुवादात् पर्यायत्वमिति भावः
एवं विद्युपास्योः पर्यायत्वं प्रदर्श्य ध्यानवेदनयोः पर्यायत्वं
प्रदर्शयति - तथेति । यद्यप्युक्तस्थले वेदनोपासनयोः उपक्रमोपसंहाराभ्यां
पर्यायत्वसिद्धिरिव ब्रह्म विदाप्नोतीत्यादौ पर्यायत्वसिद्धिर्न
संभवति प्रदेशभेदेनोपक्रमोप संहाराभावात् अथापि समानार्थकत्वबलेन
तत्सिद्धिरिति सूचनाय इत्यादिवाक्य समानार्थेषु वाक्येष्वित्युक्तम् 
निदिध्यासितव्यःध्यायमान इत्युभयोपादानं निदिध्यासितव्य इत्यत्र
सन्प्रत्ययस्येष्यमाण ज्ञानप्रधानत्व सूचनाय । ध्यायमानः इत्युक्तेः 
नन्वस्तु ध्यानोपासन वेदनानां पर्यायत्वं अथापि न वेदनस्यासकृदावृत्तत्वसिद्धिः
स्मृतिरूपध्यानोपासनवत् वेदनस्यापि स्मृतिमात्रत्व सिद्धेरित्यत्राह - ध्यानंचेति
ध्यै चिन्तायामिति हि घातुरिति भावः । एकस्मृति सत्वे चिन्तयतीति
प्रयोगस्त्वनु भवविरुद्ध इति चिन्तनंस्मृतिसन्ततिरूपमेवेति भावः 
वेदनस्यासकृदावृत्तत्वं विच्छेदेप्युपपन्नमित्यत उक्तं एकाग्रेनि 
नैरन्तर्यं=विच्छेदाभावः ।अथ वेदनस्यासकृदावृत्त स्मृति सन्ततिरूपत्वंनिगमयति
तदुभयेति । वेदनशब्दोक्तन्यायः ज्ञानशब्देपि समान इति सूचनाय ज्ञात्वा
देवमित्युपात्तम् ।अयमत्राभिसन्धिः=वेदनशब्दस्य ध्यानोपासनपर्यायत्वं
छागपशुन्यायेन एकार्थपर्यवसायित्वरूपमेव। घटकलशयोरिव नत्वेकार्थवाचकत्वरूपं
सामान्यविशेषशब्दत्वात् । ततश्चसामान्यशब्दस्य साकां क्षस्य विशेषोपस्थापक
प्रमाणे सति विशेषपर्यवसानं हि शास्त्र संमतं
अतो ब्रह्मविदाप्नोति परमिति मोक्षसाधनतया सामान्यतया विहितं वेदनं
किंरूपमित्यपेक्षायां ध्यानादिविशेषवाचक प्रमाणेनासकृदावृत्तस्मृति
सन्ततिरूपमित्यवग गम्यते । अत एव हि औचित्यात् प्रकरणबलाच्च आग्नेयं
चतुर्धाकरोति पुरोडाशं चतुर्धा करोतीत्यादौ पुरोडाशशब्दः प्रकृताग्नेयपुरोडाशपरः
इति निर्णीयते । तस्मात् वेदनशब्दोपि ध्यानपर्यवसायी । मोक्षोपाये
ध्याने उपासनरूपत्वोक्तिः उत्कृष्टविषयक भक्तिरूपत्वद्योतनाय ।
कामिनीचिन्तनमहि ति ध्यानशब्देनोच्यते । उपासन शब्दस्तु न तत्र
प्रयुज्यते । अत एव च भक्या त्वनन्यया शक्यः इत्यादौस्मृत्या भक्तेर्मोक्षोपायत्वं
प्रतिपाद्यते
घ्रुवा स्मृतिः स्मृतिलंभे सर्वग्रन्थीनां विप्रमोक्षः इत्युक्त
घ्रुवानुस्मृतिरपि इयमेव । तस्मात् वेदनध्यानोपासन ध्रुवानुस्मृति
दर्शनादि शब्दानां भक्तिरूपैकार्थे विश्रान्त्या स एवार्थः मोक्षसाधनतया
वेदान्तवाक्येषु विधीयते इति । यद्यपि द्रष्टव्य श्रोतव्यो मन्तव्यो
निदिध्यासितव्य इति श्रवणाद्यर्थ चतुष्टये विधिः श्रूयते । अथापि
श्रवणमननयोः स्वयं प्राप्तत्वेन नविधेयत्वं अप्राप्तत्वात् ध्यानमेकमेव
विधीयते । द्रष्टव्य इतीदमपि विधेयस्य ध्यानस्य दर्शनसमानकारत्वमेव
दर्शयति । नतु ध्यानादन्यस्य कस्यचित् दर्शनशब्दवाच्यस्य मोक्षोपायत्वं
विदधाति
ननु ध्रुवा स्मृतिरित्यादिना ध्यानपर्याय ध्रुवानुस्मृते र्मोक्षोपायत्वमुक्तम् 
भिद्यते हृदयग्रन्थिरित्यादिना दर्शनस्य च मोक्षोपायत्वं कण्ठोक्तम् 
अतो निरपेक्षं तयोर्मोक्षोपायत्वं वक्तव्यमिति चेत् मैवम् किमनयोः
समुच्चयेनमोक्षोपायत्वमभिमतं उत विकल्पेन । नाद्यः । पृथगेव मोक्षोपायतया
विहितत्वेन निरपेक्षत्वप्रतीतेस्समुच्चयासंभवात् ।न द्वितीयः गुरुलघु
विकल्पानुपपत्तेः । अतो स्मरणस्य दर्शनेपर्यवासनं कृत्वा द्वयोरप्येकत्वेन
मोक्षोपायत्वमेव वक्तव्यमिति न विरोधः ।। द्रष्ठव्यो निदिध्यासितव्य
इति प्रत्यक्षवाचकदृष्टि शब्दस्य दर्शनसमानाकारत्वार्थकत्वेलक्षणा
स्यादिति चेत् इष्टापत्तेः
नहि "न चक्षुषा गृह्यते इति चक्षुर्जन्यज्ञानाविषये ब्रह्मणि द्रष्टव्य
शब्दप्रयोगो मुख्यवृत्तः उपपद्यते । सर्वमतेपि ब्रह्मणि दृष्टव्यपदप्रयोगोऽमुख्यवृत्त
एवेति नास्माकमात्रमिदं अधिकं दूषणम् । परंतु विहितस्य ध्यानस्य
दर्शनसमानकारत्व बोधनं बहूपपत्तियुक्तमित्यस्मन्मते विशेषः । ननुध्रुवानुस्मृतौदर्शनत्वोपचारापेक्षया
दर्शनेध्रुवानुस्मृतित्वोपचार एव किं न स्यादिति चेत् मैवं तथोपचारासंभवात्अ
अन्यथा राजनि भृत्यत्वाभिधानवदपचारप्रसंगात् । स्मरणेहि अतिशयविवक्षया
दर्शन शब्दोपचारो युज्यते । दर्शने स्मरणशब्दोपाचारस्तु न कथञ्चिदपि
नच द्रष्टव्य इत्युक्तं दर्शन ब्रह्मसाक्षात्कारलक्षणं फलरूपमेव
किं न स्यादिति वाच्यम् । तथा सति विधिश्रवणानुपपत्तेः । विशिष्टविधिप्रतिपादनमुखेन
सार्थक्योपपत्तौ श्रोतव्यो मन्तव्यः इत्यादाविव नैरर्थक्यकल्पनस्यानुपपत्तेश्च 
यत्तु वेदनध्यान ध्रुवानुस्मृति दर्शनभक्तीनां मोक्षोपायत्व श्रवणेन
वेदनात् ध्यानंध्यानात् ध्रुवानु स्मृतिः, ध्रुवानुस्मृतेर्दर्शनं,
दर्शनात् भक्तिरिति द्वारद्वारिभावकल्पनमेवोचितमिति मतं तन्न पेशलम्स
सामान्यविशेषन्यायेन विश्रान्तिसिद्धौ तथाकल्पनस्यानुचितत्वात् 
नहि विशेषविश्रान्त्यां संभवन्त्यां तत्परित्यागेन सामाभ्यविशेषाणां
द्वारद्वारिभावकल्पनं प्रामाणिकाः बहु मन्वते
उक्तानां विकल्पाभ्युपगमस्तु गुरुलघुविकल्पानु पपत्त्या पूर्वमेव
निरस्तः । सामान्यविशेषयोर्विकल्पस्य शास्त्रविरुद्धत्वाच्च । न
हि पशुछागयोर्विकल्पः इति शास्त्रमर्यादा । अतो यथोक्तोपपादनमेव
शोभनम् ।।
<4.1.2>
उत्तरसूत्रार्थमाह - लिंगमिति। स्मृतेः श्रुत्यनुमापकत्वेन लिंगशब्दवाच्यत्वमिति
भावः । अवगम्यत इत्यन्तेन सूत्रार्थः उक्तः । अथै तदर्थे स्मृतिं
प्रदर्शयन् उपसंहरति - स्मर्यते इति । हि=य स्मात् "निष्पाद्यते तथा
इति मोक्षसाधनभूतं वेदनं स्मृतिमन्ततिरूपमिति स्मर्यते । तस्मादसकृदावृत्तमेव
वेदनं शास्त्रार्थः इत्यन्वयः । तद्रूपं=भगवतो दिव्यमङ्गलविग्रहः 
एका सन्ततिः=धारावाहिकीसन्ततिरित्यर्थः । अन्यनिस्पृहत्वं विजातीय
प्रत्ययासंवलितत्वम् । षड्भिरेगैः=यमनियमासन प्राणायाम प्रत्याहार
धारणारूपैः अंगैरित्यर्थः ।तस्मादित्यादि
स्मृतिसन्तानरूपध्यानत्मकंवेदनस्य आवृत्तिमन्तरेण ध्यानरूपत्वानुपपत्तेरिति
भावः ।यद्यपि समाधिरूप एवाङ्गी भक्तिरूपोपायस्थाने निविप्तः । अथापि
ध्यानस्यैव दर्शन समानाकारत्वे समाधिरूपत्वं मित्यभि प्रायादेवंध्यानस्यांगनिष्पाद्यत्वंस्मृतिसन्तति
रूपत्वं च प्रदर्शितमिति दिक् । पूर्वत्र उपदेशः हेतुः अत्र तदुपबृंहण
भूता स्मृतिर्हेतुः ।एवं श्रुत्यर्थोपब्रंह्मण प्रर्दर्शनात् श्रुत्यर्थ
रूपाविचाल्यत्वं दर्शितं भवति । यद्यपि पूर्वतन्त्रसिद्ध सामान्य
विशेषन्यायेनैवस्मृतेरावृत्तत्व सिद्धिसंभवः अथापि स्मृत्यादिशब्दानां
सामान्यविशेषरूपत्वस्थापनार्थमधिकारणारंभः इति ध्येयम् ।।
आवृत्त्यधिकरणं समाप्तम् ।।
(4.1.2) आत्मत्वोपासनाधिकरणम्
<4.1.3>
एवमसकृदावृत्तस्य परमात्मोपासनस्य मोक्षोपायत्वमुक्तम् ।
अथ मोक्षोपायभूत परमात्मोपासन प्रकारो निर्णीयते इति संगतिः ।
यद्वा - असकृदावृत्तवेदनस्यैव मोक्षोपायत्वमिति बोधनार्थ प्रवृत्त
व्यतिकरोपदेशवाक्यस्थात्मशब्दार्थ प्रदर्शनमुखेन मोक्षसाधनासकृदावृत्तपरोपासनोपास्यं
ब्रह्मउपासितुरात्मभूतमिति आत्मत्वेनैव पर ब्रह्मोपासनं कर्तव्यमिति
निर्णीयते इति संगतिः ।। संशयमाह - किमुपास्यमिति ।किं ब्रह्म मुमुक्षोः
वैयधिकरण्येनोपास्यं, उत सामानाधिकरण्येनेति संशयतात्पर्यम् । किं
शरीर शरीरिभाव संबन्ध शून्यत्वेन, जीवं प्रति शरीरित्वेन वा ब्रह्मोपास्यमिति
वा संशयाशयः
वस्तुतः भिन्नत्वेन, अभिन्नत्वेन वोपास्यमित्येव संशयः ।सिद्धान्तेऽभिन्नत्वं
शरीर शरीरिभावसंबन्ध कृतमिति जीवं प्रति शरीरित्वेनैव ब्रह्मोपास्यमिति
फलिष्यति ।तत्र भिन्नत्वेनोपास्यमित्यत्र हेतुमाह - उपासितुरिति।
अर्थान्तरत्वात्=भिन्नत्वादित्यर्थः । भिन्नत्वमसिद्धमिति शंकां
परिहरति - अर्थान्तरत्वंचेति । नन्वस्तु वस्तुतो भिन्नत्वं, अथाप्युपासनसमये
अभिन्नत्वेनानुसन्धानं किं न भवतीत्यत्राह - यथावस्थितंं चेति। विपक्षे
बाधकमाह - अयथोपासनेहीति। वस्तुतो भिन्नेवस्तुनि अभिन्नत्वेनोपास्यमानेतादृशोपासनस्यायथावस्थितत्वेन
तज्जन्यफलमप्ययथावस्थितमेव भवेत्
यथोपासनमपि फलनिष्पत्तेरावश्यकत्वात् ।अतः एतादृशोपासनस्य संसारित्व
प्राप्तिरेव फलं स्यादिति भावः । इदमत्राकूतम् । जीव ब्रह्मणोरत्यन्तभेदः
सूत्र कृतैव बहुशः प्रसाधितः । अतोऽभिन्नत्वेनानुसन्धानमयुक्तं
सूत्र कृदनभिमतं च । अत एव पृथगात्मानं प्रेरितारंच मत्वाजुष्टस्ततस्तेनामृतत्वमेतीत्यत्र
पृयङ्मत्वेनेत्यन्वयात् अमृतत्वसाधनतया पृथक्त्वानुसन्धानं श्रुत्यैव
विधीयते =ततः ।प्रीति विषयीकृत परमात्मनः । तेनैव=पृथक्मननेन ।
यत्तु सोऽहमस्मीत्याद्युक्तमभिन्नत्वोपासनं तत् ब्रह्म दृष्टिविधिरूपमिति
न मोक्षसाधनम् । अत एव हि आत्मत्वोपासनस्याभिन्नत्वोपासनरूपत्वात्
दृष्टिविधित्व स्फोरणाय "आत्मेत्यवोपासीत इत्यादौ मनो ब्रह्मेत्युपासीत
इत्यादाविव इतिशब्दः प्रयुक्तः
अतः अतस्मिन्तदारोपरूपदृष्टेः तात्त्विकविषयकत्वाभावेन मोक्षोपायत्वाभावात्
पृथक्त्वानुसन्धास्य मोक्षोपायत्वोक्तेश्च ब्रह्म भिन्नत्वेनैवानुसन्धेयमिति 
यद्यपि जीव ब्रह्मणोः सूत्रकृता परस्परभेदप्रतिपादनवत् तयोः शरीरशरीरिभावस्य
शरीरवाचक शब्दस्य शरीरिपर्यन्ताभिधानस्य च प्रतिपादितत्वात् तात्त्विकमेव
सोऽहमित्युपासनं मोक्षोपायो भवितुमर्हति । अथापि तादृशोपासनस्य
क्वचित् इति शब्देन ब्रह्मदृष्टि रूपत्वप्रतीतेः न मोक्षोपायत्वमित्याशयेनपूर्वपक्षोत्थानम् 
भिन्नत्वोपासनस्य दृष्टिरूपत्वंतु न क्वचिदप्यवगतमिति तदेव मोक्षसाधनमित्यभि
प्रायःअ
अपि च त्वं वा अहमस्मी अहं यै त्वमसि इति ह्यनुसन्धानाभिलापकशब्दः 
एवमनुसन्धाने कदाचित् जीवपरयोःशरीरात्मभावज्ञानवतामपि तयोः अभेदज्ञानं
आपतेत् । सुदृढशेषत्व ज्ञानवतोपि परमेश्वरस्य परमात्मना विवाददर्शनात्अ
अन सूयादिषु स्वपातिव्रत्य प्रकटितवत्या अपि सीतायाः स्त्रियं
पुरुषविग्रहमिति निन्दा वचनं उदभूत् ।शेषत्व मेव हि शरीरत्वम् ।
अतः शेष त्वज्ञानं विवेकिनामपि प्रतिरुध्येत । शरीरात्म विवेकवतामपि
हि स्थूलो ऽहमित्यनुसन्धानसमये कदाचित् अन्यथा प्रतिपन्तिर्भवति।
। इति पूर्व पक्षिणोऽभिप्रायः ।।
सिद्धान्तमाह - एवमिति ।आत्मेत्येवेति । आत्मत्वेनैवेत्यर्थः । नन्वयथाभूतमिदमुपासनं,
जीव ब्रह्मणोरभिन्नत्वाभावात् इत्यत्र तात्पर्यमाह - उपासितेति ।
परं ब्रह्मेत्यनन्तरं अतः इति पूरणीयम्।ब्रह्माहमिति - सामानाधिकरण्येनोपासनं
हि मोक्षसाधनमि त्युच्यते । तत्रात्मत्वपर्यवसितमभिन्नत्वं विषयःज
जीवं प्रति ब्रह्मणः आत्मत्वं च शरीरित्वरूपम् । इदं च न बाधितम् 
स्वरूपैक्यमेव हि बाधितमिति भावः । आत्मानमुपासीत इत्यस्य, आत्मेत्येवोपासीत
इत्यस्य च महद्वैलक्षण्यमस्ति । पूर्वत्र वस्तुतः आत्मायः तमुपासीत
इत्यर्थोपि स्यात्
तदा उपासने आत्मत्वरूपस्य प्रकारतया भानं न सिध्येत् । एतत्सूचनायैव
इति शब्द प्रयोगः । इति बोध्यम् । एवमेवोपासनं सांप्रदायिकमित्याह
एवं हीति । उपगच्छन्ति=उपासत इत्यर्थः । गत्यर्थानां बुध्यर्थत्वात् 
त्वं वा अहमस्मि=अहंबुद्धिशब्दौ त्वत्पर्यवसायिनौ । अहंवैत्वमसि=अहंशब्द
बुद्धिपर्यवसान भूमिस्त्वमित्यर्थः । उभयत्रास्म्यसीति शब्दप्रयोगः
अहंत्वंशब्दयोगात् ।यद्यपि अहंशब्द प्रयोगवत् त्वंशब्दप्रयोगः त्वंशब्दप्रयोगवदहंशब्दप्रयोगश्चास्ति 
अथापि अहं शब्दार्थतात्पर्येण त्वंशब्दार्थतात्पर्येण चोत्तम
मध्यसपुरुषौ 
उभयत्र फलितार्थश्च उपासकजीव शरीरिभूतस्त्वमिति । ननु - त्वमहं,अहंत्वमिति
सामानधिकरण्यबलेनैवोक्तार्थ लाभसंभवे अस्मि असीति शब्द प्रयोगः
किमर्थ इति चेत् शृणु - अस धातुर्हि सत्तावाची सत्त्वंच प्रमाविषयत्वं,
अतःउक्तसामानाधिकरण्यलब्धं तादात्म्यं तात्त्विकमिति बोधनाय तद्धातुप्रयोग
इति । उदाहृत श्रूतीनां विवक्षितमुपयुक्तमर्थमाह - सर्वस्येति। अत्र
कार्यकारणभावोक्त्या जगद्ब्रह्मणोस्समानाधिकण्यमुक्तं, शरीरशरीरिभावोक्त्या
शुद्धजीव स्वरूपसामानाधिकरण्य मुक्तमिति ध्येयम् । इत्थंच जीव ब्रह्मणोश्शरीरात्मभावस्यश्रुति
सिद्धत्वेन सामानाधिकरण्यस्योपपन्नत्वात् सोहमित्युपासनं युक्तमित्युपसंहरति - अत
इति
युक्तमितीति । इति शब्दस्समाप्तिवचनः । त्वं वा अहमस्मीति व्यतिकरेण
महतामनुसन्धानमपि उदाहृत श्रुत्यर्थापत्तिमूलकमेवेति - दर्शयति - एवं
शास्त्रैरिति। अथ स्वमते पृथक्त्वानुसन्धान निषेधः उक्तः । आत्मेत्येवोपासीत
इति आत्मत्वेनैवोपासनस्य विहितत्वात् अनात्मत्वानुसन्धाननिषेधस्यावधारण
सिद्धत्वाच्च निषिद्धमन्यत्वानुसन्धानं अनात्मत्वानु सन्धानरूपमिति
भावः । परादात्=निन्द्यात् । योऽन्यत्रेति । अब्रह्मात्मकं वस्तुयो
वेदेत्यर्थः । अथाविरुद्धत्वं विवृणोति - अहमितीति। अथात्मत्वेनोपासनस्य
कर्तव्यत्वबोधकवाक्यस्थं अत्स्तो ह्येषः इतीदं स्वोपयुक्तं व्याचष्टे - अधिकस्येति
अवधारण श्रवणात् अस्य निषेधवाक्यत्वमिति भावः । अत्स् नः=अपरिपूर्णः 
एषः=जीवः इत्यर्थः ।स्वशरीरजीवविशिष्टत्वे एव परिपूर्तिः विशिष्टप्रकारिण
एव उपास्यत्वात् । यथाऽत्र प्रकारमात्रोपासने अपरिपूर्तिः तथा
केवल प्रकरिणः उपासनेपि । नन्वस्तूक्तोपपत्तिबलात् आत्मत्वोपासनस्य
कर्तव्यता अथापीतिशब्दश्रवणेनास्य दृष्टिविधित्वं स्यादिति चेन्न,
दृष्टिविधिर्हि अतस्मिन् तदारोपेणानुसन्धानम् । अत्रच न तथानुसन्धानम् 
ब्रह्मणोजीव शरीरित्वस्य प्रामाणिकत्वेनारोपासंभवात् । अतः उक्तसामानाधिकरण्यस्य
प्रामाणिकत्वात् अनुपपत्त्यभावाच्च न दृष्टिविधित्वशंकनं युक्तं
अत एव ह्येवमुपासनस्य मोक्षरूपं फलमपि श्रूयते । अतः पृथक्त्वानुसन्धानरूपास्मदुक्तेकत्वानुसन्धानस्य
च परस्पराविरुद्धत्वात् तथैव शास्त्रत्रेणविहितत्वात् पूर्वैरनुष्ठितत्वाच्च
नात्मत्वेनोपासने बाधकं किंचित् । इति शब्दः श्रूयतां ना मावा ।
अथापि यत्रार्थस्याप्रामाणिकत्वं तत्रैव दृष्टिविधित्वम् । अत एव
हि तमुद्गीथमुपासीत इत्यत्र इति शब्दाश्रवणेपि दृष्टिविधित्वमाश्रीयते 
अत एव च प्रतीकाधिकरणे मनो ब्रह्मेत्युपासीत इत्यत्रेति शब्द
श्रवणेपि ब्रह्मोपासनत्व साम्य मुपजीव्य अर्थाबाधितत्व प्रयुक्तं
आत्मत्वेनैवोपासनस्य कर्तव्यत्व शंकनं क्रियते 
निगमयतिअतइति । इदमत्र तात्पर्यं आत्मेत्येवोपासीत इत्यत्रेति
शब्द श्रवणेऽपि त्वं वा अहमस्मीत्यादौ नेति शब्दः श्रूयते? नात्रापि
दृष्टिविधित्वशंकनं युक्तम् । अहं वैत्वमसीत्यत्र दृष्टिविधित्व
शंका संभवेपि त्वं वा अहमस्मीत्यत्र तदसंभवात् । निकृष्टे उत्कृष्टस्य
दृष्टिविधिः संभवति ।न तु विपर्ययेण । अतो उत्कृष्टे ब्रह्मणि निकृष्टजीव
दृष्टिविधिर्न युक्ता । आत्मेत्येव इत्यत्रेति शब्दस्तु अन्तर्यामित्वेन
(आत्मत्वेन) उपासनप्रकारबोधनार्थः । अहं ब्रह्मस्मीत्यनुसन्धाने
स्थूलोऽहं मनुष्योऽहं इत्यादाविव ऐक्यशंकाभ्रमोपि न प्रसजति
शरीरात्मभावस्य दृढप्रमाणसिद्धत्वात् । नहि शरीररान्मविवेकवतां
स्थूलो ऽहमित्यादौ ऐक्यभ्रमो भवति । यस्यतु भ्रमः न सह दृढप्रमाणसिद्धं
भेदं नावगतवानित्येव वक्तव्यम् । मदन्तर्यामी ब्रह्म इति कुतोनोपादत्ते
इति चेत् । तथा प्रमाणविधाना भावात् । आत्मनां ब्रह्मप्रकारतैक
स्वभावत्वात् तद्दार्ढ्यार्थं तथोपासनात् ।तदैव सार्वकालिकशेषत्वानुसन्धानशेष्यतिशयाधानादि
स्वस्मिन् प्रतिष्ठितं भवति ।। वस्तुतः ध्यानकाले तथाशब्दप्रयोगोपि नास्ति ।
अतो नैक्यभ्रमस्य सर्वथाऽवकाशः ।। आत्मत्वोपासनाधिकरणं समाप्तम् ।।
(4.1.3) प्रतीकाधिकरणम्
<4.1.4>
एवं ब्रह्मोपासने स्वात्मतयोपासनं कर्तव्यमित्युक्तम् - तर्हि
मनो ब्रह्मेत्युपासीत इत्यादि प्रतीकोपासनेपि ब्रह्मोपासनत्वाविशेषात्
स्वात्मतयोपासनं कर्तव्यमिति शंक्या संगतिः ।प्रतीकोपासनस्यापि
फलजनकत्वमस्तीति सूचनाय "स यो नाम ब्रह्मेत्युपास्ते इत्यनुवादरूपवाक्यमुपात्तम्पूर्वत्र
मनसि ब्रह्मदृष्टिः अत्र नाम्नि तद्दृष्टिः ।ब्रह्मोपासनत्वसाम्यादितित
तत्रापि ब्रह्मशब्दनिर्देशेन ब्रह्मणःउपास्यत्वावगमादिति भावः 
ननु ब्रह्मोपासनत्वाविशेषेऽपि अर्थबाधान्नात्मत्वेनोपासन संभवः
इत्यत्राह - ब्रह्मणश्चेति
प्रतीकस्योपास्यत्वे हि तस्योपासकंप्रत्यात्मत्वाभावेनार्थबाधः
स्यात् । तत्तु नास्ति । ब्रह्मोपासनत्वात् । ब्रह्म च जीवस्यात्म
भूतमेवेति भावः ।सिद्धान्तमाह - एवमिति । प्रतीकः अवयवः । अंगं प्रतीकोऽवयव
इति कोशात् । अथा शंकाबीजं प्रतीकोपासनेषु ब्रह्मणोउपास्यत्वमपास्यति - प्रतिकोपासनेषिति 
प्रतीकस्योपास्यत्वे ब्रह्मोपासीतेति निर्देशः किमर्थः इत्यत्राह - ब्रह्मत्वितिन
ननु किमर्थ मेवमङ्गीकार्यमित्यत्र प्रतीकोपासनस्वरूपं विशदयतिप्रतीकोपासनं
हीति । अब्रह्मणीत्यनेन प्रतीकस्य विशेष्यत्वं ब्रह्मदृष्ट्येत्यनेन
ब्रह्मणः विशषेणत्वं च दर्शितम्
नन्वस्तु प्रतीकस्यैवोपास्यत्वंअथापि आत्मत्वेनानु सन्धाने किं
बाधकमित्यत्राह - तत्रोपास्यस्येति। अर्थबाधादिति भावः । मनस्त्वेनोपास्यं
ब्रह्म ।तत् अहं त्वेनाप्युपासितुमर्हमिति पूर्वपक्ष्याशयः । मनस
एव विशेष्यत्वात् ब्रह्मत्वेनोपास्यं मन एव । तच्च नाऽहं त्वेनोपासनार्हम् 
मनसः अन्तरात्मत्वा भावेनार्थ बाधः इति सिद्धान्त्याशयः ।। ननु
मनसः विशेष्यत्वं ब्रह्मणः विशेषणत्वं चास्तु । प्रकारभूतब्रह्मणः 
अन्तर्यामित्वस्य स्थितत्वात् तादृशब्रह्मप्रकारकं मनः इत्युपासने
को दोषः इति चेत्? सत्यम् । प्रयोजनाभावेन तस्यविषयत्वास्वीकारात्
अन्यथा ब्रह्म सर्व विशेषणानामपि प्रतीकोपासने विषयत्वस्वीकारापादनसंभवात् ।।
<4.1.5>
उत्तरसूत्रं चोद्यमुखेनोत्थापयति - नन्वत्रापीति । ब्रह्मणः विशेष्यत्वं
मनआदीनां दृष्टिविशेषणत्वमिति ब्रह्मोपासनत्वमेव उपासकोऽयं मां
मुख्यतयोपास्ते । अतोऽवश्यं फल मद्य मया दानव्यमिति न चेतयते मनः 
अचेतनत्वात् । मन आदीना मभिमानिदेवता परत्वेपि ब्रह्मापेक्षया
अल्पशक्तित्वादपि न फलप्रदानसमर्थमिति च पूर्वपक्ष्याशयः। सूत्रार्थमाह - मनआदिष्विति।
विपर्ययात्=अनुत्कृष्टत्वात् । ननूत्कृष्टेपि अनुत्कृष्टदृष्टिः
कुतो न संभवतीत्यत्राह - उत्कृष्टे हीति । नन्वेवं सति मन आदीनामचेतनत्वेन
फलप्रदत्वाभावेन कथमुपास्यत्वमिति चेत् मैवं, फल प्रदस्यैवोपास्यत्वमित्यत्र
निर्बन्धाभावात्
नहिदर्पणादेः फलप्रदत्व मस्तीति बुध्या प्रातः तदालोकनं क्रियते 
अतः फलप्रदत्वाभावेपि फलजनकत्व संभवान्नदोषः । (वस्तुतः मन आदि
शब्दानामभिमानि देवतापरत्वेनोपास्यत्वे न बाधकमपि)। अतः प्रतीकस्य
देवताविशेषस्य ब्रह्मावयवत्वेनानुत्कृष्टत्वात् न ब्रह्मणि तद्दृष्टिर्युक्ता 
तथोपासनस्य शास्त्र सिद्धत्वात् शास्त्रस्य भगवच्छासनरूपत्वाचोपासनप्रीतः
भगवानेव सर्वत्र शास्त्र सिद्धसर्वोपासनेष्वपि फलप्रदः इति देवतायाः
अल्पशक्तित्वेपि न दोषः । फलमत उपपत्तेः इत्यत्रेदं सिद्धम् ।।
ननु प्रतीकोपासने धर्मिण इदंत्वेनग्रहणे एव ब्रह्मदृष्ट्या उपासनं
कर्तुं शक्यते
विशिष्य धर्मिणो ज्ञातत्वे ब्रह्मत्वप्रकारकत्वं न संभवति । इत्थंच
प्रतीकोपासनानां न वैलक्षण्यसिद्धिरिति चेत्मैवम् । विशिष्य धर्मिणो
ग्रहणेपि इच्छया तथोपासन संभवात् । अत एव हि गरुडमात्मानं ध्यायीत
इत्युपासनमिति । नन्वब्रह्मण्यन्यदृष्ट्योपानसनस्यापि फलजनकत्वे
सोहमस्मीति स्वरुपैक्यावलम्बनेनापि मोक्षजननाय ब्रह्मोपासनं कर्तुं
शक्यमिति चेन्न तथोपासनस्य शास्त्रोक्तत्वे एव फलजनकत्वात् । मन
आद्युपासनं तु शास्त्रोक्तम् । अतस्तत् फलजनकम् । अत्रच शास्त्रेण
स्वरूपैक्योपासनस्याविधानान्न फलजनकत्वम् । अन्यथा स्वेच्छयापि
क्वचिदन्यत्वानुसन्धानस्य फलजनकत्वे आत्मानं सार्वभौमं मन्यमानस्यभिक्षोरपि
सार्वभौमपद प्राप्त्यापत्तेः
अत एव नहुषस्य स्वस्मिन्निन्द्रत्वभावनया विपरीत प्राप्तिश्च ।
तस्मात् शास्त्रविधि बलेनैवान्यस्मिन्नन्यदृष्टिः फलाय प्रभवतीति
जीवैक्यब्रह्मोपासनस्य न फलजनकत्वम् । आपद्यते च विपरीतार्थजनकत्वमिति।
। प्रतीकाधिकरणं समाप्तम् ।।
(4.1.4) आदित्यादिमत्यधिकरणम्
<4.1.6>
पूर्वाधिकरणे अपकृष्टेषूत्कृष्टदृष्टिर्न्याय्येति प्रतिपादितम् । तर्हि फल
साधनतयोत्कृष्टस्योद्गीथादेः आदित्यादौ दृष्टिः कर्तव्येति शंकया संगतिः ।
विषयप्रदर्शनपूर्वकं संशयमाह - य एवेति । ननूद्गीथादीनां उत्कृष्टत्वे हि
तन्न्याय प्रवृत्तिरित्यत्राह - उद्गीथादीनां चेति । फलसाधनभूतकर्मांगत्वेनेति ।
प्रधानस्य यत्फलं तदेवांगस्यापि फलं नतु तदतिरिक्तम् । अंगत्वविरोधात् ।
अतश्चोद्गीथादेः कर्मांगत्वेपि अंगिनिष्पादनद्वारा फलजनकत्वेन प्राधान्य
मित्याशयः । अफलेभ्यः = फलासाधकेभ्यः ।
ननु फलाधिकरणे देवताया एव फलसाधकत्वं, स एवैनं भूतिं गमयति इति श्रुते
रित्युक्तं, तत्कथं कर्मण एव फलसाधनत्वं न देवतायाः इति शंकया पूर्वपक्षकरणम् ?
उच्यते । फलसाधनतया कर्मैव चोदितम् । अतस्तदेव प्रधानं, देवता
प्रीतिस्तु केवलमवान्तरव्यापार एव ।अतः काष्ठानां ज्वालावदवान्तरव्यापाररूपत्वेन
देवतानामप्राधान्यमेवेति पूर्वपक्षोदयः । य एवासौ तपति इति यच्चशब्द
निर्देशात्प्रथमनिर्देशाच्च आदित्यस्यैवोद्देश्यत्व प्रतीत्या आदित्योद्देशेनोद्गीथदृष्टेः
विधित्सितत्वावगमाच्चेवं पूर्व पक्षोत्थानमिति ।।सिद्धान्तमाह - इति
प्राप्त इति । क्रत्वङ्गे इत्यनेनाङ्गशब्दार्थः उक्तः । मतिशब्दो
दृष्टिपरः । ननूक्तं हि कर्मणः उत्कृष्टत्वमित्यत्राह - आदित्यादिदेवतेति
अयं भावः - फलसाधनतया कर्मणो विहितत्वेन (कर्मणः) शाब्द प्रधान्येपि
आर्थ प्राधान्यं देवताया एव । कर्मणो देवता समाराधनरूपत्वेन देवतां
प्रत्यप्रधानत्वात् । अत आराध्यदेवताया एवप्रधानत्वात् क्षणत्वंसिकर्मापेक्षया
स्थिरत्वेन फलं प्रत्यव्यवहितसाधनत्वाच्च देवताया एव फल प्रदत्वमित्युत्कृष्टत्वम्अ
अत एव य एवासौ तपतीति यच्छब्दनिर्देश स्वारस्य भंगोपि सह्यः ।
उद्देश्यवचनं पूर्व विधेयस्य ततःपरमिति व्यायस्याप्यनवकाशः । पर्वतो
वह्निमान् धूमादितिवत् वह्निमान् पर्वतः धूमादित्यपि वक्तुं शक्यते
उद्गीथं, य एवासौ तपति तमुपासीत इत्यप्यन्वयसंभवात्
इत्थं च कर्मदेवतयोर्मध्ये देवतायाः उत्कृष्टत्वसिध्या न देवतायामनुत्कृष्टदृष्टिःकर्तुं
शक्या । एतेनोद्गीथाङ्गककर्मणा आदित्यस्याराध्यत्वाभावेन नैतत्कर्म
प्रति आदित्यस्य फलप्रदत्वेनोत्कृष्टत्वमिति शंकनमप्यपास्तम् ।
आदित्यस्यैतत्कर्माराध्यत्वाभावेपि अर्यम्णे चरुं निर्वपेदित्यादि
कर्माराध्यत्वेनोत्कृष्टत्वात् । न च तत् प्रकृतेऽनुपपादकम् ।
अचेतन कर्मापेक्षया देवतायाः प्रधानत्वस्य सर्वाङ्गीकर्तव्यत्वात् 
अपि च प्रकृते उद्गीथांगकर्मणः फलसाधनत्वे हि एतत्कर्मापेक्षया
आदित्यस्या प्राधान्यं शङ्कितुमपि शक्यम्
एतदाराध्य देवताया एव फलप्रदत्वेनैतस्याप्राधान्यात् ।अतः उद्गीथादौ
आदित्यादिदृष्टिरेव कार्येति । आदित्यादेस्तत्र तत्रोपास्यस्य तत्तत्कर्मानाराध्यत्वेपि
राजान्तरपुरुषस्य किंचिद्राजापेक्षयापि निकर्षवत् कर्मणां देवतापेक्षया
सर्वथानिकर्ष एव इति दर्पणम् ।। एतेन प्रकृते उद्गीथांगककर्मणइवादित्यस्यापि
फलप्रदत्वा भावेन समत्वात् कस्योत्ष्ठष्टत्वं कस्यवानुत्कृष्टत्वमिति
शंकनमपि निरस्तम् । वस्तुतोऽचेतनत्वेन कर्माप्राधान्यस्य सिद्धत्वात् 
नन्वन्यथाख्यात्यभ्युपगमपेक्षे अन्यस्मिन्नन्यदृष्टिविधानं युज्यते 
यथार्थं सर्वविज्ञानमिति वदतां वेदान्तिनां सिद्धान्ते कथं दृष्टिविधानमिति चेत्
अत्र केचित् । पूरोवर्तिशुक्लभास्वरद्रव्यदर्शनानन्तरभावि शुक्तिरजतभेदाग्रह
सहितशुक्ति रजतज्ञानस्य शुक्तित्वप्रकारक शुक्तिविशेष्यक रजतत्व
प्रकारक रजतविशेष्यक ज्ञानद्वयात्मकत्ववत् उद्गीथः आदित्य इति ज्ञानद्वयात्मकत्वाभ्युपगमात्
ज्ञानायथार्थत्वानभ्युपगमेपि न दोषः इति । नन्वेवंसति सर्वज्ञानानामपि
तद्वति तत्प्रकारकत्वेन प्रमात्वात् लोकसिद्धभ्रमस्यैवापलापप्रसंग
इति चेन्न ज्ञानयाथार्थ्याभ्युपगमेपि अयथावस्थितव्यवहारातु गुण
ज्ञानस्य भ्रमपदशक्यस्याभिमतत्वात् । शुक्तौ इदं रजतमिति व्यवहारो
हि न यथावस्थितः
सामानाधिकरण्याभावादिति ।। यद्वा - उद्गीथः आदित्य इति ज्ञानमाहार्यम् 
वह्न्यभावविशिष्टहृदांशे अनुभवरूपं वह्न्यंशे स्मरणरूपं निर्बह्निः
हृदो बहिमान् इत्याकारकाहार्यज्ञानस्यापि सिद्धान्तसिद्धत्वात् 
आहार्यत्वं च स्वनिरूपितत्व स्वावच्छेदक (स्य) विरोधितावच्छेदक
धर्मावच्छिन्नत्वोभयसंबन्धेन विशेष्यता विशिष्ट प्रकारताशालिज्ञानत्वम् 
अत एव भाष्ये प्रतीकोपासनं हिनाम अब्रह्मणि ब्रह्म दृष्ट्योऽनुसन्धानमित्युक्तम् 
अत्र हि ब्रह्मत्वा भाववन्नामपदवाच्ये ब्रह्मत्व प्रकारकज्ञानं
प्रतीकोपासनमित्युक्तमिति विज्ञायते
अतोऽब्रह्मत्व वन्नामपदवाच्यं ब्रह्मेति ज्ञानमेव प्रतीकोपासनम् 
उद्गीथ आदित्य इत्यादावप्येवमेव । एवमाहार्य ज्ञानस्यदृष्टिरूपस्य शास्त्र
चोदितत्वे एव फलसाधनत्वमिति नातिप्रसंगोपीति ।। आदित्यादिमत्यधिकरणं समाप्तम्।।
(4.1.5) आसीनाधिकरणम्
<4.1.7>
संगतिमाह - मोक्षसाधनतयेति। अनेन प्रतीकाधिकरणस्यादित्यादिमत्यधि
करणस्यच प्रासंगिकत्वमिति परमप्रकृत ब्रह्मोपासनेन संगतिरस्येति
दर्शितम् । यद्यपि उपासनत्वतौल्यात् प्रतीकोपासनानामप्यासन सापेक्षत्वमस्त्येवेति
परब्रह्ममात्रोपासनमादाय तस्यासनसापेक्षत्वबोधनम संगतमिव भाति ।
अथापि प्रतीकोपासनेष्वपि तुन्यन्यायतया आसनसापेक्षत्वस्यार्थ सिद्धिमभिप्रेत्य
प्रधानप्रतिपाद्यं मोक्षसाधनभूतं ब्रह्मोपासनमत्रोपात्तम् । एवमुत्तराधिकरणे
आप्रयाणादनुवर्तनीयत्वोक्तेः तस्य प्रतीकोपासनसाधारण्याभावात् ब्रह्मोपासनस्यैवोपादेयतया
अत्र प्रतीकोपासनस्यासनसापेक्षत्वकथने मध्यप्रसक्ताधिकरणत्रयस्य
प्रासंगिकत्वं मन्यमानस्य, परब्रह्मोपासने आसननिरपेक्षत्वाशंकापी
स्यादिति तच्छंकानिवृत्त्यर्थं परमप्रकृत ब्रह्मोपासनेन संगतिरुक्ता ।
पूर्वपक्षमाह - तदिति । अनुतिष्ठन् पुरुषः । विशेषाभावादनियमेनानुतिष्ठे
दित्यन्वयः । आसीन इत्यादिक अनियमेनेत्युपपादनम् ।।
आसीनेनैव योगः करणीयः इत्यत्रान्यत्र वा विशेषवचनाभावादित्यर्थः ।
प्रत्युत, स खल्वेवं वर्तयन्, सदा तद्भावभावित इति सर्वावस्थायामपि
ध्यानकार्यत्वं विधीयते इति भावः । ननु स्थिरमासनमात्मनः इति आसनपरिकल्पनस्य
श्रवणात् कथमियं शंकेति चेत् शृणु । नात्रासनपरिकल्पनस्य नियतत्वमुच्यते
किंतु पाक्षिकासीनत्वावस्थायां उपासनस्यासननियमविधिरिच्यते ।
अत एव नात्युच्छ्रितं नातिनीचं चेलाजिनकुशोत्तरमित्युक्तं इति ।
सिद्धान्तमाह - इति प्राप्त इति । संभवादित्यस्योपासन संभवादित्यर्थापेक्षया
तस्यापि हेतुभूतैकाग्र चित्तता संभवादित्यर्थे स्वारस्यं
उपासनसंभवोपि कथमित्याशंकायां एकाग्रचिन्ततासंभवस्यैव हेतुकरणीयत्वादित्याशयेन
संभवादिति पदं व्याचष्टे - संभवादिति ।एकाग्रचित्त्ततासंभवइति । यत्रैकाग्रता
इति हि सूत्रकारोपि उपरिनिर्दिशतीति भावः । एकाग्रचित्तत्वं=योगोन्मुखचित्तत्वम् 
आसीनत्वव्यतिरिक्ता वस्थायामेकाग्रचित्तत्वासंभवं दर्शयति - स्थितीति।
नन्वासीनस्यापि पश्चार्थभागधारणप्रयनसापेक्षताऽस्त्येवेति किं
वैषम्यमित्यत्राह - पश्चार्धेति ।पश्चार्धधारणं=पाश्चात्यभागधारणम् 
सापाश्रये इति । आसने इति विशेष्यवाचकपदाध्याहारः। अनेनौचित्त्यं
हेतूकृतम् ।। अपाश्रयः = दण्डादिविशेषः ।।
<4.1.8>
उत्तरसूत्रार्थमाह - निदिध्यासितव्यइति । ध्यानरूपत्वादित्यनेन सूत्रस्थध्यान
शब्दो भाव प्रधाननिर्देश इति सूचितम् । ननूपासनस्य ध्यानरूपत्वेनैकाग्रचित्ततावश्यंभावः
कथमवसीयते इत्यत्राह - ध्यानं हीति। स्मृति सन्ततिरूपत्वेन सजीतीय
प्रत्ययान्तर व्यवहितत्वं न दोष इति स्फोरणायविजातीयेत्युक्तम् 
तथा चैकाग्रचिंत्तताभावे उक्तध्यानसिद्धिर्न भवतीति भावः । इत्थं
च स्थिति गतिमतामवश्यं विसजातीय प्रत्यय संभवेन एकाग्रचित्तत्वा
संभवात् न ध्याननिष्पत्तिरिति आसीनस्यैव ध्यानमित्याशयः । पूर्वसूत्रे
एकाग्रचित्तता हेतूकृता ।
अत्र तु उपासकस्यैकाग्रचित्तत्वावश्यभावेपि हेतुरुक्तः इति भिदा ।
पूर्वोक्तहेतूपपादकः सूत्रस्थश्चकारः ।।
<4.1.9>
विवक्षितपदाध्याहारेणोत्तरसूत्रं योजयति - निश्चलत्वमिति । ध्यानवाचोयुक्तिः=ध्यानवाक्प्रयोगः।
नन्वत्र पृथिव्यादिपदानां अभिमानिदेवता परत्वान्नैवमिति शंकां परिहरन्नुपसंहरति - अत
इति । पृथिवीपर्वतादिवदिति । अत्रेवशब्द प्रयोगेणाभिमानि देवतापरत्वकल्पनमयुक्तम् 
अतः निश्चलत्व साम्याभि प्रायेणैवेवशब्दप्रयोगः । उपासकस्य निश्चलत्वं
च एकाग्रचित्तत्वेन । एकाग्रचित्तत्वं चासीनस्यैव । गत्यादौ विजीतीय
प्रत्ययसंभवेन चलनावश्यं भावादित्याशयः । एवमर्थोचित्त्यात् दृष्टान्त
पर्यालोचनयाचासीनस्यैवोपासनमित्युक्तम् । यथा पृथिवी निश्चला वर्तते
तथा योगी निश्चलस्सन् ध्यायति
इत्यर्थे इयं श्रुतिः न प्रवृत्ता । ध्यानस्य (ज्यायस्त्वं=भूयस्त्वं)
महत्त्व बोधनार्थमेव प्रवृत्ता । अतो योगी यथा ध्यायन् निश्चलो
भवति, तथापृथिव्यादयोपि निश्चलास्सन्तः ध्यानमभिनयन्तीति तात्पर्यम् 
पृथिव्यादीनां ध्यानकर्तुत्वमपि नात्रोच्यते । पृथिव्यादिकर्तृकाभिनयकरणं
हि अभिनेतुः गौरवबुद्धौ सत्यामेव भवति "तस्मात् यद्वह मनुष्याणां
महत्तां प्राप्तुवन्ति ध्यानप्रदांशा इवैवते भवन्ति... ध्यानमुपास्व
इति उपरिवाक्यम् । ये मनुष्याणां मध्ये धनादिभिर्महान्तः ते ध्यानमापन्नानां
= ध्यातृणां अंशाः एतत्सदृशा भवन्ति
अयं भावः - यथा - ध्यातारोऽवचनाः एवं महान्तोपि अवचनतया ध्यातृसादृश्यं
प्रतिपद्यन्ते । अतो ध्यानं श्रेष्ठमिति प्रकरणार्थः ।।
<4.1.10>
अथ वचनमपि तत्र प्रमाणमित्येतत्परमुत्तरसूत्रमाह - स्मरन्तिचेति।
आसनं=दार्वादिनिर्मितमासनमित्यर्थः । चेलेति । प्रथममासनं ततो वस्त्रं
ततोऽजिनं पश्चात्कुशाःइति विभागः । एत द्विपर्ययेणेति शंकरभाष्यम् 
एकाग्रं=योगैकाग्रमित्यर्थः । अत्रासने उपविश्येत्युक्तेःआसनपरिग्रहः
स्फुटः । नात्रासीनत्वावस्थायां नियमविधानम् । सर्वं वाक्यं सावाधारणमिति
न्यायेन आसने उपविश्यैव योगं युञ्जयादित्यर्थ प्रतीतेः । नापि तादृशंन्याय
बाधकं किंचिदुपलभ्यते । प्रत्युत अर्थौचित्यरूप साधकमेवास्तीति भावः ।।
<4.1.11>
अनन्तरसूत्रार्थमाह - एकाग्रतेति । सूत्रस्थयच्छब्दः अविशेषात् देशकालोभयपरः
इत्याशयेन यो देशः कालश्चेत्युक्तम् ।स एवेति। तिथिनक्षत्रादिनियमो
नास्तीत्यर्थः । "शुभे शुचौ शर्करावह्निवालुकाविवर्जिते शब्दजलाश्रयादिभिः 
मनोनुकूले न तु चक्षुः पीडने गुहानिवाताश्रयणेप्रयोजयेत् "इति
वाक्ये केवल मुपासनदेशस्यैव नियमनात् न कालनियमःपेक्षितःइत्यत्राह
- सम इति ।एकाग्रतैकान्तदेशमाहेत्यादि। इदं च वचनं उपासन देशनियमानबोधनाय
न प्रवृत्तम् । किंतु यस्मिन् देशे उपासनकरणे मनसः एकाग्रत्वं स्यात्
तस्मिन्देशे एवोपासनं कर्तव्यमिति बोधनेन उपासितुः चितैकाग्रयसिद्धिरवश्यं
संपादनीयेति बोधयति ।
इत्थं च चित्तैकाग्र्ये सत्येवोपासननिष्पत्त्या देशविशेषनियमवत्
कालविशेषनियमोऽप्यावश्यक इति सिध्यति । न्यायस्य तुल्यत्वात् ।
नहि सर्वदेश इव सर्वकालेपि चित्तस्यैकाग्रत्वं भवितुमर्हतीति भावः 
नन्विदं वाक्यं एकाग्रतैकान्तदेशमेवाहेति कथमवगम्यते इत्यत्राह - मनोऽनुकूल
इति। अत्रहि मनसः एकाग्रत्वरूपमनुकूलत्वं यत्र संभवति तस्मिन्नेव
देशे उपासनं कार्यमित्युच्यते । अतः उपासनस्य चित्तैकाग्र्य साध्यत्वमवसीयत
इत्याशयः ।। उपासनसिध्यर्थतया चित्तैकाग्र्यापेक्षणात् चित्तैकाग्रयस्यच
देशविशेषे कालविशेषे एव च संभववत् आसीनत्वावस्थायामेव संभवादपि
आसनपरिग्रहोऽवश्यमपेक्षितः इति सूत्रकृदाशयः ।। ननूक्तयुक्या आसीनत्वावस्थायामेवोपासनस्य
कर्तव्यत्वसिद्धेः सदा तद्भावभावितः इति सर्वावस्थायामपि ध्यानस्य
कर्तव्यत्वबोधनं कथं घटतामिति चेत् उच्यते । सदा तद्भावभावितः इति
सदा विहितो योगोहि सच्छिद्रोपासनरूपः । देशकालादिनियमविधानं तु
युञ्जानस्य (प्रकान्तयोगस्य) चित्तैकाग्रतोपपत्त्यर्थः । इत्थं च
प्रक्रान्तयोगस्य पुंसः चित्तैकाग्र्यासंभवेनोपासननिष्पत्तेः तत्सिध्यर्थतया
कालादिनियमविधानात् युक्तस्य सर्वदोपासन संभवाच्च न विरोधः इति 
ननु विद्यांगपादे निरूपणीयस्यासनाद्यांगस्यात्र चिन्तनं किमर्थं
क्रियते इति चेदत्र सारावलिः - सत्ये ध्यानाख्यधारावहनमति दशात्वन्वहं
साधनीया चित्तैकाग्रयेण सर्वप्रयतनविरहे स्यादितीदं प्रकाश्यमिति
स्मृतिसन्ततिरूपध्यानस्यान्वहं साधनीयस्य चित्तैकाग्रयेण सर्वप्रयत्नविरहे
एव सिद्धिरिति विशेषप्रयोजनकथनाय चित्तैकाग्र्यसंपादक समाध्यंगस्य
चिन्तनमत्र कृतमिति न दोषः इत्याशयः ।। आसीनाधकरणं समाप्तम् ।।
(4.1.6) आप्रयाणाधिकरणम्
<4.1.12>
एवं मोक्षसाधनपर ब्रह्मोपासनस्यासनाद्यपेक्षत्वमुक्तम् 
अथाप्रयाणमनुवर्तनीयत्वमुच्यते इति संगतिः । संशयं प्रदर्शयन्
पूर्वपक्षमाह - तदिदमिति ।शास्त्रार्थस्य कृतत्वादिति । मोक्ष साधनतया
विहित ब्रह्मवेदनस्य शास्त्रबलेन सकृत्कृतः शास्त्रार्थः इति न्यायबाधाद
सकृदावृत्तरूपत्वं स्थापितम् । तद्वदत्र प्रत्यहमनुवर्तनीयत्वे
प्रमाणाभावात् सकृत् कृतः शास्त्रार्थः इति सर्वसाधारणन्यायस्य
प्रवृत्तेः एकस्मिन्नह्नि असकृदावृत्ततया उक्तोपासनस्य करणेपि शास्त्रार्थानुष्ठानोपपत्तेः
तावतैव विधेर्विश्रान्तिसिद्धेश्च नाप्रयाणं प्रत्यहमनुष्ठेयत्वमिति
भावः
सिद्धान्तमाह - इति प्राप्त इति । आमरणात् यावदायुषमित्यर्थः । तत्रापिहि
दृष्टमिति व्याख्येयोपादानम् । उपासनमित्यध्याहृतम् । दृष्टमित्यनेन
असकृदावृत्तत्वस्य श्रुतिबोधितत्ववत् उक्तोपासनस्यापियावदायुषमनुष्टेयत्वस्य
श्रुत्यैव बोधनात् तदतिक्रमे विध्युल्लंघन प्रसंग इति सूचितम् ।
सखल्वेवमिति ।यावद्दर्शनमिति नात्रोक्त मित्याशयः ।
ननूदाहृतश्रुत्या धर्माणां हि सुचरितानां यावदायुरनुष्टेयत्व
मुच्यते नतु उपासनस्येति कथमियं श्रुतिः उपासनस्य यावदायुरनुष्टेयत्वे
प्रमाणमिति चेत् उच्यते । ब्रह्मलोकमभिसंपद्यते इति सुचरितानां
ब्रह्मोपासनजन्य ब्रह्मलोकप्राप्तिहेतुत्वोक्तेः तादृशकर्मणां विद्याङ्गत्व
प्रतीतेः विद्यास्वरूपोत्पादकानां तेषां यावदायुरनुष्टेयत्वकथनं
उपासनस्य यावदायुरनुष्ठेयत्वमन्तरा नोपपद्यते इति श्रुतार्थापत्त्या
ब्रह्मविद्यायाः आप्रयाणादनुवर्तनीयत्वं सिध्यतीति ।यावदायुषमिति
स्वारस्येन नित्यत्वप्रतीतेः नित्यकर्मणां च विद्यांगत्वेन अंगिनःआक्षेप
इति च बोध्यम्
नच पूर्वमुपासननिष्पत्तावपि उत्तरत्रानुष्टीयमानं कर्म उत्तरांगमिति
न विद्यांगकर्मणां यावदायुरनुष्टेयत्व वचनं व्याहतमिति शंक्यम् 
अंग भूतकर्मणां उपासनस्वरूपोत्पत्ति हेतुत्वेन सन्निपत्योपकारकत्वात् 
अत एवहि प्रायणान्तमोङ्कारमभिध्यायीत इति स्पष्टमेव ब्रह्मोपासनस्याप्रयाणमनुवर्तनीयत्व
मुक्तम् ।। ननु स्पष्टैतादृश श्रुतिसत्वेन दृष्टं आप्रयाणादिति
पदस्वारस्येन चेय मेव श्रुतिः किमिति भाष्यकृतानोदाहृतेतिचेत् ।
सुचरितानां स्वरूपोत्पत्तिहेतुत्वेन सन्निपत्योपकारत्वं तेषामपि
यावदायुदनुष्टेयत्वं चेत्यधिकं वक्तव्यमित्याशयेन सखल्वेवमिति श्रुत्युदाहरणमिति
न दोषः 
अतो मोक्षसाधनं परब्रह्मोपासनं अन्तिम शरीरविनाशावधि प्रत्यहमनुवर्तनीयम्।
।
ननु मोक्षसाधनतया विहितस्यध्यानरूपस्योपासनस्य उपासननिष्पत्त्यवच्छेदक
शरीरविनावशावध्येव अनुवर्तनीयत्वं युक्तं तत एवोपासननिष्पत्तेःन
नतु प्रारब्धकर्मजन्य यावच्छरीरपतनावधि । अत एवहि यावदधिकारमवस्थितिराधिकारिकाणामिति
सूत्रे वसिष्टावान्तरतपः प्रभृतीनां साक्षात्कृतपरतत्वानां उपासननिष्पत्तेः
सिद्धत्वेन देहपातानन्तरमेव मोक्षावश्यकतया अर्चिरादिगतिः कुतो
न प्राप्ता इति शंकायापरिहारः तेषामाधिकारिकत्वेन कृतः । तस्मात्
तद्देहावसानपर्यन्तमेव प्रत्यहमुपासनस्यानुवर्तनीयत्वम् । युक्तंचैतत् 
कथमन्यथा उपासननिष्पत्त्यवच्छेदक शरीरानन्तर शरीरादिष्वप्यनुवर्तनीयत्वे
केषांचित् उपासननिष्पत्त्यवच्छेदक शरीरानाशानन्तरं प्रारब्धकर्म
विशेषेण मृगादिशरीरं प्राप्तानां मुपासनस्यानुवर्तनीयत्व सिद्धिः
ततश्च तेषां उपासनानुवर्तनासंभवेनोपासपूर्त्यभावेन प्राप्तमोक्षस्याप्यसिद्धि
प्रसंगः इति चेत् मैवम् ।। उपासननिष्पत्त्यनन्तरं तच्छरीरविनाशे
कर्मविशेषेण मृगादिशरीरं प्राप्तानां निष्पन्नोपासनाननुवृत्तावपि
क्षतिविरहात् । उपासनानुवृत्ति करणयोग्य शरीरादिष्वेव यावदायुः
प्रत्यहमनुवर्तनीयत्वे तात्पर्यात् । मृगादिजन्मनि उपासनाननुवृत्तावपि
तदुत्तर जन्मसु ईश्वरानुग्रहवशात् पूर्वजन्मसंपादित संस्कारवशेनोपासनानुवृत्तिश्च
युक्ता । एवमेवहि सखल्वेवं वर्तयन् यावदायुषं इति यावदायुरनुष्टेयत्वेनोक्तानां
विद्याङ्गकर्मणां मृगादिजन्मनि अनुष्ठाना संभवप्रयुक्ताभ्यासाधेयातिशय
विद्या
़निष्पत्ति परिहारः कर्तव्यः । नच मृगादिजन्मनि तत्तद्धर्मानुष्ठानमस्त्येवेति
वाच्यं तेषां विद्यानंगत्वात् तत्तद्वर्णाश्रम धर्माणामेव हि विद्यांगत्वमुच्यते 
ननु विद्याया इव विद्यानिष्पादक कर्मणामपि उपासननिष्पत्त्यवच्छेद
शरीर नाशावध्येवानुष्टेयत्वमिति नास्माकमेष दोषः प्रसजतीति चेत्तर्हि
विद्यानिष्पत्त्यवच्छेदक शरीरनाशानन्तरंसुकृतविशेषेण ब्रह्मण्यादि
शरीरं प्राप्तानां, कर्मणां विद्यानंगत्वेन धर्मानुष्ठानाभावप्रसंगः
इति वर्णाश्रम धर्मपरित्यागापत्तिः ।नच विहितत्वाच्चाश्रमकर्मापि
इति सूत्रोक्तप्रकारेण एतद्विषये धर्माणां विद्यानंङ्गत्वेपि वर्णाश्रमधर्मत्वेन
विहितत्वादेवानुष्ठानमुपपद्यत इति वाच्यम्
तथापिसखल्वेवं वर्तयन् यावदायुषमिति प्रत्यहं यावदायुः विद्याङ्गत्वेन
कर्मणामनुष्टेयत्व बोधकवचनविरोधस्या परिहारात् ।अतो विद्यांगकर्मणामिव
विध्याया अपि यावदायुरनुष्टेयत्वे न संकटं किंचित् । किं बहुना
"प्रायणान्तमोंकारमभि ध्यायीत इति श्रुतिरेवहि विस्पष्टमुपासनस्य
परमपदगमनपर्यन्तमनुवर्तनीयत्वं ब्रवीति ।तत एव च तत्स्वरूपोत्पादककर्मणामपि
परमपदगमन पर्यन्तमनुष्ठेयत्वं सिध्यतीति । वसिष्टावान्तरतपः प्रभृतीनामर्चिरादिगत्यापत्तेः
आधिकारिक पुरुषत्वेन परिहारकथनमपि प्रारब्धकर्मासमाप्त्या तावत्पर्यन्तानुवर्तनीयोपासनरूपोपायानिष्पत्त्यभिप्रायकमेवेतिन
कश्चिद्विरोधः । अतस्सिद्धमुपासनस्य यावदायुरनुवर्तनीयत्वमिति दिक् ।।
आप्रयाणाधिकरणं समाप्तम् ।।
(4.1.7) तदधिगमाधिकरणम्
<4.1.13>
संगतिमाह - एवमिति । विद्यास्वरूपं विशोध्येत्यनेन पेटिकासंगतिर्दर्शिता ।
फलाध्याये ब्रह्मविद्यास्वरूपचिन्तनं तु विद्यास्वरूपस्योपास्यनिरतिशयप्रियत्वेन
स्वयमप्यर्थप्रियस्यनिरतिशयानन्दरूपत्वात् फलपक्षनिक्षेपार्हत्वमस्तीत्यभि
प्रायेणेति प्रागेवोक्तम् । विषयमाह - ब्रह्मविद्येति । ब्रह्मविद्याप्राप्तिः =
साक्षात्कारावस्थापन्नोपासनलाभः । क्षीयन्ते चास्य कर्माणि तस्मिन्
दृष्टे परावरे इति दर्शनसमानाकारब्रह्मोपासनलाभानन्तरं कर्मविनाशोक्तेः ।
इदमेव हि विषयवाक्यतया प्रदर्श्यते । कर्मविनाशस्य दर्शनसमानाकार
ब्रह्मोपासन लाभानन्तरत्वोक्तिः अघाश्लेषस्यापि समानेति भावः ।
अत्रब्रह्मोपासनप्राप्तौ इत्यनुक्त्वा विद्याप्राप्तिरितिकथनं न्यासविद्यायामपीयं
रीतिस्समानेति ज्ञापनार्थम् । अथोक्तमर्थं श्रुति प्रदर्शनेन प्रदर्शयति - तद्यथेति 
इषीकतूलमिति ।अयं छान्दसः प्रयोगः इति न भ्रमितव्यं इष्टकेषी
का मालानां चिततूल भरादिषु इति पुंवद्भावोक्तेः । अत एवेष्टकचितमिति
प्रयोगः । ज्वालामाल भारि प्रपद्ये इति अभियुक्त प्रयोगश्च । अत्रेषीकतूलस्य
दृष्टान्तत्वग्रहणं विद्यासन्निधौ पापानां पराक्रमन्यूनत्व सूचनाय 
अत्राश्लेषस्योत्तराधविषयत्वं विनाशस्य पूर्वाधविषयत्वमिति विभागकरण
मौचित्यात्
नहि पूर्वमेव संश्लिष्टस्य पूर्वाधस्य अश्लेषः संभवति । न वा संप्रत्यकृतस्योत्तराधस्य
विनाशः इति । ननूदाहृतश्रुतौ अश्लेषविनाशौ प्रतीयते एवेति कोऽत्र
संशय इत्यत्राह - एताविति । नात्र प्रतीतौ संशयः किंतु तयोः विद्याफलत्वेनोपपन्नत्वमस्ति
न वेति संशयः इति भावः । नाभुक्तमिति । अवश्यमनुभोक्तव्यंकृतं कर्म
शुभाशुभम् । नाभुक्तं...शतैरपि इति भोगमन्तरा कर्मणां नाशोन संभवतीत्येतदर्थकोक्तवचनविरोधःअ
अतोऽश्लेषविनाशयोः विद्याफलत्वं न संभवतीति भावः । ननूक्तवचनबलेन
क्षीयते इति श्रवणात् पूर्वाधविनाशस्य विद्याफलत्वासंभवेपि उत्तराधाश्लेषस्य
विद्याफलत्वे किं बाधकं
नहि उत्तराधस्यापि भोगमन्तरा अश्लेषो न संभवतीति तत्रोक्तमिति चेत्
? न ।तस्याप्यर्थासिद्धत्वात् । यदि तु करिष्यमाणस्य कर्मणः फलोत्पत्तिमन्तरा
अश्लेषस्तर्हि तत्कर्मकरणानन्तरं भोगं विनैव नाशः इत्युक्तं स्यात् 
ततश्च नाभुक्तं क्षीयत कर्मेति वचनस्य स्वरसत एव पूर्वार्धस्वारस्याच्च
तत एव तत्रापि प्रवृत्तिरिति । ननूक्तवचनबलेन तयोर्विद्याफलत्वाभावे
तथा व्यपदेशस्य कागतिरित्यत्राह - अश्लेषेति । विद्याविधायिवाक्यशेषगतः
इत्यनेन नाभुक्तमिति वचनस्य स्तुति परत्वेनोपपादनं न संभवतीत्यपि
सूचितम् । स्तुतिर्हि विहितार्थ प्रशंसन मेव
अत्र विद्यायाः विहितत्वेन तद्वाक्यशेषत्वौचित्यात् स्तुतित्वं
युक्तम् । तथा नाभुक्तमित्यादेः किंचिद्वाक्यशेषत्वाभावेन स्तुतिपरत्वं
न संभवतीत्याशयः । कथंचिदित्यनेन अश्लेषविनाशव्यपदेशस्योक्तरीत्याप्युपपादनेन
प्रामाण्यं सुघटम् । नाभुक्तमिति वचनस्यतु सर्वात्मना प्रामाण्यमेवमुपपादनाभावेन
स्यादिति सूचितम् ।विद्यास्तुतिप्रतिपादनेनेति। ब्रह्मविद्यास्तुति
प्रतिपादनद्वारा ब्रह्मविद्यानिष्टवैभवं प्रतिपादयतीति भावः । ननु
नाभुक्तमिति वचन मकृत प्रायाश्चित्तकर्मपरम् । अन्यथा प्रायश्चित्त
शास्त्रस्यैव वैयर्थ्यापत्तेः
ततश्च ब्रह्मविद्यायाः अधप्रायश्चित्तत्वेन विधानात् न तद्वचनविरोधः
इत्याशंक्य परिहरति - न चेति। अत्रोत्तराधप्रायश्चित्तत्वेन विधान
शंकनंउत्तराधारंभक पाप प्रायश्चित्तत्वेनविधानाभि प्रायकम् । निमित्तानुदये
नैमिति कस्यानुदयादिति द्रष्टव्यम् ।।यद्वा पूर्वाधनाशार्थत्वेन
उत्तराधाश्लेषार्थत्वेन च विद्यायाः प्रायश्चित्तत्वमिति भावः ।
तदा अधविनाश इति अधासंश्लेषस्याप्युपलक्षणम् । कुतो न तथा विधीयते
इत्यत्राह - विद्या हीति । ब्रह्मप्राप्त्युपायतया विधीयते इति ।
ननूक्तयुक्त्या ब्रह्मविधायाः ब्रह्मप्राप्त्युपायत्वमात्रविधानात्
अधविनाशाभावेपि ब्रह्मप्राप्त्यनन्तरं विद्यया ब्रह्मप्राप्तिरुपमोक्षाख्य
फलसिद्धिरंगीकर्तव्यैव भवन्मते । नाभुक्तं क्षीयत इति वचनबलेन तन्नाशासंभवाच्च 
नच ब्रह्मविद्यया अधविनाशाभावेऽपि तत्प्रायश्चित्तानुष्ठानबलेन
तन्नाशो पपत्त्या प्रायश्चित्तेन क्षपिताधस्य पुंसः ब्रह्मविद्यानिष्पत्तौ
समन्तरमेवमोक्ष प्राप्तिरिति न विरोध इति वाच्यम् । संञ्चित कर्म
प्रति इदंतया कस्यचित्प्रायश्चित्तस्याविधानेनाधविनाशासंभवात् ।
नच विशिष्य तत्तद्दोषप्रायश्चित्तानामनुष्ठानेन संचितकर्मविनाशः
उपपद्यते
पापानामनन्तत्वेन स्वस्मिन्सर्वपापवत्वसन्देहात् विशिष्य तत्तत्सर्वपाप
प्रायश्चित्ततया विहितानां सर्वेषामपिप्रायश्चित्ताना मनुष्ठानावश्यकत्वात् 
लोके अल्पायुषः अल्पशक्तेः कस्यापि सर्वप्रायश्चित्तानुष्ठानस्य
दुष्करत्वाच्च ।नन्वत्रजन्मभेदेन सर्वप्रायश्चित्तानुष्ठानं शक्यम् 
पूर्वजन्मसंस्कारशून्यानामस्माक मनुष्ठिताननुष्ठित प्रायश्चित्तभेद
ज्ञानगन्धस्यैवाभावात् अनुष्ठितप्रायश्चित्तानामपि पुनरनुष्ठानापत्त्या
सर्वप्रायश्चित्तानुष्ठानस्यैवासंभवात् । तस्मात् ब्रह्मविद्याया
ब्रह्म प्राप्त्युपायत्वमात्रमभ्युपगच्छता अधविनाशनमेव न संभवतीति
प्रतिबन्धकाधसत्वेन ब्रह्मप्राप्तिरपि न सेत्स्यति
इत्थंच ब्रह्मविद्यायाः ब्रह्म प्राप्त्युपायत्वमपि विफलमेवेति
चेन्न । उक्तरीत्या प्रायश्चित्तादिनाऽधविनाशासंभवेपि भोगेन विनाश
संभवात् । ना भुक्तं क्षीयते कर्मेति ह्युक्तम् । तस्मात्सर्वकर्मभोगानन्तरं
ब्रह्मविद्यायां सत्यामवश्यं मोक्षप्राप्ति संभवेन न कश्चिदपि विरोधः
इति ।।
राद्धान्तमाह - एवमिति ।तदधिगमे=तस्याः प्रकृतायाः विद्यायाः अधिगमे=प्राप्तौ 
साक्षात्कारावस्थोपासन प्राप्ताविति यावत् । एवं विधमित्यादिना
सूत्रस्थ तद्व्य देशादिति सूत्रखण्डो विवृतः । ननु अश्लेषविनाशयोः
विद्याफलत्वेनाभुक्तमिति वचनेन विरोधः शंकित इत्यत्राह - नचेति ।
अविरोध प्रयोजक प्रयुक्त भिन्नविषयत्वमुपपादयति - तद्धीति ।अयमाशयः - नाभुक्तमिति
वचनं कर्मणां फलजननशक्तिः फलानुभवपर्यन्तावस्थायिनीति प्रतिपादयति 
नतु कर्मणां नाशाभावम् । आशुतरविनाशित्वेन तन्नाशस्य सिद्धत्वेन
तदभाव प्रतिपादनासंभवात् । तद्यथेत्यादिकं तु उत्पन्नायाःउत्पत्स्यमानायाश्च
कर्मणां फलजननशक्तेः विद्यया विनाशः प्रतिबन्धकरणं चोच्यते इति
एवं च अग्निः दहति । जलं तं शमयतीति वाक्ययो र्यथा न विरोधः भिन्नविषयत्वात्
तथात्रापि न विरोधः । यदि तु विद्यायाः अधनाशकत्वमस्ति नास्ति चेत्युक्तं
स्यात् तदा अग्निर्दहति न दहति चेत्यत्रेव विरोधः संभाव्येत इति।
। अत्र पापकर्मणां फलज ननशक्तिः भगवनिग्रहरूपः । ननु विद्यया अधाश्लेषविनाशवचनमपिनघटते - अधस्यतस्य
संश्लेषावश्यकत्वात् स्वत एव नष्टत्वोच्चेत्यत्राभिप्रेतमश्लेषकरणादि
पदार्थं विवृणोति - अधस्येति ।उत्पत्स्यमानकर्मणः उत्पत्स्यमानायाः
कार्यकरणशक्तेः ब्रह्मविदि प्रतिबन्धः अश्लेषः कर्मणो फलजननद्वारभूतशक्यनुत्पत्तिरिति
यावत्
उत्पन्नकर्मणः उत्पन्नायाःफलजनन शक्तेः ब्रह्मविदिनिवृत्ति विनाशःइत्यर्थःस
सुहृदिद्विषदिच न शक्तेः अश्लेषो विनाशोवा । सूत्रे अश्लेषपदमात्रं
पर्याप्तं ब्रह्मविदा कृतस्य करिष्यमाणस्य वा कर्मणः ब्रह्मविदि
फलासंबन्ध बोधनोपपत्तेः । अथापि विषयवैलक्षण्यज्ञापनार्थं पापविभागनिर्देश
पूर्वक मश्लेषविनाशा वुक्तौ ।।
अथ विद्यया तन्नाश तदुत्पत्तिप्रति बन्धावुपपादयति - शक्तिरपीति ।
तथा च तद्वचनद्वयस्यापि भिन्नविषयत्वेनोविरोधात् उक्ताश्लेषविनाशयोः
ब्रह्मविद्याफलत्वं युक्तम् । यत्तु भोगेन सर्वाधनाशानन्तरं ब्रह्मविद्यया
ब्रह्मप्राप्तिरित्युक्तं तदपि मन्दम् । कर्मसामान्यस्य भोगैकनाश्यत्वासंभवात् 
तथा सति अनादिकालोपचितानामनन्तानां पापानां उत्तरोत्तर शरीरांभकत्वात्
कर्मनाशार्थ भोगार्थ शरीरस्यावश्यकत्वाच्च तस्मिन् तस्मिन्नपि शरीरे
पापार्जनं भवतीति अनिर्मोक्ष एव प्रसजेत् । तथा च ब्रह्मविद्यायाः
मोक्षोपायत्वविधानमेवानुपपन्नं स्यात्
एवं च प्रायश्चित्तान्यशेषाणि तपः कर्मात्मकानि वै यानि तेषामशेषाणां
कृष्णानुस्मरणं वरमिति कृष्णानु स्मरणरूप ब्रह्मविद्यायाः सर्वप्रायश्चित्तापेक्षयाप्युत्तमत्वस्मरणेन
तया सर्वपापविनाशोपि युक्तः । एतेन ब्रह्मविद्यायाः ब्रह्म प्राप्त्युपायत्वेन
विधानेपि अध प्रायश्चित्ततया विधानं नास्तीत्यपि परिहृतम् । ब्रह्म
प्राप्त्युपायतया विधानेपि ब्रह्मानु भवरूपायाः ब्रह्म प्राप्तेः
स्वतः प्राप्तत्वेनासाध्यत्वात् प्रतिबन्धनिवृत्तिरूपसाध्याधविनाशार्थत्वेन
ब्रह्मविद्याया विधानावश्यकत्वेनाघप्रायश्चित्तत्वावश्यकत्वाच्च
ज्योतिष्ठोमादिकर्मणांस्वर्गाद्यर्थतया विहितानांतु स्वर्गादेस्साध्यत्वेन
तद्धेतुत्वं युक्तमिति न प्रतिबन्धनिवर्तकत्वमिति विशेषः ।ननु ब्रह्मविद्यायाः
पूर्वाधप्रायश्चित्तत्वसंभवेपि उत्तराधप्रायश्चित्तत्वं कथं घटताम् 
नैमित्तिकस्य निमित्तोत्पत्त्यनन्तरभावित्वनियमादिति चेत् । ब्रह्मविद्यानिष्टस्य
जायमानमुत्तराधं पापमेव न भवतीत्यत्र प्रायश्चित्तवचनतात्पर्यात् 
तदुक्तं - नाधर्मस्तस्य तत्स्यादिति खलुहृदयं ग्राह्यमश्लेषवाच
इति । यद्यप्युक्तरीत्या ना भुक्तमिति वचनस्याकृतप्रायश्चित्त पापविषयकत्वेन
श्रुताश्लेषविनाशयोः ब्रह्मविद्याफलत्वमुपपन्नमेव
अथापि एतदपेक्षया भिन्नविषयत्वेन वास्तवाविरोधो एव भावनेन परिहारद
एवोचित इत्याशयेन भाष्यकृता मेवं निर्वाहः इति ध्येयम् ।। तथा च
प्रायश्चित्त विधिप्रयुक्तोत्सर्गावादन्यायेन विषयभेदेन वा विरोधपरिहारात्
पूर्वोत्तराधाश्लेषविनाशयोः ब्रह्मविद्याफलत्वं युक्तमेव ।
अत्र नाभुक्तमिति वचनस्य स्मृतित्वेन श्रुति स्मृत्योर्विरोधे श्रुत्या
स्मृति बाधस्यैव युक्तत्वात् स्मृत्या श्रुते स्तुतिपरत्वकल्पनमपि
न संभवति । विरोधे त्वनपेक्ष्यं स्यादित्युक्तेः । नच स्मृतेरपि
स्मृतित्वहेतुनाश्रुतिमूलकत्वानुमानसंभवेन कथमनादरणीयत्वमिति शंक्यं
प्रत्यक्षश्रुतिविरोधेऽसत्येव स्मृत्या श्रुत्यनुमानसंभवात् ।अत्र
चासन्दिग्धप्रत्यक्ष श्रुति सत्वात् । उक्तं हि असतिह्यनुमानमिति 
इत्थं च विद्वदविद्वत्साधारण्येन प्रवृत्ताया नाभुक्तमित्यादिस्मृतेः
अश्लेष विनाशबोधकश्रुत्या विद्वद्विषये बाधेन विद्वदविद्वत्साधरण
स्वसमानार्थक श्रुतिमूलकत्वानुमाना संभवात् केवलमविद्वन्मात्रविषयकसमानार्थकश्रुत्यनुमानस्यैव
वक्तव्यत्वेन तेनाविद्वद्विषये प्रामाण्येपि विद्वद्विषये प्रामाण्याभावात्
विरोध एव नास्तीति द्रष्टव्यम्
ननु ब्रह्मविद्यायाः सर्वाधप्रायश्चित्तत्वे ब्रह्मविदो निषिद्धानुष्ठानेपि
न बाधकप्रसक्तिः ब्रह्मविद्ययैव तेषामपि नाशसंभवात् इत्थं च ब्रह्मविद्विषये
निषेध शास्त्राणां नैव प्रवृत्तिरित्यत्राह - तदिदमश्लेषवचनमिति ।
अपिचेत्पातकं किंचित् योगी कुर्यात् प्रमादतः । योगमेव निषेवेत
नान्यत् कृच्छ्रं समाचरेदिति प्रामादिकाधप्रायश्चित्तत्वेनैव ब्रह्मविद्यायाः
विधानात् न बुद्धि पूर्वकोत्तराध प्रायश्चितत्वं संभवतीत्याशयः 
उक्तार्थे प्रमाणमाह - नाविरतः इति । दुश्चरितादविरतः उपासनेन
परमात्मानं नाप्नोतीत्युक्त्या दुष्कृतानुष्ठाने ब्रह्मप्राप्त्यर्थ
ब्रह्मविद्यानिष्पत्त्यसंभव प्रतीतेः ब्रह्मविद्यायाः दुष्कर्म
विरतिनिष्पाद्यत्वं सिध्यति
अतो ब्रह्मविदामपि दुष्कर्मानुष्ठानं निषिद्धमेवेति न तत्प्रायश्चित्तत्वं
ब्रह्मविद्यायाः युक्तम् । ननु ब्रह्मविद्यायाः पूर्वमेव निष्पन्नत्वेन
तदुत्पत्तेरनपेक्षितत्वात् निष्पन्नब्रह्मविद्यस्य पुंसः निषिद्धानुष्ठानवारणं
कथमनेन संभवति इति शंकापरिहाराय - आप्रयाणादित्याद्युक्तम् । साक्षात्कारावस्थब्रह्मविद्या
प्राप्त्यनन्तरं क्वचिन्निषिद्धानुष्ठानस्य निषिद्धत्वात् क्वचिच्च
तदश्लेषोक्तेः मिथोविरोधपरिहाराय आचित्त्यात् योगी कुर्यात्प्रमादतः
इति वचनबलाच्च उत्तराधाश्लेषवचनस्य अबुद्धि पूर्वकाधविषयत्वं वक्तव्यमिति
भावः
ननु ब्रह्मविद्यया अबुद्धिपूर्वकोकराधस्यापि नाश्लेषः । नह्यबुद्धिपूर्वकबीजावापादेः
अंकुराद्यजनकत्वमितिचेदत्र परिहारद्वयम्शास्त्रैकसमधिगम्येऽर्थे
प्रत्यक्षस्याप्रमाणत्वेन शास्त्रेण प्रत्यक्षबाध एवयुक्तः ।श्रुतेस्तु
शब्दमूलत्वादिति हि सूत्रितम् ।अन्यस्तु पापस्य भगवद्प्रीतिरूपत्वेन
तस्यापि तत्संकल्परूपत्वात् उत्तरत्राधकरणे फलजननसंकल्पस्य तेनाकरणात् 
बुद्धिपूर्वकं वा अबुद्धिपूर्वकं क्वचित् स्थलविशेषे बीजनिक्षेपेपि
अंकुराद्यनुत्पत्तेरपि दर्शनात् । यद्यपि सांपरायाधिकरणे दुष्कृतस्य
देहावसनेएव निःशेषक्षयः इति प्रतिपादितत्वेनात्र देहे स्थितस्यैव
विदुषः दर्शनसमानाकारावस्थापन्न ब्रह्मविद्याप्राप्त्यनन्तरं कर्मक्षय
प्रतिपादनं विरुध्यते - अथापि उक्तब्रह्मविद्याप्राप्त्यनन्तरं यद्ययमुपक्रान्तमुपासनं
समापयेत्तदाऽस्य दुष्कृतरूपं कर्म क्षमिष्यामीति प्रथमं भगवान् सकल्पयति ।
देहावसाने च क्षान्तमिति संकल्पयतीति संकल्पभेद प्रयुक्त कर्मनाशभेदः
उभयत्र प्रतिपाद्यत इति न विरोधः । सर्वज्ञस्यापि भगवतः यद्यालिंगितसंकल्पः
ब्रह्मविदा उपक्रान्तोपासनस्यावश्यकर्तव्यत्व ज्ञापनार्थः इति ध्येयम्।
। यद्वा विद्यारंभे प्रीतस्य परमात्मनः एतदुपासन समाप्तौ एतस्याधनशो
भूयादिति संकल्पो जायते । देहवियोगानन्तरं च विद्यायास्समाप्तत्वा
द्विनाशः । एतत्सकल्पाभिप्रायेण अघविनाशस्य सिद्धप्रायत्वं मत्त्वा
तदधिगम इति सूत्रप्रवृत्तिरिति न विरोधः
निष्कृत्यात्मत्वमस्योदित समुन्मूलनस्योपपन्नंनात्र स्वर्गादि नीतिः
प्रतिहतिविगमे धीविकासः स्वतो हि ।
पापालेपः प्रमादोदितसहनमिति स्याप्यमाज्ञानुवृत्त्यै नो चेत् न
स्यात् गतिः नाविरत इति गिरो योगिनां च प्रवृत्तेः ।।
अश्लेषः कर्मशक्तेरनुदयः उदये तन्निवृत्तिर्विनाशः शक्तिस्सा च
प्रणेतुः तदुचित फलकृन्निग्रहानुग्रहात्मा ।
प्रायश्चित्तं निमित्ते कथमनुदित इत्यत्र नैवानुयोज्यंनाधर्मः तस्य
तत्सायात् इति खलु हृदयं ग्राह्यमश्लेषवाचः ।।
स्वर्गादिजनकं कर्मान्यत् गोहृत्यादिपापविनाशकं कर्मान्यत् पूर्वं
काम्यकर्म अन्यत्तु प्रायश्चित्तरूपम् ।एकस्यैवोभयजनकत्वं न प्रसिद्धम् 
प्रायश्चित्तात् पापमात्रं नश्यति । नतु अभीष्टस्वर्गादिसिद्धिः 
यागात् स्वर्गसिद्धि नतु स्वतकृतपापशान्तिः । अश्वमेघात् ब्रह्महत्याशान्तिः 
पुत्रकामेष्ट्या पुत्रप्राप्तिः दशरथस्य । अत एव दशरथः उभयं चकार 
अतोऽत्र विद्यया ब्रह्मप्राप्तिश्चेत् नाधविनाशः । अद्यविनाशश्चेत्
न ब्रह्मप्राप्ति संभवः तस्मात् अश्लेषविनाशश्रुतेः विद्याविधिशेषत्वादर्थवादत्वमेव
वाच्यम् । न चोभयोः श्रुतित्वात् अर्थवादस्यापि अस्माकं मते प्रामाण्यस्वीकारात्
विनिगमकाभावेन ब्रह्मप्राप्तिबोधकवाक्यस्यैव स्वार्थे प्रामाण्यं
नास्तीति वक्तुं शक्यम्
अवश्यमनुभोक्तव्यमिति परामर्शेन विनाशाश्लेषबोधकवचनस्यैवाप्रामाण्यावश्यकत्वात् 
अपि च सति निमित्ते नैमित्तिकोदयः इतिन्यायेन आगामिपापप्रायश्चित्तरूपतापि
विद्यायाः न संभवति । अतस्तत्रविषये स्तुतिरूपत्वमेव स्वीकर्तव्यमिति
नाशविषयेपि स्तावकत्वमेव सिध्येदिति पूर्वपक्षितात्पर्यम् । सिद्धान्तिनस्तु - प्रायश्चित्त
रूपत्वेन अधनाशकत्वमेकमेव विद्यायाः ननु स्वर्गादिवत् यागस्येव
ब्रह्मप्राप्ति साधकता । ब्रह्मप्राप्तिश्च स्वतः सिद्धा । एतदभिप्रायेणैव
"नात्र स्वर्गादिनीतिः प्रतिहतिविगमेधीविकासः स्वतोहि" "इत्यनुगृहीतम्"
एवमपि अश्लेषविषयेस्तावकत्वगतिमन्तरा कथं निर्वाहः इतिचेत् ? तत्रोत्तरं
नाधर्मस्तस्य तत्स्स्मात् इत्यादिकम् । अश्लेषविषये न प्रायश्चित्तरूपता 
विद्यामनुतिष्टतः उत्तरत्र जायमानं अधत्वेन लोकप्रसिद्धं न पापं
भवति । तस्य पापत्वमेव नास्ति ।इति तात्पर्यात् । ननु तर्ह्यस्याधिकारिणः
पापाचरणेपि नन्यूनता इति चेत् तदर्थमेव प्रामादिकविषयमिति भाष्यं
प्रवृत्तमिति । इदं च भाष्य मुपलक्षणं - श्रीमद्रहस्य सारे - भगवत्कैंकर्यनिष्टस्य
प्रायेण अनापदि बुद्धिपूर्वका पराधोःन संभावितः । प्रारब्धकर्मविशेषवशात्
देश काल अवस्था वैगुण्य हेतुकतया प्रामादिकत्वेन च सुषुप्त्याद्य
वस्थासु च जायमानापराध लेशादिः अश्लेषविषयकः इत्युक्तमिति बोध्यम्
सूत्रे उत्तर पूर्वाधयोः अश्लेषाविनाशौ इत्यत्र यथा संख्यमन्वयः 
यद्यप्यल्पाच्कत्वानुरोधेन पूर्वोत्तरयोः इत्येव वक्तव्यम् ।
नच श्रुतौ अश्लेष वचनं पूर्वं विनाशवचनं पश्चादिति तदनुसारेणैवं
निर्देशः इति वाच्यम् अधनाशस्यापि प्रपूर्वं प्रतिपन्नत्वात् ।
छान्दोग्ये एव प्रथमाध्याये उदेति हवै सर्वेभ्यः पाप्मभ्यः इति
नाशस्य पूर्वं उक्तत्वात् । किं च उत्तरं च पूर्वं च इति विग्रहकरणेपि
पूर्वोत्तरे इत्येव रूपम् । अथापि प्रथमं अश्लेषविनाशौ इति अश्लेषस्योक्तत्वात्
उपरितनप्रयोगमनुसृत्यान्वयसौकर्याय च उत्तरपूर्वाधयोः इति सूत्रितं
नचोपर्यपि विनाशाश्लेषौ इति कुतो निर्देशः न कृतः इति वाच्यम् ।
अश्लेषश्च विनाशश्च, इति, विनाशश्चाश्लेषश्च इति वा विग्रहकरणेपि
अश्लेषशब्दस्यैव पूर्वनिपातः इति व्याकरणसिद्धत्वात्तथा निर्देशः
इति न स्वारस्यभंगः ।। तदधिगमाधिकरणं समाप्तम् ।।
(4.1.8) इतराधिकरणम्
<4.1.14>
पूर्वाधिकरणे उत्तरपूर्वाधयोरश्लेषविनाशावुक्तौ ।
अथोक्तरीत्यैव पूर्वोत्तरसुकृतयो र्विनाशाश्लेषौ प्रतिपाद्येते
इत्यातिदेशिकी संगतिः । एवमिति खण्डस्य - उक्तेन न्यायेनाश्लेषविनाशौ
विद्यया स्यातामिति व्याख्यानम् । उक्तेन न्यायेनेयेतत् स्वयमेव
विवृणोति - विद्याफलेति । स्वर्गादिफलजनकपुण्यस्य विद्याफल भूतमोक्षविरोधित्वादित्यर्थः 
एवं शब्द सूचितं व्यपदेशं मपि प्रदर्शयति - भवतीति । उभे सुकृतदुष्कृते
निर्दिश्य एवं व्यपदेशो भवतीत्यन्वयः । न सुकृतं नदुष्कृतं सर्वेपाप्मानोऽतो
निवर्तन्ते इति श्रुतिः । उदाहृतस्थलद्वयेपि दुष्कृतस्येव सुकृतस्यापि
निवृत्तिः उक्तेति भावः
सर्वेपाप्मान इति सुकृतदुष्कृतयोः क्रोडीकृत्योक्तिः । सुकृतधुष्कृते
इति पृथगुक्तिः ।ननु धर्मत्वेन लोकप्रसिद्धस्य सुकृतस्य पाप्मान
इति पाप्मशब्देन व्यपदेशः कथमित्यत्राह - मुमुक्षोरिति । अनुकूलफलकशास्त्रीयकर्मत्वं
पुण्यत्वं प्रतिकूलफलक कर्मत्वं पापत्वं, अध्यात्मविदां अपवर्गस्यैवाभिमतत्वेनानुकूलत्वात्
स्वर्गाद्यनुभावस्य च एते वैनिरयास्तात स्थानस्य परमात्मनः इत्याद्युक्तनयेन
प्रतिकूलत्वात् स्वर्गार्थ पुण्यकर्मापि प्रतिकूलफलक कर्मत्वेन
पाप मेवेति भावः । नच यज्ञादिकर्मणामपि मोक्षव्यतिरिक्त फलकत्वेन
पापत्वात् विद्यांगतया तदनुष्ठानमपि न संभवतीति वाच्यं मोक्षजनकविद्याष्पित्त्यर्थतयैव
विद्यांगकर्मणामनुष्ठानेन तेषां चानुकूल फलकत्वेन पुण्यकोटावन्तर्भावात्
प्रतिकूलस्वर्गादि फलाभिसन्धि रहितत्वेनैवानुष्ठानाच्च ।।
अथाति देशस्याधिकं प्रयोजनमाह - सुकृतस्यापीति ।। पापं कर्म नश्लिष्यते
सर्वे पाप्मानः प्रदूयन्ते इति पापानामेवाश्लेषविनाशोक्तेःसुकृतस्यापि
निवर्तनीयत्वे अधत्व प्रसंगेन पुण्यापुण्याव्यस्थितेः सुकृतकर्मणः
शास्त्रबोधितत्वात् तत्फलस्येष्टत्वदर्शनाच्च विद्याविरोधाभावेन
न पूर्वोत्तरसुकृतयोरश्लेषविनाशौ वक्तव्यौ इत्यधिकाशंका । तत्परिहारस्तु - दुष्कृतकर्मण
इव सुकृतकर्मणोपि ब्रह्मविद्विषये मोक्षरूपविद्याफलविरोधित्वेनानिष्टफल
साधनत्वात् अत एव न सुकृतं न दुष्कृतं सर्वेपाप्मानः इति दुष्कृते
इव सुकृतेपि पापशब्दप्रयोगात् "पाप्मानो
़तोनिवर्तन्ते सुकृत दुष्कृते धूनुते इति सुकृतस्यापि निवृत्तिश्रवणाच्च
सुकृतयोरपि विद्यामाहात्म्यात् विनाशोऽश्लेषश्चावश्यकइति ।। सूत्रखण्डमवतारयति - नन्विति
नहि तत्करणं लोके वेदे वा किं चिदीदृशम् । इति कर्तव्यतासाध्ये
यस्याननुग्रहेऽर्थिता इतीति कर्तव्यताख्याङ्गविरहिणः करणत्वनिषेधेन
विद्याख्यसाधनस्य किंचिदंगं वक्तव्यम् । यज्ञेनदाननेत्याद्युक्तं
यज्ञादिकमेव तत् । वृष्ट्यन्नादिफलकस्यापि अस्य कर्मणः वर्णाश्रयधर्माणां
चित्तशुध्यौपयिकत्वेन विद्यांगत्ववत् वृष्ट्यन्नादिफलजननेन शरीरधारणद्वारा
सांगोपासन निर्वृत्त्यु पयोगित्वेनाङ्गत्वमेषितव्यम् । इत्थं च
पूर्वकृतानां सुकृत कर्मणां सांगविद्यानिष्पत्त्यर्थत्वेन विद्यया
विरोधाभावात् पूर्वाधवत् पूर्वसूकृतस्य कथं विनाशः उच्यते इति शंकितुराशयः 
शरीरपाते=चरमशरी रपाते इत्यर्थः। विनाशःइत्यनेनासंश्लेषपदं विवृतम्।
। अयमभिसन्धिः=सुकृतं कर्म पूर्वकृतं द्विविधम् । विद्यानिष्पत्त्यौपयिकशरीरेन्द्रिय
वर्धकान्नारोग्यादिफलजननद्वारा विद्यानिष्पत्ति सहकारि, विद्यानुपयुक्तं
फलान्तरजनकंचेति । तत्र फलान्तरजनकस्य विद्यानुप युक्तस्यावश्यमेव
विद्याधिगमे एव विनाशः । विद्यासहकारिभूतं काम्यं कर्मतु विद्यानिष्पादकतया
सफलत्वेन न विनाश्यम् । तत्रापि पूर्वकृतानां विद्यार्थतया स्थितानां
बहूनां कर्मणां कैश्चिदेव विद्योत्पत्तौ सत्यां तदतिरिक्तकर्मणां
विद्योत्पत्यर्थतया तावत्पर्यन्तं प्रतीक्षमाणानां निष्पन्नविद्यस्य
शरीरपातान्तरं विनाशः इति
एतेन वृष्ट्यन्नादिजनकस्य काम्यकर्मणः विद्यार्थत्वेनोपयोगात् शरीरपातसमये
तादृशकर्मण एवाभावात् कस्य कर्मणः शरीरपातादूर्ध्वं विनाशः उच्यते
इति शंकनं निरस्तम् । विद्यार्थ कर्मणा मेवादत्त फलानां निष्पन्नविद्यशरीरपातादूर्ध्वं
विनाशावश्यकत्वात् । नच साक्षात्कारावस्थब्रह्मोपासनप्राप्तेः संप्रति
लब्धत्वेन चरमशरीरपातपर्यन्तं विद्यानिष्पत्त्यर्थ काम्यकर्मणामवस्थितिः
कुतोऽङ्गीक्रियते इति वाच्यम् । आप्रयाण मनुवर्तितस्यैवोपासनस्यपूर्णोपायत्वेन
तादृशोपायपूर्तेरेव विद्यानिष्पत्तिशब्देन विवक्षणात् तदर्थतयातेषां
कर्मणामावश्यकत्वात्
शास्त्रेणहि उपासनस्याप्रयाणमनुवर्तने एवापाय पूर्तिरित्युच्यतेत
तावत्पर्यन्तस्थितस्यापासकस्य शरीरारोग्यादिसत्वे एव तदनुवृर्त्तिर्युक्तेति
तदर्थं पूर्वकृतं काम्यमवश्यापेक्षितमेव ।।
ननु "अनारब्ध कार्ये एव तु पूर्वे तदवधेः इत्यधिकरणे फल प्रदानार्थं
प्रवृत्त कर्मव्यतिरिक्तकर्मणः एव साक्षात्कारावस्थोपासनिष्पत्त्यनन्तरं
नाश इति सिद्धान्तस्य वक्ष्यमाणत्वात् विद्यानिष्पत्त्युपयोगितया
स्थितानां पूर्वकृतानां काम्य कर्मणां विद्यानिष्पत्त्युपयोगिशरीरारोग्यादि
फल प्रदानार्थ प्रवृत्ततया एषां नाशस्यैवानभिमतत्वेन इतरस्याप्येवमिति
सूत्रेणाविवक्षितत्वात् "ननु विदुषोपि सेतिकर्तव्यताकोपास निर्वृत्तये
वृष्ट्यनादिफलानीष्ठान्येव कथं तेषां विरोधाद्विनाशःउच्यते इति
शंकनं एतत्परिहारपरस्य असंश्लेषः पाते तु इति खण्डस्य प्रवृत्तिश्च
कथं घटते इति चेत् - उच्यते - कर्म हि चतुर्विधं, संचितं,प्रारब्धं,प्रारब्धकर्म
फलानुभवसमये साक्षात्कारावस्थापन्नोपासन निष्पत्तेः प्राक्कृतं
ततः उत्तरकृतं चेति
अनादिकालेन जीवसंचितानि कर्माणि बहूनि सन्ति । तत्रैकं कर्म शरीरपरिग्रहपूर्वक
फालनुभवार्थं विपक्वं सदीश्वरेण प्रवर्त्यते । तदेव प्रारब्धं संचितधटकम् 
तत अन्यतु संञ्चितम् । इत्थंच प्रारब्धकर्मानुभवदशायां उपासननिष्पत्तेः
प्राक् विद्यार्थानि यानि सुकृतान्यनुष्ठितानि तेषामपि प्रारब्धव्यतिरिक्तत्वाविदोषेण
नाशे प्राप्ते असंश्लेषः पातेतु तु इति खण्डेन तद्व्यावर्त्यत इति
न दोषः
इदं त्वनुसन्धेयम् - ब्रह्मविद्यानिष्टस्य साक्षात्कारावस्थोपासननिष्पत्तौ
अविशेषोणानारब्धकार्याणां पापानां उपासन समाप्तौ नाशो भूयादिति
भगवत्संकल्पो जायते, अतस्तेषां प्रारब्धर्काय कर्मावसाने न फलजनकत्वमिति
शरीरान्तराप्राप्त्या अर्चिरादिमार्गेण विदुषोगमनम् । एवं पूर्वकृतसुकृतेषु
विद्यानुपयुक्तकर्मणां मोक्षफलविरोधित्वेन विद्याविरोधात् साक्षात्कारावस्थोपासनलाभे
समाप्तौ नाशोभूयादिति पूर्ववत् भगवत्संकल्पो जायते । विद्यार्थतया
स्थितानां सुकृतकर्मणां तु विद्यानिष्पत्त्यर्थत्वेन चरमशरीरपातपर्यन्तं
प्रतीक्षमाणत्वात् कानिचत्तानि दत्तफलानि अवीर्याणिभवन्ति
कानिचित्तु कैश्चिदेवोपायपूर्ते र्निष्पन्नत्वेन अनुपयोगात् तत्सत्वे
अनन्तरं बन्धापत्या मुमुक्षोरनिष्टत्वाच्च तदानीं, भगवान् नश्यन्तु
इमानि इति संकल्पयतीति तदानीं स्वयमेव नश्यन्तीति । ननु सर्वज्ञस्य
भगवतः विद्योपयुक्तकर्मसु पूर्वकृतेषु इमानि कर्माणि विद्योत्पत्तिं
करिष्यन्ति इमानि वृष्ट्यन्नादिफलजनकान्यपि उपासकशरीरपातावधि न
फलवन्तीति विविच्य ज्ञान संभवेन, विद्यानुपयुक्त सुकृतानामिव विद्योपयुक्त
कर्मणामपि अदास्यमान फलकानां साक्षात्कारावस्थोपासन प्राप्ति दशायामेव
उपासनसमाप्तौ नाशो भूयादिति भगवतःसंकल्पाभ्युपगमे किं बाधकमिति
चेत् इष्टमेवतत्
किं ततः।तावता विद्योपयोगि पूर्वकृत काम्यकर्मविनाशो न सेत्स्यतिप
पाते त्व संश्लेषः इत्यनेनापि न वृष्ट्यन्नादि फलक कर्मणां पूर्वकृतानां
सर्वेषामपि विनाशः । किंतु विद्योपयुक्तानामपि शरीरपतनावधि फलाजनकानामेव
विनाशः इति विवक्षितमिति न विरोधः ।शरीरपातपर्यन्तमेतेषां फलजनकत्वं
नास्तीति विशेषार्थसूचनायैवपाते तु इत्यधिकमुक्तम् । अतो नानुपपत्तिः।
।अत्र पूर्वकृतानां काम्यकर्मणां केषांचित् पाते विनाशकथनं ब्रह्मविदःउत्तरत्र
स्थितानामेवंप्रायाणां केषांचित्अश्लेषः इत्यस्याप्युपलक्षणम्।।
ननु ब्रह्मविदो विरक्तत्वात् उत्तरत्र काम्यकर्मानुष्ठानस्यैवाभावात्
केषांचिद्विद्योपयोगित्वं केषांचित् विनाशः इति विभाग एवाननुपपन्नः
नचाबुद्धिपूर्वकोत्तराधस्येवाबुद्धिपूर्वककाम्यस्य संभवात्तदश्लेषः
इति वक्तुं शक्यम् । काम्यस्याबुद्धिपूर्वकत्वासंभवात् ।फलरागादेव
हि काम्यस्यानुष्ठानमिति वक्तव्यम् । ततश्च बुद्धिपूर्वकमेव प्रवृत्तिरिति
चेन्न - वीतरागत्वेपि वासनावशादन्यार्थतया मोहतोऽनुष्ठितानां सान्तरायत्वेनादत्त
फलकानां अध्यात्मविदि स्नेहवशेन बन्धुभिरनुष्ठितानां काम्यकर्मणां
बहुनां सत्वेनाविरोधात् । अत एव ह्युत्तराधाश्लेषवचनस्योपपत्तिः 
नन्वेवं सति सूत्रे एवंरीतिः कुतो नोक्तेति चेदर्थसिद्धत्वाभिप्रायेण 
यद्वा - इतरस्यापि=उत्तरपूर्वसुकृतयोः एवं=उक्तप्रकारेण, असंश्लेषः=अश्लेषविनाशौ
अश्लेषपदं विनाशस्याप्युपलक्षणम् । विद्योपयुक्तानां शरीरपतनावधि
अदास्यमानफलकानां उत्तरपूर्वसुकृतानां तु शरीरपातानन्तरमश्लेषविनाशौः
इति सूत्रार्थः । अतो न विरोधः।।
इदमत्रावधेयं - प्रपत्ति वाक्योच्चारणाद्यक्षणे एव क्षमिष्यामिति
संकल्पः कुतः? देहावसाने एव दायविभाग समकाले क्षान्तःइति संकस्यैकस्यैव
युक्तत्वात् तदनीं हि पुण्यपाप संक्रमणमन्यत्र करोति इति चेत्?
तस्मिन् दृष्टे परावरे इति भक्त विषये तदधिगमरूपोपासन प्रारंभकाले
एव सर्वकर्मणां नाशोक्तेः"तस्य यदा दायमुपयन्ति ।इतिशरीरविमोचनकाले
संक्रमणे इवचाविरोधाय उभयविधसंकल्पस्यावश्यकत्वाक्तेः।तदनुसारेण
प्रपन्नेपि उपासनप्रारम्भतुल्यप्रपत्ति वाक्योच्चारणाद्यक्षणेपि
संकल्पावश्यकत्वात् । नच श्रुतिरपि पूर्वसंकल्प बोधिका किमर्थं
प्रवृत्तेति चेत् आरम्भे एव भगवतः उपासके स्वस्मिन् वात्सल्यानिशय
प्रदर्शन पूर्वकं अनुग्रह बोधनाय
तेन च प्रारब्धोपासनेऽस्य त्वरातिशयः भगवति प्राप्यनिशयश्च सिध्यतः
इति हेतोः । ननु तर्हि प्रथमत एव क्षमिष्यामीति संकल्पदशायामेव
पुण्यपापसंक्रान्तिमन्यत्र कुतो न करोति चेत्? मध्ये अन्तरायादिना
प्रारब्धोपासनस्यानिष्पत्तौ क्षान्तसंकल्पोऽनुपपन्नः इति हेतोः 
अधुनैव संक्रमणे उपासननिष्पत्ति पूर्व भाविष्वेव प्रतिकूलानु
कूलेषु संक्रमसिध्या पश्चात्तनेषु द्विषत्सु मित्रेषु संक्रमानुपपत्तेश्च 
तदानींतनेष्वपि संक्रमस्यावश्यकत्वात् । अन्यथा दुष्करणमैत्राचरणस्य
पश्चाद्बाविनः निष्प्रयोजनत्वापत्तेः । एतद्भयादेवहि भक्तेषु प्रपन्नेषु
च विरुद्धाचरणं न कुर्युः
पूर्वमनुकूलाः प्रतिकूलाश्चपश्चात् प्रतिकूलाः अनुकूलाश्च भवेयुश्चेत्
तेषु संक्रमणकार्यमनुपपन्नमिति हेतो श्चोक्रान्तिकाले एव संक्रमणोक्तिर्युक्ताश
श्रुतिरपि इममाशयं मनसि निधायैव एव मुक्तवती । तथा च तत्समये प्रतिकूलेषु
अनुकूलेष्वव पाप पुण्य संक्रमः । पूर्वप्रतिकूलोपि अन्ते क्षमापणपूर्वकं
प्रार्थनायां तस्मिन् पापसंक्रमस्यायुक्तत्वात् । एवं पूर्वमनुकूलोपि
अन्ते अपराधकरणे तस्मिन् पुण्यसंक्रमणस्य चायुक्तत्वात् ।।
नन्वेवमपि उक्तानुपपत्तेः परिहारो नैव भवति - भक्तेष्वपि परस्परं
प्रपन्नेपुवा परस्परं भक्तप्रपन्नेष्वपि परस्परं सच्चरणं दुश्चरणं
च न संभवतीति न वक्तुं शक्यं कर्मगतेः विचित्रत्वात् । आयुषःकालनियतिश्च
एकरूपैवेप्यपि न वक्तुं शक्यम् अपचार कर्तुः उपचारकर्तुश्च प्रपन्नस्य
यत्र पूर्वमेव मरणं अपचारोपचार लक्ष्यभूतस्य पश्चात्मरणं तत्र कागतिः
पूर्वमेव तस्य मृतत्वात् प्रपन्नत्वेन मुक्तत्वाच्च कथं मित्रे
प्रतिकूलेच संक्रमः । अप्रपन्नस्य पूर्व मृतत्वे तु कथंचित् संक्रमः
सूपपादो भवेत् । तस्यामुक्तत्वेन जन्मान्तरे संभवात् संक्रमस्य
प्रपन्नत्वेन पूर्वमृतत्वेच दायविभाग समकाल सक्रमणं अनुपपन्नमेव 
अतः आरम्भकालेसंक्रमणं यथानुपपन्नं तथैव उत्क्रान्तिकाले संक्रमणमपि
इति उभयतस्स्पाशा रज्जुः । वृश्चिकभिया पलायमानस्य आशीविषमुखे निपातवत्
इति चेत् ? अत्र वदन्ति । संक्रमणश्रुतिः अप्रपन्न द्विषत् सुहृद्विषयैव
नतु प्रपन्नभक्तविषयापि । नच तर्हि ब्रह्मवित्सु अपचरतां ब्रह्मविदां - निर्भयानां
उत्तरोत्तरापचार करणेपि अनिष्टाभावः इति वाच्यम् - अपराधपरिहाराधिकारोक्तरीत्यैव
तेषां दण्डस्य नियतत्वात् । प्रायश्चित्ताकरणे तु शिक्षा । अपचारतार
तम्य मनुसृत्य लघुदण्डेष्वपि तारताम्यस्वीकारात्
शापादिर्वा निपतितःइति न्यायसिद्धाञ्जनोक्तरीत्यापि शिक्षैवापचारफलमिति 
उपचरतां ब्रह्मविदांतु पुरुषार्थकाष्टाधिकारोक्तन्यायिन भगवद्भागवतोपचाराणां
स्वयं प्रयोजनत्वमिति तत्रापि न पुण्यसंक्रमणन्या यावतारःइति ।।
अत्रायं विवेकः सुकृतदुष्कृताख्यं कर्म उपायविरोधि प्राप्तिविरोधि
भेदेनद्वि विधम् । तत्रोपायनिष्पत्त्या उपायविरोधिकर्मनश्यति ।
प्राप्तिविरोधिकर्म तु उपायात्पूर्व कृत मुत्तरकृतं चेतिद्विविधम् 
पूर्वकृतं सुकृतदुष्कृताख्यं कर्मतु त्रिविधं,संञ्चितं प्रारब्धं
प्रारब्धफलानुभवसमये उपायनिष्पत्तेः प्राक् कृतं चेति । उत्तरकृतं
सुकृतदुष्कृताख्यं कर्म तु बुद्धिपूर्वाबुद्धिपूर्वभेदेन द्विविधम् 
बुद्धिपूर्वकमपि दुष्कृतं आपत्कृतमनापत्कृतमिति द्विविधम् । बुद्धिपूर्वकं
सुकृतं कैंकर्यरूपं फलार्थमिति द्विविधम् । फलार्थ सुकृतं विद्यानुगणं
विद्याननुगुणं चेति द्विविधम्
एतदुभयमपि प्रतिबद्धफलमप्रतिबद्धफलं चेति द्वि विधम् । कैंकर्यरूपं
सुकृतं सात्त्विकत्यागसहितं तद्रहितं चेति द्वि विधम् । सात्विकत्यागयुक्तं
तु कैंकर्यार्थाकं लोकसंग्रहविधि प्रयुक्तमिति द्विविधम् । तत्रोपायात्पूर्वकृतस्य
सुकृतदुष्कृताख्य संञ्चित कर्मणः विद्याधिगमे विद्या माहात्म्यात्
विनाशः । तादृशप्रारब्धस्यत्वनुभवेनैव विनाशः । प्रारब्ध फलानुभवसमये
उपायनिष्पत्तेः प्राक्कृतस्य सुकृतकर्मणः विद्योपयोगिनः अप्रति
बद्ध फलस्य विद्यानिर्वृत्यर्थत्वात् न विनाशः । विद्योपयुक्तस्य
प्रतिबद्धफलस्य, विद्यानुपयुक्तस्य तु विद्याधिगम एव विनाशः
चरमशरीरपातानन्तरं विनाशः ।दुष्कृतकर्मणः सर्वस्यापि विद्याधिगमे
एव विनाशः । उत्तरकृतानां अबुद्धि पूर्वकाणां, बुद्धिपूर्वकाणामप्यापत्कृतानां
विद्याया अश्लेषः । बुद्धिपूर्वक मनापत्कृतानां चानुभवेनैव विनाशः 
एवमबुद्धिपूर्वकोत्तरकृतसुकृतानामश्लेष एव ।।
बुद्धिपूर्वक कैंकर्यरूपोत्तरसुकृतस्य अनवधानेन सात्विकत्यागरहितस्याश्लेष
एव । सात्विकत्याग सहितस्य तस्य केवलकैंकर्यत्वेन दत्तफलत्वमिति
नाश्लेषः । लोकसंग्रहविधि प्रयुक्तस्योत्तरसुकृतस्यापि तथैवभगवदाज्ञासिद्धत्वेन
केवल कैंकर्यरूपत्वमिति नाश्लेषः । फलार्थोत्तरसुकृतस्य विद्यानुगुणस्या
प्रतिबद्धफलस्य विद्यानिर्वृत्यर्थत्वमिति न तेषामश्लेषः । प्रतिबद्धफलस्य
विद्यानुगुणस्य सुकृतस्य, विद्याननुगुणस्य प्रतिबद्ध फलस्य चोत्तरसुकृतस्याप्यश्लेष
एव । विद्याननुगुणस्याप्रतिबद्धफलस्य तु नाश्लेष इति । अत्राश्लेषविनाशविषयत्वेनोक्तानि
यानि कर्माणि तेषामेव द्विषत्सु सुहृत्सु च तस्य पुत्रा दायमुपयन्ति
सुहृदः साधुकृत्यां द्विषन्तःपापकृत्यामित्युक्तसंक्रमः
यद्यपीश्वरेणोक्तकर्मणां अन्तिमदशाप्रतीक्षणमन्तरा विद्याधिगमे
एव सुहृत्सु हिषत्सुच संक्रमः कर्तुं शक्यः ।अथापि विद्याधिगमकाले
द्वेषिभूतानां सुहृद्भूतानां च पश्चात् क्षमापणापचारप्रसक्तौ तदानीं
तेषु संक्रमनिवृत्त्यर्थं तावत्काल प्रतीक्षणम् । नहि पूर्वसुहृदि
पश्चादपचारकरणेपि सुकृतसंक्रमः पूर्वं द्वेषिभिः पश्चात् क्षमाकरणे
दुष्कृतसंक्रमश्च युक्तः । पूर्वमेव पापपुण्ययोः संक्रमणे मध्ये
अपचारोपचार कर्तृषु पुण्यपापसंक्रमानु पपत्तेश्च । अतोऽन्तिमकालीन
सौहार्दद्वेषनिमित्तमेव संक्रमणमिति । अत एव दायसमकालीनतया संक्रमः
श्रुत्या प्रतिपादितः
ननु ब्रह्मविन्निष्ठ स्वर्गाद्यर्थ सुकृतानां कथं उपायनिष्टे सुहृदि
संक्रमः इति चेत् तादृशसुकृतानां उपायनिष्ठमुमुक्ष्वपेक्षया पापत्वेन
साधुकृत्यत्वाभावात् असंक्रम एवेष्टः ।
ननु मुमुक्ष्वपेक्षया सर्वस्यापि सुकृतस्य दुष्कृतत्वेन सुहृदि
उपायनिष्टे न किंचिदपि सुकृतं संक्रमेदिति चेन्न, उपायनिष्टस्यापि
मुमुक्षोः विद्यानिर्वृत्यर्थ सुकृतानां पापत्वाभावेन तेषां संक्रमोपपत्तेः
सौहार्दफल प्रसिद्धेः। एवमुपायनिष्टो यदि प्रसिद्धः तर्हि तस्मिन्
द्विषदि नरकाद्यर्थदुष्कृतमपि न संक्रमति तदन्यदेव दुष्कृतं उपक्ले
शादिजनकं संक्रमतीति द्वेषफलस्यापि प्रसिद्धिः तद्विषये बोध्या 
यद्वा ब्रह्मविद्यानिष्टेनोत्तरत्रात्युत्कटदुष्कृतकरणेपि तादृशदुष्कृतस्य
न नरकाद्यर्थत्वं किं तूपक्लेशजनकत्वमेव
न खलु भागवताः यमविषयं गच्छन्तीति श्रुतेः । पूर्वकृतानां तु नरकाद्यर्थत्वं
प्रतिपन्नम् । तेषां चेतरब्रह्मविदि संक्रमणे तस्य ब्रह्मविद्योत्तरकालीनद्वेषफलत्वात्
उपक्लेशादिजनकत्वमेव । न तु नरकादिजनकत्वम् । ईश्वरेण तथा संकल्पकरणात् 
अतो न विरोधः । यत्तु स्वर्गनरकाद्यर्थ सुकृतदुष्कृतानां ब्रह्मविद्यानिष्ठानां
मुमुक्ष्वन्तरे सुहृदि द्विषदि च यथातथ्येन संक्रमेपि न बाधकम् 
सुहृद्विषदोरपि ब्रह्मविद्यानिष्टत्वात् तेषां सुहृद्द्विषदन्तरे
अन्तिमकाले संक्रमोपपत्तेरिति । तन्न पेशलं सुहृदन्तरस्य द्विषदन्तरस्य
च ब्रह्मविद्या निष्टत्वे तत्संक्रमित तादृश सुकृत दुष्कृतयोः तथाविधे
ऽन्यत्र संक्रमः इत्यनवस्थापातात् । अतः उक्तरीतिरेव युक्ता । ब्रह्मविद्याधिगमसमयेकर्मणां
विनाशोनाम यद्ययमुपासकः प्रारब्धमुपासनं परिसमापयेत्तर्हित धीननिग्रजन्यं
एतस्मिन्न दास्यामीत्यभि सन्धिः । एतत्प्राचीनकर्मानुष्ठान जनित
निग्रहजन्य स्थित फल प्रदानाभि सन्धिपरित्यागः । अश्लेषो नाम उपासक
करिष्यमाण कृत कर्मणां तेषु विषये फलजनकत्वं माभूदित्यभिसन्धिः 
संक्रमो नाम सुहृदि द्विषदि च सौहार्दद्वेषफलतया उपासकगतकर्मणां
फलजनकत्वमस्त्वित्यभिसन्धिः ।।
(4.1.9) अनारब्धकार्याधिकरणम्
<4.1.15>
संगतिप्रदर्शकं पूर्ववाक्यम् । संशयमाह - ततः इति ।
पूर्वोत्तरकर्मविषयकविचारः कृतः । अत्र पूर्वकर्मविषये विशेषविचारः
क्रियते । इदं पुण्यापुण्यो भयविषयकम् ।अग्निहोत्राद्यधिकरणे उत्तरपुण्यकर्मविषयकविचारः
करिष्यते "सर्वे पाप्मानः इति पुण्यापुण्यग्रहणमविशेषेण । तत्रापि
सर्वशब्दासंकोचाय सर्वस्यापि कर्मणः इति वक्तव्यम् । ततश्च प्रारब्धस्यापि
विनाशोऽस्तु इत्याक्षेपेण संगतिः ननु श्रुति बलेन साक्षात्कारावस्थापन्नोपासननिष्पत्त्यनन्तरं
सर्वकर्मविनाशाभ्युपगमे विदुषो देहारंभककर्मणोपि विनाशावशकत्वेना
कार्यकारत्वात् देहस्थितिरेवानुपपन्नेति शंकायामाह - विद्योत्पत्त्युत्तरेति
कुलालकर्तृकचक्रभ्रमणानुकूल व्यापारोपरमेऽपि कतिपयकालं चक्रभ्रमणानुवृत्तिवत्
कर्मनाशेपि तत्संस्कारवशात् देहानुवृत्त्युपपत्तिरिति भावः । सांपरायाधिकरणे
सर्वकर्मनाशेपि भवद्भिः सूक्ष्मशरीरस्यस्थितिर्यथाऽभ्युपगता ।।
अपि च - पामराश्च विद्वांसोपि सूचिरं जीवन्ति । प्रत्यक्षदृष्टमिदम् 
एवं सति सर्वकर्मक्षयशंका कथं भविष्यति । यावदायुषं वर्तयन् इति
जिजीविषेत् शतँ समा इति च श्रुतिः दर्शन समानाकारोपासननिष्पन्त्यनन्तरं
उपासकस्य वर्तमानता उच्यते इति हि भवतां शंका? । कथं सांख्यैः सर्वकर्मक्षयानन्तरमपि
शरीरतत्कार्यानुवृत्तिरभ्युपगता
कथं वा जीवन्मुक्तिवादिभिः अद्वैतिभिः शरीरतत्कार्यस्थितेः अभ्युपगमः 
"चक्र भ्रमिवत् घृतशरीरः" इति संस्कारमूलं सर्वमभ्युपगतम् । मृषावादिनां
जगन्मिथ्यात्वाभ्युपगमेपि जगत्सत्यत्ववादिसाख्यैरभ्युपगत एवार्थः
अस्माकमपि सुघटः । अतः संचित प्रारब्धसर्वकर्मक्षयः अभ्युपगमार्हः
इति पूर्वपक्षिहृदयम् । इति दर्पणम् ।। राद्धान्तमाह - इति प्राप्त
इति । शरीरपातविलंबावधि श्रुतेरिति । अत्र यावद्देहान्न मुक्तो
भवति तावानेव ब्रह्म प्राप्तौ विदुषो विलम्ब इत्युक्त्या शरीरपातानन्तरमेव
मोक्षः इति प्रतीतेः विद्योत्पत्तिसमये एव सर्व कर्मणां विनाशे तदानीमेव
शरीरस्यापिनाशावश्यकत्वेन शरीरपतनावधि विलम्बकथनमयुक्तं स्यात् ।
तत्र विद्याधिगमानन्तरमपि हि शरीरस्थितिरुच्यते इति भावः । ननूक्तं
संस्कारवशात् शरीरस्थितिरिति तत्राह - नचेति । अयमाशयः - साक्षात्कारावस्थापन्नोपसनिष्पत्तिसमये
एव सर्वकर्मविनाशे तदनन्तरं शरीरस्थिति र्न स्यात् शरीरां रंभक
कर्मणोऽपि नष्टप्रायत्वेनाकार्यकरत्वात् ।न चास्माकमिव भवतां उपासननिष्पत्ति
समये, उपासनसमाप्तौ अस्य कर्म क्षमिष्यामीति भगवत्संकल्पः उपपद्यतेत
तथा सति समाप्तिपर्यन्तानु गुण शरीरस्याभिमतत्वेन तद्वेतुर्कणोऽप्यभिमतत्वात्
सर्वकर्मविनाशपूर्वपक्षस्यैवा संभवात् ।नच तावत्पर्यन्तं संस्कारवशात्
शरीरस्थितिरिति युक्तं
पुण्यापुण्ययोर्भगवत्प्रत्यप्रीतिरूपत्वेन तन्नाशे संस्कास्यैवासंभवात्क
कर्मजन्य प्रीत्य प्रीतिव्यतिरिक्तसंस्कारस्यैवाप्रामाणिकत्वात् 
कर्मनाशेपि तज्जन्यप्रीत्यप्रीत्यभ्युपगमे कर्मसद्भावांगीकरणमेवायातम् ।
वस्तुतः क्षणध्वंसिनः कर्मणस्तदैव नाशे विद्यया सर्वकर्मविनाशः
सर्वकर्मजन्यप्रीत्यप्रीतिनाशरूप एवेति प्रीत्यप्रीत्यभ्युपगम
एव न युक्तः । नच साक्षात्कारावस्थोपासननिष्पत्त्यनन्तरं शरीरस्थितिरेव
नास्तीति वक्तुं शक्यम् । तथा सति उपासननिष्पत्त्यनन्तरमपि शरीरपातपर्यन्तं
मोक्षस्य विलम्ब इति कथमस्यासंभवात् । उपासननिष्पत्त्यनन्तरमेव मोक्षावश्यकत्वेन
एवं वर्तयन् यावदायुषमिति उपासनानुवृत्तिकथनस्यानुपपन्नत्वात् ।
लोकानुभवविरुद्धत्वाच्च । उपलभ्यते हि ब्रह्मविदामपि शरीरानुवृत्त्या
तत्कार्य सुखदुःखानुवृत्तिरपि
अतोऽनारब्धकार्यकर्मणामेव विनाश इति न सर्वकर्मविनाशः । अत एव
हि श्रीविष्णुपुराणे "केशिध्वजो विमुक्त्यर्थं स्वकर्मक्षपणोन्मुखः ।
बुभुजे विषयान् कर्म चक्रे चानभिसंहितम् । अकल्याणोपभोगश्च क्षीणपापमलस्तथा ।
अवाप सिद्धिमत्यन्ततापक्षयफलां द्विज" इति केषांचित् कर्मणां
फलानुभवानन्तरमेव सर्वकर्मक्षयेण मुक्तिसिद्धिरुक्ता । ननूपासननिष्पत्त्यवच्छेदक
शरीरारंभककर्मव्यतिरिक्तकर्मणां सर्वेषामपिअविशेषेण विनाशोऽस्तु
तच्छरीरनाशानन्तरमेव च मोक्षप्राप्त्या तस्य तावदेवचिरमित्यादि
श्रुतिविरोधोपि नास्ति ।तत्रापि तच्छरीरपतन विलम्बपर्यन्तस्यैव
मोक्षार्थमपेक्षेत्यर्थ संभवादिति चेन्न
तथा संकोचे प्रमाणा भावात् । अनुभवविरोधाच्च । दृष्यते हि ब्रह्मविदामपि
अनेकशरीरपरिग्रहः । तस्मात् अनुभवविरोधाय यथा श्रुति प्रतिपत्तव्यत्वात्
प्रारब्धव्यतिरिक्त कर्मनाशकत्वमेव ब्रह्मविद्यायाःइत्यभ्युपगन्तव्यमिति
प्रारब्धकार्ययोः पुण्यपापयोर्भोगेनैव विनाशः इति ।। इदं अवताररहस्यवेदनविरहिणां
विषये इति मन्तव्यम् ।अवताररहस्य वेदिनां तेषां तु "जन्म कर्म च
मे दिव्यमेवं यो वेत्ति तत्त्वतः । त्यक्त्वा देहं पुनर्जन्म नैति
मामेति सोऽजुर्न । "इत्युक्तेः प्रारब्धशेषानुभवाभावेपि अपवर्गप्राप्तेरुक्तत्वात्" ।।अनारब्धकार्याधिकरणं समाप्तम्
(4.1.10) अग्निहोत्राद्यधिकरणम्
<4.1.16>
ब्रह्मविद्योत्तरकृत दुष्कृतानामिव ब्रह्मविद्योत्तरकृत
सुकृत कर्मणामपि इतरस्याप्येवमसंश्लेषः इत्यनेन ब्रह्मविदि अश्लेषः
उक्तः । तर्हि नित्यनैमित्तिकाद्यश्रमधर्माणा मग्निहोत्रादीनामपि
ब्रह्मनिष्ठकृतानां सुकृतत्वाविशेषेणाश्लेषो वक्तव्यः । तथा च तत्फलस्य
ब्रह्मविद्यसंभवेन फलानिच्छया तदननुष्ठानमेव युक्तमिति शंकया संगतिः 
पूर्वपक्षमाह - अग्निहोत्रेति । अयमाशयः - अग्निहोत्रादि पुण्यकर्मभिः
ब्रह्मविदि फलश्लेषे बन्ध एवाभ्युपगतः स्यात् । फलाश्लेषे च निष्फलत्मेव
तेषाम् । फलाश्लेषश्च विद्याऽननुगुणकारीर्यादिकर्मवत् सुकृतत्वाविशेषेण
इतरस्यापीति सूत्रेण
सिद्धः । ततश्च ब्रह्मविदः साक्षात्कारावस्थ ब्रह्मविद्याप्राप्यनन्तरं
अग्निहोत्रादि धर्मानुष्ठानपरित्याग एव युक्त इति । सिद्धान्तमाह - उच्यत
इति । सुकृतान्तरवैलक्षण्यं बोधयन्ननुष्टेयत्वमाह - अग्निहोत्राद्याश्रम
धर्मा इति । फलाश्लेषासंभवः कुतइत्यत्राह - तद संभवश्चेति । ननु तत्कार्यफल
श्लेषे बन्ध एवस्यादित्यत्राह - विद्याख्येति । अग्नि होत्रादि धर्माणां
बन्धार्थत्वं यदि स्यात् तर्हि विदुषा तदनुष्ठाने बन्धापत्तिः शंक्येतापि ।
विद्यार्थत्वं हि तेषामिति भावः
नन्वग्निहोत्रादि धर्माणां स्वर्गाद्यर्थत्वादर्शनेनविद्यार्थत्वा
वगमः कथमित्याशयेन शंकते - कथमिति । एतच्छंकापरिहारं सूत्रखण्डं व्याचष्टे - तद्दर्शनादितिद
दर्शनमेव विवृणोति - दृश्यत इति । ननु तेषां विद्यार्थत्वे साक्षात्कारावस्थ
ब्रह्मोपासननिष्पत्त्यर्थतया ततः पूर्वमनुष्ठानमेवालमित्यत्राह - विद्यायाश्चेति 
विपक्षे बाधकमाह - अन्यथेति । उपासनं हि यावदायुरनुष्ठेयं तदङ्कुरभूता
चान्तः करणशुद्धिः । सा च सर्वदाऽपेक्षिता, ततश्च विद्याङ्कुरभूतान्तःकरण
शुद्धिजनकत्वादग्निहोत्रादिधर्माणामपि यावदायुर नुष्टेधत्व मावश्यकमेव
अत एवहि सखल्वेवं वर्तयन् यावदायुषमिति विद्यांगकर्मणां यावदायुरनुष्टेयत्वमुक्तम्।
। तथाच नित्यनैमित्तिकानामाश्रमधर्माणां विद्यार्थत्वेन फलश्लेषावश्यकत्वात्
नाश्लेषः । अतो मुमुक्षोः मोक्षसाधन भूतविद्यानिष्पत्त्यर्थतया
तदनुष्ठानमावश्यकमेव । इतरस्याप्यमेवमित्यने न काम्यकर्मणामेवाश्लेषः
उक्त इति सुकृतत्वसामान्येन नैवमाशंकनं, युक्तमिति ।। ननु सर्वापेक्षा
च यज्ञादि श्रुतेरश्ववदिति सूत्रेणैव नित्यनैमितिक कर्मणां विद्यांगत्वोक्त्या
तत एव तदनुष्ठान स्यावश्यकर्तव्यत्वसिद्धेः पुनरस्मिन्नधिकरणे तेषामनुष्टेयत्व
समर्थनं पिष्टपेषणमेव भवतीति चेत् न
समाधेरेक रूपत्वेपि आशयभेदेन पूर्वपक्षोत्थितेः तत्परिहारस्यावश्यकर्तव्यत्वात् ।
पूर्वत्र हि ऊर्ध्वरेतस्सु विद्यायाः अग्निहोत्रादिनैरपेक्ष्यदर्शनादनूर्ध्व
रेतस्स्वपि तस्याः अग्निहोत्रादिनैरपेक्ष्यशंका जातेति तत्परिहाराय
तेषामङ्गत्वेनानुष्ठेयत्वं प्रसाधितम् । अत्र तु सुकृतत्वसामान्येनाश्लेष
शंकयाऽननुष्ठेयत्वे परिहारः कृतः ।।
<4.1.17>
उत्तरसूत्रशंकामाह - यदीति । भुक्तशिष्टंचेति विद्यानिष्पत्त्यर्थमिति
संबध्यते । भुक्तावशिष्टं प्राचीनं सुकृतं विद्यानिष्पत्त्युपयोगि
शरीरधारणाद्यनुकूल वृष्ट्यन्नादि फलदानाय प्रवृत्तमित्यर्थः । अयमाशयः - विदुषो
नित्यनैमित्तिकानां विद्याधिगमानन्तरकृतानां अग्निहोत्रादिसुकृतकर्मणां
विद्योत्पादनेन दत्त फलत्वात् विद्योत्पत्तेः पूर्वकृतानां च सुकृतकर्मणां
मध्येकेषांचित् स्वर्गादि फलभोगेन नष्टत्वात् भुक्तावशिष्ठानां
च केषांचित् सुकृतानां विद्यानिर्वृत्त्यर्थवृष्ट्यन्नादि फलदानाय
प्रवृत्तत्वाच्च अवशिष्यमाण सुकृतकर्मण एवासंभवात् तस्यपुत्रा दायमुपयन्ति
सुहृदस्साधुकृत्यामिति श्रुते र्विषय एव न संभवति
द्विषन्तः पापकृत्यामित्यस्यतु विषयलाभस्संभवति । विद्योत्पत्तेःपूर्वं
कृतानां पश्चात् बुद्धिपूर्वकं कृतानां चादत्त फलानां पापकर्मणां
सत्वात् । नहितेषां विद्यार्थत्वम् । यद्यपि विद्योत्पत्तेः पश्चात्
बुद्धिपूर्वकं कृतानां पापकर्मणां मनुभवनाश्यत्वमेव । अथापि प्रति
बन्धेन अदत्तफलानां तेषां प्रामादिकानां च कर्मणां सत्त्वात् विषयलाभ
संभवः । यदि तु सुकृत विषयेपि विद्योपयुक्तानां प्रति बन्धेनादत्तं
फलानां विद्यानुपयुक्तानां च तथाविद्यानां कर्मणां प्रामादिकानां
च सत्वेन विषयलाभ इति मन्यसे तर्हि कर्मणां फलप्रतिबन्धसंभवज्ञान
विधुरस्येयमाशंकेत्युभयत्रैव शंका संगमनीया
भाष्यं तूपलक्षणम् । ननु संचित कर्मणां कथं चिदपिविद्यानिष्टे उपयोगाभावेन
तथैव सत्त्वात् तेषां संक्रमसंभवेन संक्रमण श्रुति रूपपन्नैवेति
कथमियमाशंका ।उच्यते संचितकर्मणां संक्रमणोपपत्तावपि प्रारब्धकर्मस्वपि
संक्रमोऽस्तीति व्यं क्तुं प्रारब्धादिकर्मसु न कस्यापि संक्रमः
इति मन्वानस्य पूर्वपक्षिणोऽभिप्रायोद्बोधनेनादोषात् । यद्वा निष्पन्न
विद्यस्य पुंसः कानिचित्कर्माणि विद्यार्थानिदित्तफलानि कानिचित्
विनाशविषयाणि कानिचिच्चाश्लेषविषयाणि एतदतिरिक्तं च कर्म न विद्यते
अतः संक्रमणश्रुतेः का गतिरित्याशयेन शंकनम्
विनाशाश्लेषविषयकर्मणामेव संक्रमणमित्याशयेन समाधानं चेति न दोषः 
अत एव विद्ययाऽश्लेषविनाश श्रुतिश्च तद्विषयेति भाषितम् ।। तथाचाश्लेष
विनाशविषय व्यतिरिक्त सुकृतानां अग्नि होत्रादीनां काम्यकर्मणां
च साक्षात्परंपरया वा विद्यानिष्पत्यर्थत्वात् तदतिरिक्त सुकृतानां
चाश्लेषविनाशवत्वाच्चावशिष्यमाण कर्मण एवाभावात् संक्रमण श्रुतिः
कथं घटतामिति पूर्वपक्ष्याशयः । भाष्ये चाश्लेषविनाशौ पूर्वोक्तौ
स्वतः प्राप्ताविति मत्वा विद्यार्थत्वमात्रोपपादनेन पूर्व पक्षः
कृतः ।। इत्थं च सुकृतविषयमात्रे एवं शंकनमपि युज्यते
ब्रह्मवित्कृतानां दुष्कृतानां अश्लेषविनाश विषयव्यतिरिक्त कर्मणामवश्यानुभाव्यत्वेपि
प्रबलकर्मभिः प्रतिबन्धः संभावित इति तादृशप्रतिबद्धदुष्कृतस्यादत्त
फलस्यद्विषदि संक्रमो युक्तः । तादृशसुकृतस्य तु न प्रतिबन्धसंभवः
विद्यार्थत्वात् । अन्यथाहि विद्यैव न निष्पद्येत ।अतस्तेषामप्रतिबन्धाद
फलत्वमिति न सुकृत संक्रमण श्रुति रूपद्यतामिति ।।सूत्रार्थमाह - अतः
इति । उभयोः पूर्वोत्तरकृतयोः सुकृतयो र्मध्येअग्निहोत्रादि साधुकृत्याव्यतिरिक्ता
प्रतिबद्धफला साधुकृत्या संभवति । एकेषां शाखिनां वचनं तद्विषयमिति सूत्रार्थः ।
कर्म हि भुक्तं भुज्यमानं भोक्ष्यमाणं प्रतिबद्धफलंचेति विविधमस्ति
तत्र विद्योत्पत्तेः पूर्वकृतं, पश्चाच्च वृष्ट्यन्नादिहेतोः
कृतं सुकृतं प्रतिबन्धफलमस्ति तद्विषयं तद्वचनमिति भावः । पूर्वसुकृतस्यहि
विद्यया विनाशः तच्चप्रतिबद्धफलंसुकृतं कर्म । अन्यथा स्वर्गादिभोगेन
वृष्ट्यन्नादि फलदानेन च सर्वेषामेव सुकृतानां विनाशेन विनाशकथनमेवासंगतम्ए
एवमुत्तर कृतानां हि सुकृतानामश्लेषः । तत्रोत्तर कृत वृष्ट्यन्नादि
फलकसर्वसुकृतानामपि फल जनकत्वाभ्युपगमे कस्याश्लेषः इति अश्लेषवचनमपि
असंगतं स्यादिति भावः । अतो विद्यामाहात्म्यादश्लेष विनाशविषयत्वेनोक्तानामेव
सुकृतानां = संक्रमणमिति भावः ।।
<4.1.18>
उत्तरसूत्रं व्याचष्टे - अनुष्ठितस्यापीति । पूर्वोक्तं पृथग्घ्यप्रतिबन्धः
फलमित्यनेन "ऐहिकमप्रस्तुतप्रतिबन्धे तद्दर्शनादित्यनेनच प्रदर्शितमित्यर्थः
एवमुपपादितत्वद्योतनायैव च हि शब्दः सूत्रे प्रयुक्तः । पौनरुक्यपरिहारार्थं
स्मारयतीत्युक्तम् । सूत्रार्थमाह - यदेवेति । परमप्रकृतमुपसंहरति - अत
इति । अग्निहोत्राद्यधिकरणं समाप्तम् ।।
(4.1.11) इतरक्षपणाधिकरणम्
<4.1.19>
अनारब्धकार्ययोः पुण्यपापयोःअश्लेषविनाशावुक्तौ 
अथारब्धकार्ययोःपुण्यपापयोः विद्यायोनिशरीरावसने वा तदनन्तरशरीरावसाने
वा समाप्तिरिति प्रतिपाद्यत इति संगतिः ।संशय प्रदर्शन पूर्वकंपूर्वपक्षमाह - ययोरिति 
ताभ्यामित्यनेन सूत्रस्थेतरशब्दार्थप्रतियोगिनौ निर्दिष्टौ ।
आरब्धकार्ये इति अर्थनिरूपणम् ।संशयशिरसि पुण्यपापे इति विशेष्यवाचकं,
विद्यायोनि शरीरवज्ञाने ....शरीरान्तरावसाने वा इत्येतत् विशेषणवाचकं
द्विवचनान्तम् । शरीरं अवसानं यथोस्ते इति विग्रहः ।। तस्यतावदिति 
अस्माच्छरीरात्समुत्थाय परं ज्योति रूप संपद्य स्वेनरूपेणाभिनिष्पद्यते
इत्यत्रास्माच्छरीरादिति विद्यारंभशरीरं निर्दिश्य तदवसाने ब्रह्मप्राप्त्युक्तेःविद्यायोनिशरीरावसने
एव मोक्षप्राप्ति रावश्यकी
अतः प्रारब्धकार्ययोः पुण्यपापयोरपि तच्छरीरावसाने एव समाप्तिर्युक्ताइ
इत्थंच "तस्यतावदेवचिरं यावन्न विमोक्ष्ये इत्यत्र यावच्छब्दः
तच्छरीरान्तकर्मेव प्रतिपादयतीति तच्छरीरविमोचनावसानत्वमेव ब्रह्म
प्राप्तेरवगम्यते इति भावः ।। सिद्धान्तमाह - इति प्राप्त इति । स्वारब्धफलभोगेन
क्षपयित्वेति ।सूत्रे हेतुर्नोक्तः । भोगेन इत्यनेन सूचितः इति
व्यङ्क्तुं - स्वारब्धफलभोगेन क्षपयित्वा इति भाषितम् । फलदान प्रवृत्तपुण्यपापयोः
फलानु भवमन्तरा नाशासंभवादिति भावः । तर्हि तयो रेक शरीरेणैव फलभोगोऽस्तु
इत्यत्राह - ते चेति पूर्वपक्षोक्तहेतुं द्यति - तस्येति
यावन्न विमोक्ष्ये इत्यत्र देहोवा तदवधिर्वा न श्रुतः । ननु धूत्वाशरीर
मित्यत्र श्रुतमिति चेत् । किं ततः । तत्रापि हि नावधिः श्रुतः 
शरीर शब्दश्च जात्यभि प्रायकः । रोमाणि विधूयपापमित्यत्रपूर्वखण्डे
पाप शब्दवत् । इत्थं च तस्य तावदेवेत्यत्र विद्योयोनि शरीरावसानत्व
नियमाश्रवणात् न तेनोक्तार्थसिद्धिः ।ननु अस्माच्छरीरात्समुत्थायेत्यादि
श्रुतेःनिर्वाहः कथमिति चेत् तत्रस्थ शरीर पदस्य बुद्धिस्थ चरमशरीर
परत्वमितिनिरुह्यताम् । अन्यथा ब्रह्मविद्यानिष्ठानामेव महर्षीणां
पुराणादिषु प्रतिपादितस्यानेक जन्म संबन्धस्य विरोधापत्तेः
अस्मात् शरीरादित्यत्र इदं शब्दः एतच्छरीरव्यक्तिपरं न भवति । अनुभूयमानशरीरस्य
हेयत्वप्रतिपादनपरम् ।।
ननु शरीरपदस्य कथंचिन्निर्वाहेपि अस्मादिति विशेषणस्य कथं भवतां
स्वारस्यमिति चेत् , शरीरस्य हेयत्व बोधन परतया सप्रयोजनत्वेन स्वारस्यमित्यवेहि 
अत एव त्याज्यत्वाभिव्यक्यर्थं अनित्यमसुखं लोकमिमं प्राप्येत्यत्र
इममिविशेषणं भगवतिगीतम् । एव मनुरपि "अस्थिस्थूणं स्नायुबन्धं मासशोणितलेपनम् 
चर्मावनद्धं दुर्गन्धि पूर्णं मूत्रपुरीषयोः । जराशोकसमाविष्टं
रोमायतनमातुरम् ।रजस्वलमनित्यं च भूतावासममं त्यजेदित्यत्र भूतावासशब्दवाच्य
शरीरविशेषणतया इममित्युक्तवान् ।अथ शिष्यानुग्राहेण तदधिगमाधि करण
प्रभृत्युक्तमर्थ संगृह्णाति - तदेवमिति
उत्तरपूर्वाधयोरित्युक्त मवलम्ब्य प्रागनुष्ठितमित्युक्तम् । कर्मफलभोगेनैव
कर्मणां नाशेन विद्यामाहात्म्यसिद्धिरित्यत उक्तंअभुक्तफलमिति।अनेन
पातेतु इत्युक्तार्थश्चोक्तः । अनारब्धकार्ये इति सूत्रमुपजीव्य - अनारब्ध
फलेत्युक्तम् ।तत्र पुण्यरूपमिति । अत्र विदुषि सुकृत दुष्कृतयोर्नाशः
अनयोः फलमस्मैन दास्यामीति भगवत्संकल्पः । सुकृत्सु दुष्कृत्सुच
तत्संक्रमः । तत्फलं विद्वदानकूल्यप्रातिकूल्याचारणफलतया दास्यामीति
भगवत्संकल्प इति ध्येयम् ।। इतरक्षपणाधिकरणं समाप्तम् ।।
चतुर्थाध्याये प्रथमः पादः ।।
