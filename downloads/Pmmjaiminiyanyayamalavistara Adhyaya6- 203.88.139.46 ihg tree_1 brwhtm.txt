(अथ षष्ठाध्यायस्य प्रथमः पादः)।
					अनुष्ठानक्रमः सर्वः पञ्चमे सुनिरूपितः । 
					कोऽनुष्ठातेत्यपेक्षायामधिकारोऽत्र वर्ण्यते ।। 1 ।। 
				अनेन पञ्चमषष्ठयोरध्याययोः पूर्वोत्तरभाव उपपादितः ।। 1 ।। 
				(प्रथमे-{यागादिकर्मणां स्वर्गादिफलसा} सूत्राणि  1-3)।
					धनताधिकरणे, अधिकारन्याये
			द्रव्याणां कर्मसंयोगे गुणत्वेनाभिसंबन्धः ।।1।। असा-
			धकं तु तादर्थ्यात् ।।2।। प्रत्यर्थं चाभिसंयोगात्, 
			कर्मतो ह्यभिसंबन्धः, तस्मात्कर्मोपदेशः स्यात् ।। 3 ।। 
	षष्ठाध्यायस्य प्रथमपादे प्रथमाधिकरणमारचयति-
			कर्माधिकारः कर्तुर्नो किंवाऽस्ति, न पदश्रुतेः।
			धात्वर्थयाव्यताभानात्फलभोगविवर्जनात् ।।2।।
			बलीयस्या विधिश्रुत्याऽवरुद्धा भावनाऽत्र च । 
			भाव्यः स्वर्गः पुमर्थत्वात्कमियोगाच्च सोऽस्त्यतः ।। 3 ।। 
	'दर्शपूर्णमासाभ्यां स्वर्गकामो यजेत' इति श्रूयते । तत्र यागक्रियानिष्पादकत्वं कर्तृत्वम्। फलभोक्तृतया स्वामित्वमधिकारः। तादृशोऽधिकारो यागकर्तुर्नास्ति। कुतः। फलभोगाभावात्। तथा हि 'यजेत' इत्यत्राऽऽख्यातेन भावनाऽभिधीयते। तस्याश्च धात्वर्थो भाव्यः । एकपदोपात्तत्वात्। स्वर्गस्तु पदान्तरोपात्तत्वाद्वाक्येन भाव्यतयाऽन्वेतव्यः। तच्च वाक्यमेकपदरूपया श्रुत्या बाध्यते। स्वर्गस्य भाव्यत्वाभावे सति गुणत्वमभ्युपेयम्। स्वर्गशब्दो नात्र सुखवाची, किंतु सुखसाधनं चन्दनादिद्रव्यं ब्रूते। लोके तथा व्यवहारात्। तच्च कामयितुं योग्यम्। तेन द्रव्येण विना यागानिष्पत्तेः। तस्मात्- अस्मिन्वाक्ये फलानभिधानेन तद्भोगाभावात्कर्तुर्यागे कर्तृत्वमेव, न त्वधिकार इत्यधिकारलक्षणं नाऽऽरब्धव्यम्। इति प्राप्ते-
	ब्रूमः- 'यजेत' इत्यत्र प्रत्ययस्य केवलमाख्यातरूपत्वमेवेति न मन्तव्यम्। किंतु लिङ््प्रत्ययत्वेन विधिरूपत्वमप्यस्ति। तत्राऽऽख्यातत्वाकारेण भावनामाचष्टे, विधित्वाकारेण पुरुषं प्रवर्तयति। पुरुषश्च स्वामिमतं फलमन्तरेण न प्रवर्तत इति 
तदपेक्षितं स्वर्गमेव भाव्यतया विधिरुपादत्ते । स्वर्गशब्दश्चोत्कृष्टसुखे रूढः, द्रव्ये तु लाक्षणिकः। तस्मात्- सुखस्य भाव्यत्वं विधिश्रुत्या सिद्धम्। धात्वर्थस्य तु भाव्यत्वमेकेन पदेन प्रतीयमानमपि न प्रत्ययेनावगम्यते, किंतु प्रकृत्या। तथा सति स्वर्गभाव्यत्वं भावनायां प्रत्यासन्नम्। एकेनैव विधिरूपेणाऽऽख्यातेनावगमात्। कमियोगादपि स्वर्गस्य भाव्यत्वम्। तस्मात्- फलभोगसंभवने कर्तुरधिकारोऽस्तीत्यधिकारलक्षणमारब्धव्यम् ।।2।।3।।
			(द्वितीये - अशक्तानामधिकारनिराकरणाधिकरणे सूत्रे  4-5)।
			फलार्थत्वात्कर्मणः शास्त्रं सर्वाधिकारं स्यात् ।। 4 ।। 
			कर्तुर्वा श्रुतिसंयोगाद्विधिः कात्स्न्र््येन गम्यते ।। 5 ।। 
	द्वितीयाधिकरणमारचयति-
			अन्धादेरस्त्यसौ नो वा, स्वर्गेच्छुत्वात्स विद्यते । 
			प्रधानोक्त्यनुसारेण यथाशक्त्यङ्गवर्णनम् ।। 4 ।। 
			नैवाऽऽज्यावेक्षणादीनां पुरुषं प्रति चोदना । 
			क्रतुं प्रति विधिस्तस्मान्नाशक्तस्याधिकारिता ।। 5 ।। 
	अन्धः, पङ्गुः, बधिरः, मूकः, गवाश्वादयस्तिर्यञ्चः, इत्यादीनां चेतनत्वेन निरतिशयसुखरूपे स्वर्गे कामना संभवति। अथोच्येत - 'केषुचिदङ्गेषु शक्तिर्नास्ति। तथा हि - अन्धो नाऽऽज्यमवोक्षितुं क्षमः। पङ््गुर्विष्णुक्रमेष्वशक्तः। बधिरो नाध्वर्युप्रोक्तं शृणोति। ततः 'क्लृप्तीर्वाचयति' इति विहितस्यानुष्ठानं न सिध्येत्। मुकोऽनुमन्त्राणादावशक्तः। तिर्यञ्चो बहुष्वशक्ताः' इति । तन्न। यथाशक्त्यङ्गानामनुष्ठेयत्वात् । 'स्वर्गकामो यजेत' इत्यनेन प्रधानवाक्येन सर्वाधिकारः प्रतीयते। स 
चाऽऽज्यावेक्षणाद्यङ्गवाक्यानुसारेण न संकोचयितुं युक्तः। किंतु प्रधानानुसारेणाङ्गानुष्ठानमेव संकोचयितुं युक्तम्। तस्मात् - अन्धादेरप्यधिकारोऽस्ति । इति प्राप्ते-
	ब्रूमः- यद्याज्यवेक्षणादयः पुरुषार्थतया विधीयेरन्, तदा तल्लोपेऽपि न क्रतोर्वैकल्यम्। इह तु- क्रत्वङ्गताया ते विहिता इति तल्लोपे क्रतुरेव न निष्पद्यते। तस्मात्- अशक्तस्य नास्त्यधिकारः ।। 4 ।। 5 ।। 
			(तृतीये स्त्रिया अनधिकारनिराकरणाधिकरणे सूत्राणि 6 -16)।
			लिङ्गविशेषनिर्देशात्पुंयुक्तमैतिशायनः ।। 6 ।। तदु-
			क्तित्वाच्च दोषश्रुतिरविज्ञाते ।।7।। जातिं तु बाद-
			रायणोऽविशेषातु, तस्मात्स्यपि प्रतीयेत जात्यर्थ-
			स्याविशिष्टत्वात् ।।8।। चोदितत्वाद्यथाश्रुति ।।9।। 
			द्रव्यवत्त्वात्तु पुंसां स्यात्, द्रव्यसंयुक्तं क्रयविक्रया-
			भ्याम्, अद्रव्यत्वं स्त्रीणां द्रव्यैः समानयोगित्वात्
			।।10।। तया चान्यार्थदर्शनम् ।।11।। तादर्थ्यात्कर्म-
			तादर्थ्यम् ।।12।। फलोत्साहाविशेषात्तु ।।13।। अ-
			र्थेन च समवेतत्वात् ।।14।। क्रयस्य धर्ममात्रत्वम् 
			।।15।। स्ववत्तामपि दर्शयति ।।16।। 
	तृतीयाधिकरणमारचयति-
			स्त्रिया न सोऽस्त्यस्ति वा, नो पुंलिङ्गेन तदीरणात् । 
			प्रकृत्यर्थतया लिङ्गं संख्यावन्नाविवक्षितम् ।। 6 ।। 
			अस्त्युद्देश्यगतत्वेन संख्यया सदृशत्वतः ।
			यद्विभक्तिविकारादेरर्थस्तत्प्रकृतेर्न तु ।। 7 ।। 
	'स्वर्गकामो यजेत' इति पुंलिङ्गशब्देनाधिकारिणो विधानात्सोऽधिकारः स्त्रिया नास्ति। न च - ग्रहैकत्ववल्लिङ्गमविवक्षितम् - इति वाच्यम्। एकत्ववल्लिङ्गस्य प्रत्ययार्थत्वाभावात् । प्रकृत्वर्थतया तु ग्रहवद्विवक्षितं पुंलिङ्गम् । इति प्राप्ते-
	ब्रूमः- अस्ति स्त्रियाः कर्माधिकारः। कुतः। पुंलिङ्गस्याविवक्षितत्वात्। न ह्येकत्वस्य प्रत्ययार्थत्वमविवक्षायां 
निमित्तम्। किंतूद्देश्यगतत्वम्। इहापि 'यः स्वर्गकामः, स यजेत' इति वचनव्यक्तौ पुंलिङ्गस्योद्देश्यगतत्वेनैकत्वसंख्यया सदृशत्वान्नास्ति विवक्षितत्वम्। न च - प्रकृत्यर्थो लिङ्गम् । किंतु - स्त्रीलिङ्गं तावट्टावादिभिः स्त्रीप्रत्ययैरभिधीयते । पुंलिङ्गं तु 'वृक्षान्' इत्यस्मिन्द्वितीयाबहुवचने विभक्तिविकारेण नकारादेशलक्षणेनाभिव्यज्यते । एवम् 'कुलम्' इत्यस्मिन्प्रथमैकवचने नपुंसकाभिव्यक्तिः। तस्मात् - लिङ्गस्य प्रकृत्यर्थत्वाभावादुद्देश्यगतत्वेनाविवक्षितत्वाच्च स्त्रिया अप्यधिकारः*।।6।।7।।
			(चतुर्थे - यागे दंपत्योः सहाधिकाराधिकरणे सूत्राणि 17 - 21)।
				स्ववतोस्तु वचनादैककर्म्यं स्यात् ।।17।। लिङ्ग-
				दर्शनाच्च ।।18।। क्रीतत्वात्तु भक्त्या स्वामित्वमु-
				च्यते ।।19।। फलार्धित्वात्तु स्वामित्वेनाभिसं-
				बन्धः ।।20।। फलवत्तां दर्शयति ।।21।। 
	चतुर्थाधिकरणमारचयति-
			दंपतिभ्यां पृथक्कार्यं सह वाऽऽख्यातसंख्यया । 
			पृथग्मैवमवैगुण्यात्कर्त्रैक्यं दैवतैक्यवत् ।। 8 ।। 
	'यजेत' इत्याख्यातप्रत्ययगतायाः संख्याया उद्देश्यगतत्वाभावेन विवक्षाया वारयितुमशक्यत्वादेककर्तृत्वाय दंपतिभ्यां पृथगेव कर्मानुष्ठेयम्। इति चेत्। 
	मैवम्। वैगुण्यप्रसङ्गात् । कर्मणि तत्र तत्र पत्न्यवेक्षणं यजमानावेक्षणं चेत्युभयमप्याम्नातम्। तत्र यजमानप्रयोगे पत्न्यवेक्षणं लुप्येत, पत्नीप्रयोगे यजमानावेक्षणं लुप्येत, इत्यवैगुण्याय द्वयोः सहाधिकारः। न च - यजेतेत्येकत्वं विरुद्धम् । 'अग्नीषोमौ देवता' इत्यत्र यथा व्यासक्तयोर्देवत्वाद्देवतैक्यम्, तथा दंपत्योरेकमेव कर्तृत्वमित्यङ्गीकारात्। तस्मात्- सहाधिकारः ।। 8 ।। 
			(पञ्चमे - आधाने पुरुषद्वयकर्तृकत्वनिराकरणाधिकरणे सूत्रे 22-23)।
				द्व्याधानं च द्वियज्ञवत् ।। 22 ।। गुणस्य तु विधान-
				त्वात्पत्न्या द्वितीयशब्दः स्यात् ।।23 ।। 
	पञ्चमाधिकरणमारचयति-
				पुंसोरेकस्य बाऽऽधानं वसानावित्यतो द्वयोः । 
				एष क्षौमविधिर्द्वित्वं दंपत्योरेकता ततः ।।9।।
	आधाने श्रूयते- 'क्षौमे वसानावग्नी आदधीयाताम्' इति। तत्र- 'वसानौ'  इति पुंलिङ्गद्विवचनादुभयोः पुंसोराधानेऽधिकारः । इति चेत् । 
	मैवम्। क्षौमस्याप्राप्तस्य विधेयतया पुंद्वित्वस्यापि विधाने वाक्यभेदान्न तद्विधीयते। किंतु- दंपत्योः सहाधिकारेण 
प्राप्तं द्वित्वमनुद्यते। पतिश्च पत्नी चेति विगृह्य पतिशब्दस्यैकशेषात्पुंलिङ्गद्विवचनमविरुद्धम्। तस्मात्- आधानेऽधिकारिणः पुंस एकत्वमेव ।।9।।
				(षष्ठे पुंस एवोपस्थानाद्यधिकाराधिकरणे सूत्रम्-)।
				तस्या यावदुक्तमाशीर्ब्रह्मचर्यमतुल्यत्वात् ।। 24 ।। 
	षष्ठाधिकरणमारचयति-
			उपस्थानादि दंपत्योरुत पुंसो द्वयोरिदम्।
			यजमानत्वसाम्येन विद्वत्त्वात्पुंस एव तत् ।। 10 ।। 
	'अगन्म सुवर -' इत्यनेन मन्त्रेण 'उद्यन्नद्य मित्रमहः' इत्याद्यैर्मन्त्रैश्च कर्तव्यमादित्यविषयमुपस्थानम्। आदिशब्देन 'वसन्तमृतूनां प्रीणामि' इत्यादिना विहितमनुमन्त्रणादि। तत्सर्वं दंपतिभ्यामुभाभ्यां कर्तव्यम्। कुतः। यजमानत्वस्योभयोः समानत्वात्। ततो याजमानत्वसमाख्यया यथा पुंसाऽनुष्ठीयते, तथा स्त्रियाऽपि । इति चेत् । 
	मैवम्। X अध्ययनरहितया स्त्रिया तदनुष्ठातुमशक्यत्वात् । तस्मात्- पुंस एवोपस्थानादिकम् ।। 10 ।। 
			(सप्तमे शूद्रस्यानधिकाराधिकरणे सूत्राणि 25-38)।
			चातुर्बर्ण्यमविशेषात् ।।25।। निर्देशाद्वा त्रयाणां 
			स्यादग्न्याधेये ह्यसंबन्धः क्रतुषु ब्राह्मणश्रुतिरित्या-
			त्रेयः ।।26।। निमित्तार्थेन बादरिः, तस्मात्सर्वा-
			धिकारं स्यात् ।।27।। अपि वाऽन्यार्थादर्शनाद्य-
			थाश्रुति प्रतीयेत ।।28।। निर्देशात्तु पक्षे स्यातू
			।।29।। वैगुण्यान्नेति चेत् ।।30।। न काम्य-
			त्वात् ।।31।। संस्कारे च तत्प्रधानत्वात् ।।32।।
			अपि वा वेदनिर्देशादपशूद्राणां प्रतीयेत ।।33।।
			गुणार्थित्वान्नेति चेत् ।।34।। संस्कारस्य तद-
			र्थत्वात्, विद्यायां पुरुषश्रुतिः ।।35।। विद्यानि-
			र्देशान्नेति चेत् ।।36।। अवैद्यत्वादभावः कर्मणि
			स्यात् ।।37।। तथा चान्यार्थदर्शनम् ।।38।। 
	सप्तमाधिकरणमारचयति-
			शूद्रोऽपि यष्टा नो वा स्यादवैधाध्ययनेन वा । 
			उपदेष्टुमुखाद्वाऽस्य क्रतुवित्त्वेन यष्ट्टता ।।11।।
			त्रिवर्णैर्वेदविद्वद्भिः कृतार्था विधयः क्रतोः । 
			नाऽऽक्षिपन्ति चतुर्थस्य विद्यां तद्यष्टृता कुतः ।।12।।
	लिखितपाठादिना तात्कालिकाचार्योपदेशेन वा शूद्रस्याप्यनुष्ठानहेतुभूवापिद्यासंभवाच्छूद्रोऽपि यागाधिकारी। इति चेत्। 
	मैवम्। क्रतुविधिवैयर्थ्यपरिहाराय हि शूद्रस्याविहिताऽपि विद्या कल्प्यते (ल्प्येत) क्रतुविधयश्च त्रैवर्णिकानुष्ठानेनैव चरितार्थाः सन्तो न शूद्रस्य विद्यां कल्पयन्ति। त्रैवर्णिकानां तु विद्या न कल्पनीया, अध्ययनविधिनैव विहितत्वात् । तस्मात्- न शूद्रस्य यागाधिकारः ।।11।।12।।
				(अष्टमे निर्धनाधिकाराधिकरणे सूत्रे 39-40)।
				त्रयाणां द्रव्यसंपन्नः कर्मणो द्रव्यसिद्धित्वात् 
				।।39।। अनित्यत्वात्तु नैवं स्यादर्थाद्धि द्रव्य-
				संयोगः ।।40।।
	अष्टमाधिकरणमारचयति-
				धन्येव कर्तोतान्योऽपि धन्येव विधिसार्थ्यतः । 
				अन्योऽधिकुरुते द्रव्यमाक्षिपेद््भुक्तिवत्क्रतुः ।। 13 ।। 
	यथा विद्याऽधिकारहेतुः, तथा धनमपीति धनिनं एव यागाधिकारः। तावता विधीनां सार्थकत्वात्। विध्यन्यथानुपपत्त्यो हि दरिद्रस्य धनार्जनमाक्षेप्तुं शक्येत। तस्मात्- शूद्रवद्दरिद्रोऽपि न कर्मण्यधिकारी। इति चेत्। 
	मैवम्। धनिकस्यापि धनार्जनं न यागविधिभिराक्षिप्तम्। भोजनादिभिर्धनकार्यैरेव तस्याऽऽक्षिप्तत्वात्। अत एव विद्याया अध्ययनविधिरिव धनार्जनस्य न कोऽपि विधिरस्ति। याजनादिविधय उपायनियमार्था इत्युक्तम्। तस्मात्- भोजनादिवत्क्रतोरपि धनकार्यत्वेन धनार्जनापेक्षत्वाद्दरिद्रोऽपि धनार्जनं कृत्वा क्रतावधिकरोति ।।13।।
				(नवमे - अङ्गहीनाधिकराधिकरणे सूत्रम् - )।
					अङ्गहीनश्च तद्धर्मा ।।41।।
	नवमाधिकरणमारचयति-
			अङ्गहीनो न कुरुते कर्ता वा, नाक्षमत्वतः । 
			समाधायाङ्गवैकल्यं करोति द्रव्यहीनवत् ।।14।।
	कश्चिदक्षिरोगेणाऽऽज्यमवेक्षितुमसर्थः। अन्यो वातरोगेणास्वाधीनपादो विष्णुक्रमेष्वसमर्थः। अतो नाङ्गहीनः कर्माधिकारी। इति चेत् । 
	मैवम्। धनहीनो यथा धनं संपाद्याधिकरोति, तथा विकलाङ्गोऽप्यौषधादिना वैकल्यं समाधायाधिकरोतु ।।14।।
			(दशमेऽचिकित्स्याङ्मवैकल्यस्यानधिकाराधिकरणे सूत्रम्-)।
					उत्पत्तौ नित्यसंयोगात् ।।42।।
	दशमाधिकरणमारचयति-
			असमाधेयवैकल्ये कथं, काम्येष्वकर्तृता । 
			नित्येषु त्वाहिताग्निश्चेद्यथाशक्ति करोति हि ।।15।।
	'कथम्' इत्यनेन संशयः सूचितः। वैकल्यस्य समाधातुमशक्यत्वेनाक्षमत्वादत्यन्तमनधिकार एव। इति चेत्।
	मैवम्। काम्येष्वङ्गवैकल्ये फलासिद्धेर्माऽस्तु तत्राधिकारः। नित्यानां त्वाहिताग्निना त्यक्तुमशक्यत्वादीषदङ्गलोपं सोढ््वाऽपि नित्येष्वधिकारोऽस्ति ।।15।।
			(एकादशे दर्शपूर्णमासयोस्त्र्यार्षेयस्यैवाधिकाराधिकरणे सूत्रम् -)।
					अत्र्यार्षेयस्य हानं स्यात् ।।43।।
	एकादशाधिकरणमारचयति-
			विधिर्वरण एकादावपि स्यात्त्रिक एव वा । 
			अविशेषात्पक्ष आद्यो वाक्याभेदाय तूत्तरः ।।16।।
	दर्शपूर्णमासयोः 'आर्षेयं वृणीते' इति विधायेदमाम्नातम्- 'एकं वृणीते, द्वौ वृणीते, त्रीन्वृणीते, न चुतुरो वृणीते, न पञ्चातिवृणीते' इति। 'ऋषिर्गोत्रप्रवर्तकः कश्यपभरद्वाजादिः, तस्य संबन्ध आर्षेयः, तं वृणीते कथयत्युच्चारयति। 'कश्यपगोत्रोऽहम्, भरद्वाजगोत्रोऽहम्' इति तदुच्चारणम्। एकमार्षेयमुच्चारयति तदुदाहृतम्। द्वावार्षेयावुच्चारयति- 'उपमन्युवसिष्ठगोत्रोऽहम्' इत्यादि। त्रीनार्षेयानुच्चारयति- 'आङ्गिरसबार्हस्पत्यभारद्वाजगोत्रोऽहम्' इत्यादि। चतुर आर्षेयान्नोच्चारयेत्। पञ्चाऽऽर्षेयानतिक्रम्य षडादीनार्षेयान्नोच्चारयेत्, इत्यर्थः। तत्र- एकार्षेयद््व्यार्षेयत्र्यार्षेयवाक्येषु विशेषादर्शनात् 'एकं वृणीते' इत्यादयस्त्रयोऽपि विधयः। इति चेत्।
	मैवम्। वाक्यभेदप्रसङ्गात्। तत्परिहाराय 'त्रीन्वृणीते' इत्यस्यैव विधित्वमस्तु। 'एकं वृणीते, द्वौ वृणीते' इत्यवयुत्यानुवादेन स्तावकम्। 'एकवरण- द्विवरणे अप्रशस्ते अपि यदा कर्तव्ये, तदा त्रिवरणस्य प्रशस्तस्य कर्तव्यत्वं किमु वक्तव्यम्' इति स्तुतिः। चतुर्निषेध- पञ्चातिक्रमनिषेधाभ्यामपि त्रित्वमेव स्तूयते। न च - तयोर्निषेधो विधातव्यः। प्रसक्त्यभावादेव तदप्रवृत्तेः। चतुरादयोऽतिविलम्बकारित्वादप्रशस्ताः। त्रित्वं तु न तथेति प्रशस्तम्। तस्मात्- कर्मण्यधिकुर्वन्यजमानस्त्रीनेवोच्चारयेत्, न न्यूनम्, नाप्यधिकम्, इति तात्पर्यार्थः ।।16।। 
			(द्वादशे रथकाराधिकाराधिकरणे सूत्राणि 44-50)।
			वचनाद्रथकारस्याऽऽधानेऽस्य सर्वशेषत्वात् ।।44।।
			न्याय्यो वा कर्मसंयोगात्, शूद्रस्य प्रतिषिद्धत्वात्
			।।45।। अकर्मत्वात्तु नैवं स्यात् ।।46।। आनर्थक्यं
			च संयोगात् ।।47।। गुणार्थेनेति चेत् ।।48।।
			उक्तमनिमित्तत्वम् ।।49।। सौधन्वनास्तु हीनत्वात्,
			मन्त्रवर्णात्प्रतीयेरन् ।।50।। 
	द्वादशाधिकरणमारचयति-
			विप्रादिरेव रथकृदन्यो वाऽऽद्योऽस्तु योगतः । 
			रूढेर्वर्णान्तरं तस्याऽऽधाने वर्षर्तुरुच्यते ।।17।। 
	आधाने श्रूयते - 'वर्षासु रथकार आदधीत' इति । तत्र- 'रथं करोति' इति व्युत्पत्त्या त्रैवर्णिको रथकारः । इति चेत्।
	मैवम्। संकीर्णजातिविशेषे रूढत्वात्।  वैश्यायां क्षत्त्रियादुत्पन्नो माहिष्यः । शूद्रायां वैश्यादुत्पन्ना करणी । तस्यां करण्यां माहिष्यादुत्पन्नो रथकारः । तथा च याज्ञवल्क्यः- 
			'माहिष्येण करण्यां तु रथकारः प्रजायते' इति । 
	तस्य च रथकारस्याऽऽधानकालो वर्षर्तुः ।।17।। 
				(त्रयोदशे निषादस्थपत्यधिकरणे सूत्रे 51 - 52)।
				स्थपतिर्निषादः स्याच्छब्दसामर्थ्यात् ।।51।। लि-
				ङ्गदर्शनाच्च ।।52।।
	त्रयोदशाधिकरणमारचयति-
				द्विजः स्थपतिरन्यो वा द्विजः षष्ठीसमासतः ।
				कर्मधारयमुख्यत्वान्निषादो रौद्रयागकृत् ।।18।।
	'वास्तुमयं रौद्रं चरुं निर्वपेत्' इति प्रकृत्य श्रूयते - 'एतया निषादस्थपतिं याजयेत्' इति। वास्तुशब्दः किंचित्प्रकृतिद्रव्यविशेषमाह । एतस्यामिष्टावधिकारी स्थपतिशब्दवाच्यस्त्रैवर्णिकः। कुतः। 'निषादानामधिपतिः' इति षष्ठीसमासस्य त्रैवर्णिके संभवात्। तस्य चाधीतवेदत्वेन विद्यासंभवाच्च। इति चेत् । 
	मैवम्। 'निषादश्चासौ स्थपतिश्च' इति कर्मधारयसमासस्य मुख्यत्वात्। षष्ठीसमासे तु संकीर्णजातिविशेषवाचिना निषादशब्देन तत्संबन्ध उपलक्ष्येत। न त्वयं कर्मधारये दोषोऽस्ति। ततस्तात्कालिकाचार्योपदेशादिना विद्यां संपाद्य धनिको निषादो रौद्रयागं कुर्यात् ।।18।।
				इति श्रीमाधवीये जैमिनीयन्यायमालाविस्तरे षष्ठा-
					ध्यायस्य प्रथमः पादः ।। 1 ।। 
						-------
					अत्र पादे 			आदितः।
		अधिकरणानि		  13				375।
		सूत्राणि			  52				996।
						-------
				(अथ षष्ठाध्यायस्य द्वितीयः पादः)।
			(प्रथमे सत्रे प्रत्येकस्य सत्त्रिणः फलसंबन्धाधिकरणे सूत्रे 1-2)।
				पुरुषार्थैकसिद्धित्वात्तस्य तस्याधिकारः स्यात् 
				।।1।। अपि चोत्पत्तिसंयोगो यथा स्यात्सत्त्वद-
				र्शनम्, तथाभावो विकल्पे स्यात् ।।2।। 
	द्वितीयपादे प्रथमाधिकरणमारचयति-
			सत्रे फलांशः प्रत्येकं सर्वं वाऽऽद्यः समूहके । 
			कर्तृत्वादन्त्य एकैकस्यापि तत्त्वाद्बहुत्वतः ।। 1 ।। 
	इदमाम्नायते- 'ऋद्धिकामाः सत्रमासीरनो' इति। तत्र- सत्रे बहूनां समुदायस्य कर्तृत्वमवगतम्। 'सप्तदशावराः सत्रमासीरन्' इति श्रवणात्। कर्तृत्वेन समुदायस्यैव फलश्रवणात्। पुरुषाणां प्रत्येकं फलांश एव न तु सर्वं फलमेकैकस्य । इति चेत् । 
	मैवम्। एक्स्यापि समुदायान्तः पातिनः कर्तृत्वसद्भावात्। अन्यथा समुदायस्यैकत्वेन 'सत्रमासीरन्' इति श्रुतं कर्तृबहुत्वं नोपपद्यते। तस्मात्- एकैकस्य कर्तुः सर्वफलसद्भावात्सर्वफलकामिनामेवाधिकारः, न त्वंशकामिनाम् ।। 1 ।। 
			(द्वितीये दर्शादौ कर्त्रैक्यनियमाधिकरणे सूत्राणि 3 -12)।
			प्रयोगे पुरुषश्रुतेर्यथाकामी प्रयोगे स्यात् ।। 3 ।। 
			प्रत्यर्थं श्रुतिभाव इति चेत् ।। 4 ।। तादर्थे न 
			गुणार्थताऽनुक्तेऽर्थान्तरत्वात्कर्तुः प्रधानभूतत्वात्
			।।5।। अपि वा कामसंयोगे संबन्धात्प्रयोगोऽप-
			दिश्येत प्रत्यर्थं हि विधिश्रुतिर्विषाणा(ण)वत् ।।6।।
			अन्यस्य स्यादिति चेत् ।।7।। अन्याथेनाभिसं-
			बन्धः ।।8।। फलकामो निमित्तमिति चेत् ।।9।।
			न नित्यत्वात् ।।10।। कर्म तथोति चेत् ।।11।।
			न समवायात् ।।12।।
	द्वितीयाधिकरणमारचयति-
			दर्शे कर्त्रैक्यनियमो नास्त्युतास्ति न कामिनि ।
			उद्देश्ये ग्रहवत्संख्या यतो नैव विवक्षिता ।।2।।
			आख्यातोपात्तसंख्याऽत्र विधेयस्य विशेषणम् । 
			विवक्षिताऽतः सेत्यत्र कर्त्रैक्यं विनियम्यते ।।3।। 
	'दर्शपूर्णमासाभ्यां स्वर्गकामो यजेत' इत्यत्र स्वर्गकाम उद्देश्यः। तद्गतं चैकत्वं ग्रहैकत्ववदविवक्षितम्। तस्मात्- एको द्वौ बहवो वा दर्शपूर्णमासयोरधिकारिणः । इति प्राप्ते-
	ब्रूमः- मा भूत्स्वर्गकामगतस्यैकत्वविवक्षा, 'यजेत' इत्याख्यातगतं तु यदेकत्वम्, तद्विधेयस्य विशेषणम्। विधेया च क्रिया। सा च स्वसिद्धये कारकान्तरवत्कर्तारमप्याक्षिपतीति क्रियाद्वारा कर्ताऽपि विधेयः। अतो विधेयकर्तृगता येयमेकत्वसंख्या सा विवक्षितेति कर्तुरेकत्वं नियम्यते ।।2।।3।।
		(तृतीये - आरब्धकाम्यकर्मणोऽपि समाप्तिनियमाधिकरणे सूत्राणि 13-15)।
			प्रक्रमात्तु नियम्येताऽऽरम्भस्य क्रियानिमित्तत्वात्
			।।13।। फलार्थित्वाद्वाऽनियमो यथाऽनुपक्रान्ते
			।।14।। नियमो वा तन्निमित्तत्वात्कर्तुस्तत्कारणं 
			स्यात् ।।15।।
	तृतीयाधिकरणमारचयति-
			असमाप्यं समाप्यं वा काम्यं कामे निवर्तिते । 
			आद्यः प्रयोजनाभावादन्त्यो निन्दादिसंश्रवात् ।। 4 ।।
	'चित्रकया यजेत पशुकामः' 'कारीर्या वृष्टिकामो यजेत' इत्यादिषु कामप्रेरितेन पुरुषेण कर्मोपक्रान्तम्। तस्य च समाप्तेः प्रागेव केनापि निमित्तेन तत्फलप्राप्तौ दोषदर्शनने वा कामो निवर्तते, तदा कर्मानुष्ठाने प्रयोजनाभावान्न समापनीयम्। इति चेत्। 
	मैवम्। प्रक्रान्तस्य कर्मणोऽसमाप्तौ निन्दाप्रायश्चित्तयोः श्रवणात्। 'देवताभ्यो वा एव आवृश्च्यते यो यक्ष्ये' इत्युक्त्वा 'न यजते, त्रैधातवीयेन यजेत' इति तदुभयं श्रुतम्। तस्मात्- समापनीयम् ।। 4 ।। 
			(चतुर्थे लौकिककर्मणि समाप्त्यनियमाधिकरणे सूत्राणि - 16-18)।
				लोक कर्माणि वेदवत्ततोऽधिपुरुषज्ञानम्।।16।। 
				अपराधेऽपि च तैः शास्त्रम् ।।17।। अशास्त्रा
				तूपसंप्राप्तिः, शास्त्रं स्यान्न प्रकल्पकम्, तस्माद-
				र्थेन गम्येत, अप्राप्ते शास्त्रमर्थवत् ।।18।। 
	चतुर्थाधिकरणमारचयति-
				समाप्यमसमाप्यं वा लौकिकं शास्त्रकल्पनात् । 
				आद्यो नो गृहकृष्यादौ शास्त्रकल्पकवर्णनात् ।। 5 ।। 
	रथगृहनिर्माणादिरूपं यल्लौकिकं कर्मं तदपि तक्षस्मृतावुक्तमिति वेदमूलत्वकल्पनाच्चित्रायागादिवन्निवृत्तेऽपि कामे समापनीयम्। इति चेत्। 
	मैवम्। रथादौ रमणीयत्वस्य दृष्टप्रयोजनस्यान्वयव्यतिरेकाभ्यामेव सिद्धन्नुपायावगमात्। तत्रोहापोहकुशलपुरुषोत्प्रेक्षा मूला तक्षस्मृतिर्न वेदं कल्पयितुं प्रभवति। तस्मात्- 'अवश्यं समापनीयम्' इति नास्ति नियमः ।। 5 ।। 
			(पञ्चमे- प्रतिषिद्धकर्मणामनुष्ठानेऽनिष्टापाताधिकरणे कलज्यन्याये सूत्रे 19-20)।
				प्रतिषेधे त्वकर्मत्वात्क्रिया स्यात्प्रतिषिद्धानां विभ-
				क्तत्वादकर्मणाम् ।।19।। शास्त्राणां त्वर्थवत्त्वेन
				पुरुषार्थो विधीयते, तयोरसमवीयित्वात्तादर्थ्ये
				विध्यतिक्रमः ।।20।।
	पञ्चमाधिकरणमारचयति-
				पर्युदासो निषेधो वा नाद्याद््गृञ्जनमित्यसौ । 
				नञ्धात्वोरन्वयादाद्यः कल्प्यं संकल्पतः फलम् ।। 6 ।। 
				पदान्वयात्तु निञ्विध्योर्निषेधोऽनर्थहानये ।
				संकल्पे लक्षणाप्राप्तिंर्नैष काम्यविधिस्तथा ।। 7 ।।
	अनारभ्य श्रूयते- 'न कलञ्जं भक्षयेत्'  न लशुनम्, न गृञ्जनम्' इति। तत्र 'न भक्षयेत्' इति संनिधिवशान्नञ्धा त्वोरन्वये सति 'अभक्षणम्' इति पर्युदासः संपद्यते। तथा सति 'नेक्षेतोद्यन्तमादित्यम्' इत्यादाविव संकल्पो विधेयः। तस्य चाभक्षणसंकल्पस्य विश्वजिन्न्यायेन स्वर्गः फलत्वेन कल्पनीयः। इति चेत्।
	मैवम्। पदैकदेशस्य धातोः पदान्तरेणान्वेतुमयोग्यत्वाद्विधायकपदस्य नञ्पदेनान्वये सति रागप्राप्तां भक्षणप्रवृत्तिमनूद्य निषेधस्य विधेयत्वात्। न च - निषेधो व्यर्थः। नरकपातनिवारकत्वात्। एवं च सति- अश्रुतं न किमपि कल्पनीयम्। त्वत्पक्षे तु- अश्रुतिः संकल्पः कल्पनीय इति तदर्थं भक्षणशब्दे लक्षणाऽऽश्रयितव्या। तस्मात्- स्वर्गकामिनो नात्राधिकारः, किंतु- नरकाद्भीतस्य ।।6।।7।।
			(षष्ठे गुर्वनुगमनादीनामुपनयनोचरकालकर्तव्यताधिकरणे सूत्रे 21-22)।
				तस्मिंस्तु शिष्यमाणानि जननेन प्रवर्तेरन् ।।21।।
				अपि वा वेदतुल्यत्वादुपायेन प्रवर्तेरन् ।।22।।
	षष्ठाधिकरणमारचयति-
				प्राङ््मुखत्वादिनियम उपनीतेः पुराऽप्युत ।
				ऊर्ध्वं मन्त्राग्न्यसाध्यत्वादाद्योऽन्त्योऽस्तु तथा स्मृतेः ।।8।।
	'प्राङ््मुखोऽत्रानि भुञ्जीत' 'गुरुरनुगन्तव्योऽभिवादयितव्यश्च' 'वृद्धः प्रत्युत्थेयः, संमन्तव्यश्च' इत्यादिस्मार्तनियम उपनयनात्प्रागप्यनुसर्तव्यः। तस्य नियमस्य वैदिर्कैमन्त्रैराहवनीयाद्यग्निभिर्वा साध्यत्वं नास्तीति प्रागपि तत्संभवात्। इति चेत्। 
	मैवम्। श्रौतस्याध्ययनादिनियमस्योपनयनानन्तरभावित्वेन वेदमूलस्मृतिप्राप्तनियमस्याप्युत्तरस्मिन्नेव काले युक्तत्वात्। अत एव स्मर्यते- उपनयनादिर्नियमः' इति, 'प्रागुपनयनात्कामचारवादभक्षः' इति च । तस्मात्- उपनयनात्पूर्वं 
नास्ति नियमः ।।7।।
			(सप्तमे{आग्नहोत्रादियावज्जीवकर्मणां स्वका-} सूत्राणि  23-26)।
				लमात्रकर्तव्यताधिकरणेऽग्निहोत्रन्याये
				अभ्यासोऽकर्मशेषत्वात्पुरुषार्थो विधीयते ।। 23 ।। 
				तस्मिन्नसंभवन्नर्थात् ।। 24 ।। न कालेभ्य उप-
				दिश्यन्ते ।। 25 ।। दर्शनात्काललिङ्गानां काल-
				विधानम् ।। 26 ।।
	सप्तमाधिकरणमारचयति-
				यावज्जीवेति सामत्यं स्वकाले वा निमित्ततः ।
				कालाङ््गलोपादाद्यः स्यादवैधात्यागतोऽन्तिमः ।।9।।
	इदमाम्नीयते- 'यावज्जीवमग्निहोत्रं जुहोति' यावज्जीवं दर्शपूर्णमासाभ्यां यजेत' इति। तत्र-जीवनस्य निमित्तत्वेनोपन्यासात्सति निमित्ते नैमित्तिकस्यावर्श्यभावाज्जीवतोऽनुष्ठानसातत्यमत्र वर्ण्यते। ननु सायंप्रातःकालावग्निहोत्राङ्ग त्वेन चोदितौ, अमावास्यापौर्णमासीकालौ दर्शपूर्णमासयोः। तथा सत्यङ्गलोपः सातत्ये प्रसज्येत। नायं दोषः। 'प्रधानलोपाद्वरमङ्गलोपः' इति न्यायात्। तस्मात्- सातत्यम्। इति प्राप्ते-
	ब्रूमः- यद्यपि सायंप्रातरादिकालोऽङ्गम्, तथाऽप्यनुपादेयतया प्रयाजादिवद्विधेयो न भवति, किंतु- तस्मिन्काले स्वतः प्राप्ते सति कर्मानुष्ठेयतया विधीयते। तस्य च कालस्य जीवनरूपनिमित्तसंकोचकत्वेनैवान्वयः। तथा सति- 
उक्तकालविशिष्टमेव जीवनं निमित्तम्। तस्मिन्निमित्ते जीवनरूपो विशेष्यांशो यथा न वैधो नापि त्यकतुं शक्यः। तथा विशेषणांशः कालोऽप्यविधेयो न त्यक्तुं शक्यश्च। तस्मात्- अवैधस्य त्यागासंभवान्न सातत्यम्, किंतु- स्वकालेऽनुष्ठानम् ।।9।।
			(अष्टमे- अग्निहोत्रादीनां स्वकालावृत्त्यावृत्त्यधिकरणे सूत्रे  27-28)।
				तेषामौत्पत्तिकत्वादागमेन प्रवर्तेत ।।27।। तथा हि 
				लिङ्गदर्शनम्।।28।। 
	अष्टमाधिकरणमारचयति-
			सकृत्कृतिरुताऽऽवृत्तिर्दर्शादेः शास्त्रसार्थ्यतः । 
			सकृत्स्यात्कालसंयुक्तजीवनावृत्तितोऽन्तिमः ।।10।।
	दर्शपूर्णमासादीनां सकृदेवानुष्ठानम्। तावता विधिशास्त्रस्य चरितार्थत्वात्। इति चेत् । 
	मैवम्। कालविशिष्टजीवननिमित्तस्याऽऽवृत्तौ नैमित्तिकस्याप्यावर्तनीयत्वात्। तस्मात्- आवृत्तिः ।। 10 ।। 
			(नवमे दर्शादौ भेदाद्यावृत्त्या होमावृत्त्यधिकरणे सूत्रम् -)।
				तथाऽन्तःक्रतुप्रयुक्तानि ।।29।।
	नवमाधिकरणमारचयति-
			क्रतौ सकृद्भेदहोमोऽसकृद्वा, क्रतुसिद्धितः । 
			सकृन्निमित्तभेदस्याऽऽवृत्तौ होमोऽसकृद्भवेत् ।। 11 ।। 
	दर्शपूर्णमासयोः कुम्भ्यादिपात्रभेदमाज्यादिस्कन्दनं च निमित्तीकृत्य होम आम्नायते- 'भिन्ने जुहोति' 'स्कन्ने जुहोति' इति। सोऽयं होमः सकृत्कार्यः। तावतैव क्रतूपकारसिद्धेः। इति चेत्।
	मैवम्। भेदस्य स्कन्दनस्य वा निमित्तस्याऽऽवृत्तौनैमित्तिकस्याप्यावर्तनीयत्वात् । तस्मात्- नास्ति सकृत्त्वनियमः ।।11।। 
			(दशमे गुर्वनुगमादीनां प्रतिनिमित्तमावृत्त्यधिकरणे सूत्रम्-)।
			   आचाराद््गृह्यमाणेषु तथा स्यात्पुरुषार्थत्वात् ।।30।।
	दशमाधिकरणमारचयति-
			याथाकाम्यमुताऽऽवृत्तिर्गुरोरनुगमादिषु । 
			स्यादाद्यः प्रीतिहेतुत्वान्नियमादृष्टतोऽन्तिमः ।। 12 ।।
	'गुरुरनुगन्तव्योऽभिवाद्यश्च' इति विहितेषु गुरुप्रीतिरूपस्य दृष्टस्यैव प्रयोजनत्वात्प्रीत्यनुसारेणानुगमनादिकं सकृदसकृदा स्वेच्छया कर्तव्यम्। इति चेत्।
	मैवम्। दृष्टार्थेष्वपि विहितेषु नियमादृष्टसंभवाद्यदा यदा गुरुगमनादि निमित्तं संपद्यते तदा तदाऽनुगमनादीन्यनुष्ठेयानि 
।।12।।
			(एकादशे-{ऋणत्रयापाकरणस्य ब्राह्मणक्षा-} सूत्रम् -)।
				   त्रयवैश्यानां नित्यताधिकरणे
			ब्राह्मणस्य तु सोमविद्याप्रजमृणवाक्येन संयोगात् ।। 31 ।। 
	एकादशाधिकरणमारचयति-
			सोमाधीतिप्रजं काम्यं नित्यं वा कामतोऽग्रिमः । 
			वीप्सानुष्ठेयविज्ञानलोकैस्तन्नित्यतेष्यते ।। 13 ।।
	इदमाम्नायते- 'सोमेन यजेत' 'स्वाध्यायमधीयीत' 'प्रणामुत्पादयेत्' इति। तत्र सोमः काम्यः। 'ज्योतिष्टोमेन स्वर्गकामो यजेत' इति कामसंयोगेनाऽऽम्नातत्वात् । अध्ययनप्रजोत्पादनयोरपि विश्वजिन्न्यायेन स्वर्गे फलत्वेन कल्पिते कमियोगोऽपि कल्प्यते। तस्मात्- इदं त्रयं काम्यम्। इति चेत्।
	मैवम्। वीप्सादिना नित्यत्वसिद्धेः। 'वसन्ते वसन्ते ज्योतिषा यजेत' इति वीप्सा प्रतिवसन्तं निमित्तीकृत्य सोमयागं विधत्ते। अध्ययनस्य तु न स्वर्गः फलम्। दृष्टप्रयोजनस्यानुष्ठेयविज्ञानस्य संभवात्। तत्र क्रत्वनुष्ठानस्य 
नित्यत्वात्तद्धेतोरध्ययनस्यापि नित्यत्वमनिवार्यम्। 'अनुत्पाद्य सुतान्न लोकं गच्छति' इति स्मृतेर्लोकसिद्ध्यर्थमुत्पादनस्यापि नित्यत्वम्। अनेनैवाभिप्रायेणेदमाम्नातम्- 'जायमानो ह वै ब्राह्मणस्त्रिभिर्ऋणवा जायते। ब्रह्मचर्येण ऋषिभ्यः, यज्ञेन देवेभ्यः, प्रजया पितृभ्यः। एष वा अनृणो यः पुत्री यज्वा ब्रह्मचारी' इति। अत्र ब्राह्मणग्रहणमितरयोरप्युपलक्षणार्थम्। सोमादिविधिषु विशेषस्याश्रवणात्। तस्मात्- सोमादिकं नित्यम् ।।13।।
			इति श्रीमाधवीये जैमिनीयन्यायमालाविस्तरे षष्ठाध्यायस्य द्वितीयः पादः ।।2।।
					अत्र पादे 			आदितः।
		अधिकरणानि		11				386।
		सूत्राणि			31				1027।
					--------
				(अथ षष्ठाध्यायस्य तृतीयः पादः)।
			(प्रथमे- नित्ये यथाशक्त्यङ्गानुष्ठानाधिकरणे सूत्राणि 1-7)।
				सर्वशक्तौ प्रवृत्तिः स्यात्तथाभूतोपदेशात् ।।1।।
				अपि वाऽप्येकदेशे स्यात्प्रधाने ह्यर्थनिर्वृत्तिर्गुणमा-
				त्रमितरत्तदर्थत्वात् ।।2।। तदकर्मणि च दोषः, 
				तस्मात्ततो विशेषः स्यात्प्रधानेनाभिसंबन्धात् ।।3।।
				कर्माभेदं तु जैमिनिः प्रयोगवचनैकत्वात्सर्वेषामु-
				देशः स्यादिति ।।4।। सर्वस्य व्यपवर्गित्वादेक-
				स्यापि प्रयोगे स्याद्यथा क्रत्वन्तरेषु ।।5।।
				विध्यपराधे च दर्शनात्समाप्तेः ।।6।। प्रायश्चि-
				सविधानाच्च ।।7।।
	तृतीयपादे प्रथमाधिकरणमारचयति-
				नित्ये सर्वाङ्गसंहारः शक्त्या वाऽऽद्यः फलित्वतः।
				शक्त्या त्यागासंभवेन निमित्ते जीवने स्थिते ।।1।।
	'यावज्जीवमग्निहोत्रं जुहोति' इत्यादौ नित्ये कर्मणि सर्वाण्यङ्गान्युपसंहृत्यतद्विशिष्ट एव प्रयोगः कर्तव्यः। कुतः। भावनांशस्य कथंभावस्य समुच्चितैः सर्वैरङ्गैः परिपूरणेन सर्वाङ्गोपेतस्यैव प्रधानस्य फलवत्त्वात् । इति चेत्।
	मैवम्। अग्निहोत्रदर्शपूर्णमासादिशब्दवाच्यं प्रधानम्। तस्य च स्ववाक्यगतजीवननिमित्तेनान्वयात्सति जीवने प्रधानं कर्म त्यक्तुमशक्यम्। ततो वाक्यान्तरावगतेष्वङ्गेष्वशक्यं किंचिदङ्गं परित्यज्यापि शक्यैरङ्गैरुपेत्रं प्रधानं कर्मानुष्ठेयम् ।।1।।
			(द्वितीये- अङ्गवैकल्ये काम्यस्य निष्फलत्वाधिकरणे सूत्राणि 8- 10)।
			काम्येषु चैवमर्थित्वात् ।।8।। असंयोगात्तु नैवं
			स्याद्विधेः शब्दप्रमाणत्वात् ।।9।। अकर्मणि
			चाप्रत्यवायात् ।।10।। 
	द्वितीयाधिकरणमारचयति-
			काम्ये शक्त्योत सर्वाङ्गं शक्त्या लोपस्य संभवात् । 
			मैवं लोपे निष्फलत्वाच्छाब्दमङ्गं न लुप्यते ।।2।।
			प्रधानानुष्ठितौ यद्वज्जीवनस्य निमित्तता । 
			कामस्य न तथा यस्मात्काम्यं त्यक्तुं च शक्यते ।।3।।
	यथा नित्येष्वग्निहोत्रादिकर्मस्वशक्यमङ्गं परित्यक्तम्, तथा काम्येऽष्वप्यैन्द्राग्नसौर्यादिष्वशक्याङ्गलोपसंभवाच्छक्याङ्गो पेतमनुष्ठेयम्। इति चेत्।
	मैवम्। अङ्गलोपे काम्यमानफलानुत्पत्तेः। सर्वाङ्गोपेतमेव हि प्रधानं फलसाधनत्वेन विहितम्। तत्र प्रधानस्य त्यागे यथा नास्ति फलम्, तथाऽङ्गत्यागेऽपि। फलसाधनत्वं हि शास्त्रसमधिगम्यम्। ततो यद्यावदङ्गं वा प्रधानं वा शब्दोपात्तम्, तस्य 
लोपे साधनत्वं नास्ति। नहि गमनसाधनस्य रथस्य चक्राद्यङ्गेष्वन्यतमस्य वैकल्येन गमनसाधनत्वं दृष्टम्। तस्मात्- यदा सर्वाङ्गोपसंहारः कर्तुं शक्यते, तदैव काम्यमनुष्ठेयम्। न च- नित्येऽप्येवमस्तु- इति शङ््कनीयम्। जीवनं निमित्तीकृत्य तत्र विधानात्। यथा गृहदाहं निमित्तीकृत्य विहिता क्षामवतीष्टिरवश्यं कर्तव्या । यथा वा लोके- निमित्तभूतायां बुभुक्षायां सत्यां भोजनमवश्यं कर्तव्यम्, तथा जीवने सति कर्मावश्यमनुष्ठेयम्। न च -जीवनवत्फलकामनाया अपि निमित्तत्वं शङ््कनीयम्। 
सत्यामपि कामनायां कर्मणोऽवश्यंभावाभावात्। नहि कामिनः कर्माननुष्ठाने प्रत्यवायः श्रूयते। ननु- शास्त्रीयप्रत्यवायाभावेऽपि फलानुत्पत्तिलक्षणो बाधोऽस्त्येव। यथा बुभुक्षोरभोजने राजदण्डाभावेऽपि पित्तक्षोभादिरूपो बाधोऽस्ति तद्वत्। इति चेत्।
	मैवम्। तर्हि यथा फलं सिध्यति, तथा कामिना प्रयतितव्यम्। फलं च शब्दावगतसर्वाङ्गोपसंहारमन्तरेण न सिध्यतीत्युक्तम्। नित्ये तु न फलसाधनत्वेन विधिः, किंतु- जीवननिमित्तसंयोगेन। तथा सत्यङ्गवैकल्येऽपि निमित्तेन नैमित्तिकसंयोगः श्रुत्यभिमतो नापैति। ततो विकलाङ्गमपि कर्तव्यमेव। अत एव नित्यस्याकरणे प्रत्यवायप्रायश्चित्तं शास्त्रेष्ववगम्येते। काम्येष्वङ्गवैकल्ये शास्त्राभिमतफलसाधत्वाभावाद्विकलाङ्गं काम्यं न प्रयोक्तव्यम्। अत एव तत्त्यागेऽपि प्रत्यवायप्रायश्चित्ते न स्तः। तस्मात्- काम्यं कृत्स्नाङ्गोपेतं कर्तुं यदा शक्नुयात्तदा कुर्यात्। नित्यं तु यथा शक्नुयात्, तथा कुर्यात्। एतदेवाभिप्रेत्य श्रुतम्- 'तदेव पाट्टक्कीट्टक् च होतव्यम्' इति। तस्मात्- नित्येष्वङ्गलोपेऽपि काम्येष्वङ्गलोपो न सोढुं शक्यः ।।2।।3।।
			(तृतीये- द्रव्यभेदेऽपि कर्माभेदाधिकरणे सूत्रे 11-12)।
			    क्रियाणामाश्रितत्वाद््द्रव्यान्तरे विभागः स्यात् 
			    ।।11।। अपि वाऽव्यतिरेकाद्रूपशब्दाविभा-
			    गाच्च गोत्ववदैककर्म्यं स्यान्नामधेयं च सत्त्व-
			    वत् ।।12।।
	तृतीयाधिकरणमारचयति-
				नीवारादिद्रव्यभेदात्कर्मान्यत्स्यात्तदेव वा । 
				द्रव्यकर्मैक्यतः पूर्वस्तत्रेषद्भेदतोऽन्तिमः ।। 4 ।। 
	दर्शपूर्णमासयोर्वीह्यसंभवे नीवारा यदि स्वी क्रियन्ते तदा नीवारादिद्रव्यभेदात्कर्मान्तरं तदित्यभ्युपेयम्। कुतः। द्रव्यकर्मणोरेकत्वात्। द्रव्यं हि कर्मणः स्वरूपम्। ततो द्रव्यान्तरत्वे कर्मान्तरत्वमनिवार्यम्। इति चेत्।
	मैवम्। द्रव्यकर्मणोरीषद्भेदस्यापि भावात्। द्रव्यमाश्रयः। कर्माऽऽश्रितम्। आश्रयाश्रितयोर्भेदाभेदावभ्युपगम्य तादात्म्यसंबन्धो वर्ण्यते। तस्मात्- द्रव्यभेदेऽपि न कर्म भिद्यते ।।4।।
			(चतुर्थे- द्रव्यापचारे प्रतिनिधिना समापनाधिकरणे सूत्राणि 13-18)।
			श्रुतिप्रमाणत्वाच्छिष्टाभावे नाऽऽगमोऽन्यस्याशिष्ट-
			त्वात्।।13।। क्वचिद्विधानाच्च।।14।। आगमो
			वा चोदनार्थाविशेषात् ।।15।। नियमार्थः क्वचि-
			द्विधिः ।।16।। तन्नित्यं तच्चिकीर्षा हि ।।17।।
	चतुर्थाधिकरणमारचयति-
			द्रव्ये प्रतिनिधिर्नास्ति विद्यते वा, न विद्यते । 
			मानाभावादस्ति कर्मचोदनाऽऽक्षेपिका यतः ।।5।।
	नित्यकाम्यकर्मणोः श्रुतस्य व्रीह्यदिद्रव्यस्यापचारे द्रव्यान्तरं प्रतिनिधित्वेन कुत्रापि न विहितम्। अतो मानाभावान्नास्ति प्रतिनिधिः । इति चेत्। 
	मैवम्। कर्मचोदना हि द्रव्यमन्तरेणानुपपन्ना द्रव्यसामान्यमाक्षिपति। तत्र व्रीहिशास्त्रं नियामकम्। तच्चासंभवाद्यदा न प्रवर्तेत, तदा मा भून्नियमः। तथाऽपि सामान्याक्षेपस्य वारयितुमशक्यत्वात्तत्सामान्यं क्वचिद्विशेषे पर्यवस्यतीति प्रमाणसद्भावादस्ति प्रतिनिधिः। ततो द्रव्यान्तरेणापि तत्कर्मानुष्ठातव्यमेव । न तु श्रुतद्रव्याभावमात्रात्कर्मलोपः ।।5।।
			(पञ्चमे- देवतामन्त्रक्रियापचारे प्रतिनिध्यभावाधिकरणे सूत्रे 18-19)।
			न देवताग्निशब्दक्रियमन्यार्थसंयोगात्।।18।।
			देवतायां च तदर्थत्वात् ।।19।।
	पञ्चमाधिकरणमारचयति-
			देवाग्निमन्त्रोक्षणादावस्ति प्रतिनिधिर्न वा । 
			पुरेवास्तीह यन्मुख्ये कार्यं तन्नेति नास्त्यसौ ।।6।।
	'आग्नेयोऽष्टाकपालः' 'सौर्यं चरुम्' इत्यादावुक्ता अग्निसूर्यादयो देवाः, आहवनीयादयोऽग्नयः, 'बर्हिर्देवसदनं दामि' इत्यादयो मन्त्राः, प्रोक्षणादयः क्रियाः। एतेषां देवादीनामपचारे द्रव्यवत्प्रतिनिधिरस्ति । इति चेत् । 	
	मैवम्। कार्यसिद्ध्यभावात्। पुरोडाशनिष्पादनं कार्यं ब्रीह्यपचारेऽपि नीवारेण सिध्यति। देवादिकार्यं तु नान्येन सिध्यति। न ह्याग्नेययागो विष्णुनानिष्पद्यते। नाप्याहवनीयकार्यो होमोऽसंस्कृतेन वह््निना सिध्यति। नापि 'बर्हिर्देवसदनं दामि' इत्येतन्मन्त्रसाध्यमर्थप्रकाशनमन्येन मन्त्रेण सिध्यति। नापि प्रोक्षणकार्यमदृष्टमविहितेनान्यार्थं विहितेन वा क्रियान्तरेणापि सिध्यति। तस्मात्- नास्ति देवादीनां प्रतिनिधिः ।।6।।
			(षष्ठे- प्रतिषिद्धद्रव्यस्य प्रतिनिधित्वाभावाधिकरणे सूत्रम्-)।
				प्रतिषिद्धं चाविशेषेण हि तच्छ्रुतिः ।।20।।
	षष्ठाधिकरणमारचयति-
			माषाद्याः प्रतिनिध्यर्हा न वाऽऽद्यस्तदवारणात् । 
			नार्हा अयज्ञियत्वोक्तेरर्थात्तद्विनिवारणात् ।।7।।
	'मौद्गं चरुं निर्वपेच्छ्रीकामः' इत्यत्र मुद्गाभावे मापाद्याः प्रतिनिधित्वमर्हन्ति। 
	कुतः। मुद्गकार्ये चरुनिष्पादने समर्थत्वात्। निवारकस्य प्रतिषेधवचनस्याभावाच्च। इति चेत्।
	मैवम्। 'अयज्ञिया वै मार्षाश्चणकाः कोद्रवाः' इति माषादिधान्यत्रयायज्ञियत्ववचनस्य तन्निषेधे पर्यवसानात्। तस्मात्- नार्हा मापाद्याः ।।7।।
			(सप्तमे- स्वामिनः प्रतिनिध्यभावाधिकरणे सूत्रम्-)।
			स्वामिनः फलसमवायात्फलस्य कर्मयोगित्वात् ।। 21 ।। 
	सप्तमाधिकरणमारचयति-
			स्वामिनोऽस्ति प्रतिनिधिर्न वा द्रव्यवदस्ति सः । 
			न मृते प्रेरकाभावाज्जीवनेऽप्यफलित्वतः ।।8।।
	यथा यागसाधनद्रव्यस्य प्रतिनिधिः, तथा कर्तुर्यजमानस्यापि प्रतिनिधिरस्तु। इति चेत्।
	मैवम्। किं यजमाने मृते सति प्रतिनिधिरन्विष्यते, किंवा कार्यान्तरव्यापृते। नाऽऽद्यः। असंभवात्। अन्यस्मिन्नपचरिते यजमानः प्रतिनिधिं गृह््णाति। वजमानेऽपचरिते कोऽन्यः प्रतिनिधिं गृह््णीयात् । को वाऽध्वर्युप्रभृतीन्प्रेरयेत्। न द्वितीयः। यजमानकार्यस्य फलित्वस्यान्यस्मिन्नसंभवात्। संभवे वा तस्यैव  त्वामित्वेन प्रतिनिधित्वाभावात्। तस्मात्- नास्ति यजमानस्य प्रतिनिधिः ।।8।।
			(अष्टमे- {सत्रे कस्यचित्स्वामिनोऽपचारे प्रति-} सूत्रम्-)।
				  निध्यादानाधिकरणे (सत्रन्याये )
			बहूनां तु प्रवृत्तेऽन्यमागमयेदवैगुण्यात् ।। 22 ।। 
	अष्टमाधिकरणमारचयति-
			मृते सत्रिणि नान्यः स्यात्स्याद्वा नात्रापि पूर्ववत् । 
			स्यादस्वाम्येऽपि कर्त्रंशे साप्तदश्यस्य सिद्धये ।।9।। 
	सत्रिषु बहुषु यजमानेष्वेकस्मिन्मृते प्रतिनिधिर्नास्ति। पूर्वाधिकरणे यजमानप्रतिनिधेर्निराकृतत्वात्। इति चेत्।
	मैवम्। भङ्ग्यन्तरेण तत्सिद्धेः। सत्रिणां कार्यद्वयम्- फलभोक्तृत्वम्, यागकर्तृत्वं च। तत्र प्रतिनिधेः फलित्वाभावेऽपि कर्तृत्वं संभवति । ऋत्विक्कार्ये कर्तत्वे प्रतिनिधिमन्तरेण साप्तदश्याभावात्षोडशैव कार्याणि निष्पद्येरन्, एकं कार्यं लुप्येत । तस्मात्-  यजमानस्य प्रतिनिध्यभावेऽप्यृत्विजः प्रतिनिधिसद्भावात्पुरूषान्तरं प्रतिनिधापयितव्यम्।।9।।
			(नवमे- प्रतिनिहितस्यास्वामित्वाधिकरणे सूत्राणि 23-25)।
				स स्वामी स्यात्तत्संयोगात् ।।23।। कर्मकरो वा 
				भृतत्वात् ।।24।। तस्मिंश्च फलदर्शनात् ।।25।।
	नवमाधिकरणमारचयति-
				स स्वाम्यप्युत कर्तैव स्वामी तत्स्थानगत्वतः । 
				अनारब्धुः फलाभावादस्वामी कर्तृमात्रता ।।10।।
	यः सत्रिणः प्रतिनिधिः, तस्य यजमानस्थाने स्वीकृतत्वेन यजमानत्वमध्यस्ति। इति चेत्।
	मैवम्। आरभ्य समाप्तिपर्यन्तमनुतिष्ठतः फलं युक्तत्। प्रतिनिधिस्तु नाऽऽरब्धवान्। अतः फलाभावाद्यजमानत्वं नास्ति। किंतु कर्तृत्वमात्रमेव। मृतस्व तु समाप्त्यभावेऽपि फलं समाम्नायते- 'यो दीक्षितानां प्रमीयेत, अपि तस्य फलम्' इति ।।10।।
			(दशमे- सत्रे प्रतिनिहितस्य यजमानधर्मब्राहिताधिकरणे सूत्रम्-)।
				स तद्धर्मा स्यात्कर्मसंयोगात् ।।26।।
	दशमाधिकरणमारचयति-
			नास्य स्युः फलिसंस्काराः कार्या वा, नाफलित्वतः । 
			अन्येषां साप्तदश्यार्थमफलिन्यपि ते मताः ।।11।।
	सत्रे योऽयं प्रतिनिधिः, तस्य फलित्वाभावात्फलयोग्यताहेतवो वपवादिसंस्कारा न कर्तव्याः । इति चेत्।
	मैवम्। अस्य फलाभावेऽप्यस्मिन्संस्कृते सत्यन्येषां यत्साप्तदश्यम्, तत्संस्कृतेषु सप्तदशसु स्थितं भवति । ततः 'सप्तदशावराः सत्रमासीरन्'  इत्येतच्छास्त्रमनुगृहीतं भवति। अन्यथा संस्कृताः षोडशैवेति तच्छास्त्रं बाध्येत। यदि बहूनां यजमानानामलाभादवरा अल्पसंख्या यजमानाः स्युः, तदाऽपि सप्तदशापोक्षिताः। न तु ततोऽप्यल्पसंख्या इत्यर्थः। 
तस्मात्- अफलिन्यपि तस्मिन्संस्काराः कर्तव्याः ।।11।।
			(एकादशे- श्रुतद्रव्यापचारे तत्सदृशस्यैव प्रतिनिधित्वाधिकरणे सूत्रम्-)।
					सामान्यं तच्चिकीर्षा हि ।।27।।
	एकादशाधिकरणमारचयति-
			किंचित्प्रतिनिधेयं स्याच्छ्रुततुल्यमुताग्रिमः । 
			आक्षेपान्न समद्रव्ये मुख्यांशानुगमो यतः ।। 12 ।।
	श्रुतव्रीह्यपचारे नीबारप्रियङ््ग्वादि किंचिद््द्रव्यं प्रतिनिधातव्यम्। प्रधानविधिना सामान्यतो द्रव्यमात्रस्याऽऽक्षिप्तत्वात् । इति चेत्। 
	मैवम्। 'ब्रीहिभिर्यजेत' इत्यत्र न जीतिः पुरोडाशं निष्पादयति। किंतु व्रीहित्वजात्युपलक्षिता अंशा एव तन्निष्पादका इत्यंशानां मुख्यद्रव्यत्वम्। ते चावयवाः सदृशे नीवारादौ बहवोऽनुगच्छन्ति। 'भूवोऽवयवसामान्यं सादृश्यम्' इत्यम्युपगमात्। तस्मात्- अत्यन्तसदृशमेव प्रतिनिधेयम् ।। 12 ।। 
			(द्वादशे- द्रव्यापचारे वैकल्पिकद्रव्यान्तरानुपादानाधिकरणे सूत्राणि -28-30)।
				निर्देशात्तु विकल्पे यत्प्रवृत्तम् ।।28।। अशब्द-
				मिति चेत् ।।29।। नानङ्गत्वात् ।।30।।
	द्वादशाधिकरणमारचयति-
			यवाः प्रतिनिधेयाः किं व्रीह्यर्थे तत्समा उत । 
			मुख्यलाभादग्रिमोऽन्त्यो व्रीहिपक्षे यवाविधेः ।।13।।
	ब्रीहीणामसंभवे यवानां प्रतिधित्वं युक्तम्। 'यवैर्यजेत' इति विहितत्वेन मुख्यद्रव्यलाभात् । इति चेत् । 
	मैवम्। व्रीहियवयोर्विकल्पित्वेन व्रीहिपक्षे यवविध्यभावात्। तस्मात्- सदृशमेव प्रतिनिधातव्यम् ।।13।।
				(त्रयोदशे- पूतिकस्य सोमप्रतिनिधित्वाधिकरणे सूत्रम्-)।
					वचनाच्चान्याय्यमभावे तत्सामान्येन
					प्रतिनिधिरभावादितरस्य ।।31।।
	त्रयोदशाधिकरणमारचयति-
				सोमाभावे भवेत्पूतीविधिः प्रतिनिधावुत । 
				नियमो वचनादाद्यो लाघवात्तन्नियम्यते ।।14।।
	'यदि सोमं न विन्देत्, पूतीकानभिषुणुयात्' इति लिङ््प्रत्ययस्य विधिवाचित्वादिदं वाक्यं पूतीकलताखण्डानां विधायकम्। इति चेत्।
	मैवम्। सदृशतया प्रतिनिधित्वेन प्राप्तेषु पूतीकादिद्रव्येषु नियममात्रविधौ लाघवात्। तस्मात्- पूतीकद्रव्यं नियम्यते ।।14।।
			(चतुर्दशे-{प्रतिनिध्यपचार उपात्तद्रव्यसदृ-}सूत्रम्-)।
				  शस्य पुनः प्रतिनिधित्वाधिकणे
				न प्रतिनिधौ समत्वात् ।।32।।
	चतुर्दशाधिकरणमारचयति-
			प्रतिनिध्यपचारे तु तेन मुख्येन वा समम् । 
			प्रक्रान्तत्वादग्रिमोऽन्त्यः श्रुतांशसमलाभतः ।।15।।
	सत्रे प्रवृत्तः पुरुषो ब्रह्मा वेदत्रयमधीतवान्। तस्मिन्मृते तादृशस्यालाभात्स्वशाखामात्राध्यायी प्रतिनिधापितः। तेन च प्रयोगः प्रक्रान्तः। तस्मिन्नप्यपचरिते पुनः पुरुषान्तरान्वषेणायां लब्धेऽपि त्रिवेदिनि तमुपेक्ष्य प्रतिनिधिना समंस्वशाखामात्राध्यायिनं गृह््णीयात्। एकवेदाध्यायिकर्तृकस्य प्रयोगस्य प्रक्रान्तत्वात् । इति चेत्।
	मैवम्। अध्वर्यूद््गातृहोतॄणां प्रयोगेषु प्रसक्तं वैकल्यं समाधातुं ब्रह्मणो वेदत्रयाध्ययनमपेक्षितम्। अतो मुख्येन सदृशं त्रिवेदिनमेव गृह््णीयात्। तथा सति त्रिवेदिब्रह्मप्रतिपादकश्रुत्यभिमतैर्बहुभिरंशैर्मुख्यसादृश्यं लभ्येत। तस्मात्- मुख्येन 
सदृशस्य ग्रहणम्, न तु प्रतिनिधिना सदृशस्य ।।15।।
			(पञ्चदशे- {श्रुतस्यापि प्रतिनिधेरपचार उपात्त-}सूत्रे 33-34)।
				सदृशस्य पुनः प्रतिनिधित्वाधिकरणे
			स्याच्छ्रुतिलक्षणे नियतत्वात् ।।33।। न तदीप्सा हि ।।34।। 
	पञ्चदशाधिकरणमारचयति-
			पूतीकस्यापचारे स्यात्तेन सोमेन वा समम् ।
			आद्यः श्रुतांशसादृश्यात्पूतीकाविधितोऽन्तिमः ।।16।।
	यदा सोमप्रतिनिधेः पूतीकस्यापचारः स्यात्, तदा तेन पूतीकेन सदृशं द्रव्यान्तरमुपादेयम्। 'पूतीकानभिषुणुयात्' इति श्रुतेः पूतीकांशैः सादृश्यस्य लाभात्। इति चेत्।
	मैवम्। नास्ति पूतीकानां विधिः, किंतु 'नियमार्थं तद्वचनम्' इत्युक्तम्। ततः श्रुतस्य सोमसमांशस्य लाभाय सोमसमं द्रव्यान्तरमुपादेयम्।।16।।
			(षोडशे- मुख्यापचारे तत्प्राप्तौ तस्यैवोपादानाधिकरणे सूत्रम्-)।
				मुख्याधिगमे मुख्यमागमो हि तदभावात् ।।35।।
	षोडशाधिकरणमारचयति-
			प्रतिनिध्युद्यमे मुख्यलाभे ग्राह्यं तु किं द्वयोः।
			संकल्पेन प्रतिनिधिर्मुख्यं शास्त्रार्थलाभतः ।।17।।
	यदा मुख्यान्व्रीहीनलब्ध्वा नीवारैः संकल्पः कृतः' तदा कथंचिद््व्रीहिलाभेऽपि संकल्पभ्रंशो मा भूदिति नीवारा एवोपादेयाः । इति चेत् । 
	मैवम्। मुख्याः शास्त्रार्थलाभेन संकल्पं बाधित्वा व्रीहय एव कर्तव्याः ।।17।।
			(सप्तदशे- {प्रतिनिधिना प्रारब्धे कर्मणि श्रुतद्रव्य} सूत्रम्-)।
				   लाभे श्रुतद्रव्येणैव समापनाधिकरणे
					प्रवृत्तेऽपीति चेत् ।।36।।
	सप्तदशाधिकरणमारचयति-
			अमुख्ये संस्कृते मुख्यलाभे किं ग्राह्यमेतयोः । 
			अमुख्यस्तक्षणाद्यूपः खादिरस्तक्षणात्पुनः ।।18।।
	यदा यूपार्थं खदिरमलब्ध्वा  कदरे तक्षणादिसंस्कृते सति पश्चान्मुख्यः खदिरो यदि पशुनियोजनात्प्रागेव लभ्येत, तदा तक्षणादिसंस्कृतः प्रतिनिधिः कदर एव ग्राह्यः। असंस्कृतात्संस्कृतस्य प्रशस्तत्वात्। इति चेत्।
	मैवम्। मुख्ये खदिरे लब्धे पुनस्तक्षणादिसंस्कारः कर्तव्यः। तथा सति संस्कृतस्य मुख्यस्य लाभात्प्रतिनिधिः संस्कृतोऽपि परित्याज्यः ।।18।।
			(अष्टादशे- प्रतिनिधौ पशौ नियुक्ते श्रुतद्रव्यलाभेऽपि
			  प्रतिनिधिनैव समापनाधिकरणे सूत्रम्-)।
				नानर्थकत्वात् ।।37।।
	*अष्टादशाधिकरणमारचयति-
			पशौ नियुक्ते खदिरलाभे कार्यं पुनर्न वा । 
			साद््गुण्याय पुनः कार्यं मुख्यावृत्तिर्गुणान्न हि ।।19।।
	यदा संस्कृते प्रतिनिधौ पशुर्नियुज्यते, तदूर्ध्वं खदिरो यदि लभ्येत, तदाऽपि पूर्वन्यायेन मुख्यलाभात्साद््गुण्याय मुख्ये यूपे पुनर्नियोजनं कार्यम्। इति चेत्।
	मैवम्। गुणभूतो यूपः। पशुनियोजनं प्रधानभूतम्। नहि गुणानुसारेण प्रधानस्याऽऽवृत्तिर्युक्ता। तस्मात्- नियोजनं पुनर्न कार्यम् ।।19।।
			(एकोनविंशे- संस्कारायोग्यस्यापि मुख्यस्यैवोपादानाधिकरणे सूत्रम्-)।
				द्रव्यसंस्कारविरोधे द्रव्यं तदर्थत्वात् ।।38।।
	एकोनविंशाधिकरणमारचयति-
				अमुख्यमुख्ये संस्कारयोग्यायोग्ये तदा नु किम्। 			
				आद्यो बहुगुणालोपान्न मुख्यायास्तु लोपनम् ।।20।।
	अमुख्यः कदरः स्थूलत्वात्तक्षणादिसंस्कारयोग्यः, मुख्यस्तु खदिरः सूक्ष्मत्वात्तदयोग्यः। तदा तक्षणादिबहुगुणलोपो मा भूदिति प्रतिनिधिरेवाऽऽदरणीयः । इति चेत् । 
	मैवम्। मुख्यसिद्धये गुणलोपस्य सोढुं शक्यत्वात्। तस्मात्- कृशोऽपि मुख्य एवोपादेयः ।।20।।
			(विंशे- मुख्यस्य कार्यासाधकत्वे प्रतिनिधेरेवोपादेयताधिकरणे सूत्रम्-)।
				अर्थद्रव्यविरोधेऽर्थो द्रव्याभावे तदुत्पत्तेर्द्र-
				व्याणामर्थशेषत्वात् ।।39।।
	विंशाधिकरणमारचयति-
			नियोजनेऽप्ययोग्यश्चोत्खदिरः किं तदा भवेत् । 
			मुख्यत्वेन स एव स्यात्तद्वैयर्थ्येन हीतरः ।।21।।
	यदा त्वत्यन्तकृशत्वात्तक्षणादिरहितोऽपि खदिरो नियोजउेेेेऽप्ययोग्यः, तदाऽपि मुख्यत्वात्खदिर एवोपादेयः। इति चेत्। 
	मैवम्। उपात्तस्य प्रयोजनाभावान्नियोजनयोग्यः प्रतिनिधिरेवोपादेयः ।।21।।
			(एकविंशे- प्रधाननिर्वाहकत्वेऽङ्गनिर्वाहापर्याप्तस्यापि मुख्य-
				स्योपादानाधिकरणे सूत्रे 40-41)।
			विधिरप्येकदेशे स्यात् ।।40।। अपि वाऽर्थस्य
			शक्यत्वादेकदेशेन निर्वर्तेतार्थानामविभक्तत्वाद््गु-
			णमात्रमितरत्तदर्थत्वात् ।।41।।
	एकविंशाधिकरणमारचयति-
			शेषकार्येष्वपूर्णाश्चेद््व्रीहयः किं तदेतरत् । 
			व्रीहयो वा सर्वसिद्ध्यै नीवारादिकमिष्यते ।।22।।
			पुरोडाशतया व्रीहेः प्रधानत्वादलोप्यता । 
			शेषकार्याणि लुप्यन्तां मुख्यवैगुण्यतो वरम्।।23।।
	स्विष्टकृदिडाप्राशित्रभक्षणादीनि शेषकार्याणि तेष्वपर्याप्ताः प्रधानमात्रपर्याप्ता व्रीहयो यदा लभ्यन्ते, तदानीं सर्वकार्यसिद्धये व्रीहिभ्य इतरन्नीवारादिकमुपादेयम्। इति चेत्। 
	मैवम्। व्रीहयः पुरोडाशार्थतया प्रधानयागनिष्पादका इति न लोपमर्हन्ति। अतः प्रधानस्यावैगुण्याय तद््द्रव्याभावे शेषकार्याणि लोपमर्हन्ति। तस्मात्- अल्पा अपि व्रीहय एवोपादेयाः ।।22।।23।।
			इति श्रीमाधवीये जैमिनीयन्यायमालाविस्तरे षष्ठाध्यायस्य तृतीयः पादः ।।3 ।।
					अत्र पादे 			आदितः।
		अधिकरणानि		21				407।
		सूत्राणि			41				1068।
				(अथ षष्ठाध्यायस्य चतुर्थः पादः)।
			(प्रथमे- अवत्तनाशे पुनरवदानार्थं प्रतिनिध्यादानाधिकरणे सूत्रे 1-2)।
				शेषाद््द्व्यवदाननाशे स्यात्तदर्थत्वात्
				।।1।। निर्देशाद्वाऽन्यदागमयेत् ।।2।।
	चतुर्थपादस्य प्रथमाधिकरणमारचयति-
				अवत्तनाशे तच्छेषात्पुरो़डाशादवद्यति।
				यजेदाज्येन वाऽऽद्योऽत्र मध्यपूर्वार्धसंभवात् ।।1।।
				कृत्स्नस्य मध्यपूर्वार्धे ये शेषस्थे न ते ततः । 
				हविर्नाशादाज्यविधिः सुतरां सर्वनाशने  ।।2।।
	दर्शपूर्णमासयोः पुरोडाशावदाने श्रूयते- 'मध्यादवद्यति, पूर्वार्धादवद्यति' इति। तत्र- यद्यवत्तं नश्येत्, तदानीमवशिष्टात्पुरोडाशात्पुनरप्यवदातव्यम्। कुतः । अवदानापादानयोर्मध्यपूर्वार्धयोः शिष्टेऽपि संभवात्। इति चेत्। 
	मैवम्। कृत्स्नपुरोडाशगते मध्यपूर्वार्धे अपादानत्वेन श्रूयेते, न त्ववशिष्टभागगते मध्यपूर्वार्धे। ततो मुख्यस्य हविषो नाशादाज्यं प्रतिनिधाय यष्टव्यम्। अत एव श्रूयते- 'यस्य सर्वाणि हवींषि नश्येयुः, दुष्येयुः, अपहरेयुर्वा, आज्येन ता देवताः परिसंख्याय यजेत' इति। तत्र- सर्वशब्दस्य निमित्तविशेषणत्वेनाविवक्षितत्वान्नाशमात्रे सर्वत्राऽऽज्यस्य विधिः।।1।।2।।
			(द्वितीये-स्विष्टकृदर्थावत्तनाशे पुनरवदाननिराकरणाधिकरणे सूत्रम्)।
				अपि वा शेषभाजां स्याद्विशिष्टकारणात् ।।3।।
	द्वितीयाधिकरणमारचयति-
			इडाद्यर्थस्य नाशेऽन्यः शेषाद््ग्राह्यो न वाऽग्रिमः।
			शेषसत्त्वान्न शेषेऽन्यप्रतिपत्त्यवरोधनात् ।।3।।
	इडाभक्षणार्थं प्राशित्रभक्षणार्थं वाऽवत्तं यदि नश्येत्, तदा शेषस्य सद्भावात्तस्माच्छेषात्पुनरवदेयम्। इति चेत्।
	मैवम्। तस्य शेषस्यान्यया प्रतिपत्त्या शंयुवाककालीनभक्षणरूपवाऽवरुद्धत्वात्। तस्मात्- अवत्तनाशे द्रव्याभावादिडादिकं लुप्यते ।।3।।
			(तृतीये-ऋत्विजामेव शेषभक्षणाधिकरणे सूत्राणि 4-9)।
				निर्देशाच्छेषभक्षोऽन्यैः प्रधानवत् ।।4।।
			सर्वैर्वा समवायात्स्यात् ।।5।। निर्देशस्य 
			गुणार्थत्वम्।।6।। प्रधाने श्रुतिलक्षणम्
			।।7।। अर्थवदिति चेत् ।।8।। न चोद-
			नाविरोधात् ।।9।।
	तृतीयाधिकरणमारचयति-
			शेषभक्षाः किमन्येषामृत्विजां वाऽन्यभक्षणम्।
			ऋत्विजां परिसंख्यानात्स्वाम्यप्राप्तोक्तितोऽन्तिमः ।।4।।
	दर्शपूर्णमासयोर्ये प्राशित्रादिशेषभक्षाः, तेषां भक्षणमृत्विग्भ्योन्यैः कर्तव्यम्। कुतः। ऋत्विजां परिसंख्यातत्वात्। ऋत्विजां कर्मकरत्वादेव भक्षणप्राप्तौ सत्यां पुनरप्येवमाम्नायते- 'यजमानपञ्चमा इडां भक्षयन्ति' इति। तदेतत्पुनराम्नानं परिसंख्यार्थम्- 'यजमानसहिता ऋत्विजः प्राशित्रादिकं न भक्षयेयुः' इत्यर्थः। तस्मात्- ऋत्विग्भ्योऽन्येषां प्राशित्रादिभक्षणम् । इति चेत्।
	मैवम्। यजमानस्य कर्मकरत्वाभावेन पूर्वमप्राप्तं भक्षणमनेन विधीयते। तस्मात्- अपरिसंख्यातत्वादृत्विजामेव प्राशित्रादिभक्षणम् ।।4।।
			(चतुर्थे- कृत्स्नैकदेशभेदे प्रायश्चित्तानुष्ठानाधिकरणे सूत्राणि 10-16)।
				अर्थसमवायात्प्रायश्चित्तमेकदेशेऽपि ।।10।। न त्व-
				शेषे वैगुण्यात्तदर्थं हि ।।11।। स्याद्वा प्राप्तिनि-
				मित्तत्वादतद्धर्मो नित्यसंयोगात्, न हि तस्य गुणा-
				र्थेनानित्यवत्।।12।। गुणानां च परार्थत्वा-
				द्वचनाद्व्यपाश्रयः स्यात् ।।13।। भेदार्थमिति
				चेत् ।।14।। शेषभूतत्वात् ।।15।। अनर्थ-
				कश्च सर्वनाशे स्यात् ।।16।।
	चतुर्थाधिकरणमारचयति-
				कपालभेदने होमो भग्ने घृष्टेऽथवोभयोः ।
				आद्यो भेदस्य भङ्गत्वात्संस्कार्यत्वेन मध्यमः ।।5।।
				संस्कृतावनिमित्तत्वान्नित्यानित्यविरोधनम् ।
				निमित्तता समा भङ्गे घर्षे वाऽतो द्वयोर्हुतिः ।।6।।
	दर्शपूर्णमासयोः कपालं प्रकृत्य श्रूयते- 'भिन्ने जुहोति' इति। तत्र- भेदशब्दस्य भङ्गवाचित्वात्कपालभङ्गे सोऽयं होमः- इत्येकः पक्षः।
	होमस्य संस्काररूपत्वादत्यत्तभङ्गे संस्कार्याभावात्संघर्षमात्रजन्यस्येषद्भङ्गस्यापि भेदशब्दार्थत्वात्कपाले घृष्टे सत्ययं होमः- इति द्वितीयः पक्षः।
	संस्कारपक्षे भिन्नशब्दस्य संस्कार्यप्रतिपादकत्वेनोपक्षयान्निमित्तप्रतिपादकत्वं न स्यात्। तथा सति होमस्य नैमित्तिकत्वाभावेन नित्यत्वं वक्तव्यम्, कपाभेदस्य कादाचित्कत्वात्संस्कार्यमनित्यम्, इति नित्यानित्यसंयोगविरोधः प्राप्नोति। ततो भिन्नशब्दो निमित्तप्रतिपादकः। निमित्तत्वं च भङ्गसंघर्षयोः समानम्। तस्मात्- उभयोरपि निमित्तयोर्नौमित्तिको होमः कर्तव्य इति सिद्धान्तः ।।5।।6।।
			(पञ्चमे- {क्षामे सर्वदाहे प्रायश्चित्तानुष्ठा-} सूत्राणि 17-21)।
				नाधिकरणे (क्षामेष्टिन्याये)	
			क्षामे तु सर्वदाहे स्यादेकदेशस्यावर्जनी-
			यत्वात् ।।17।। दर्शनाद्वैकदेशे स्यात्
			।।18।। अन्येन वैतच्छास्त्राद्धि कारणप्रा-
			प्तिः ।।19।। तद्धविःशब्दान्नैति चेत् ।।20।।
			स्यादन्यायत्वादिज्यागामी हविःशब्दस्त-
			ल्लिङ्गसंयोगात् ।।21।।
	पञ्चमाधिकरणमारचयति-
			क्षामे यागो द्वयोः सर्वदाहे वा पूर्ववद््द्वयोः । 
			अंशदाहस्य नित्यत्वात्सर्वदाहे पुनर्याजिः ।।7।।
	दर्शपूर्णमासयोः श्रूयते- 'अथ यस्य पुरोडाशौ क्षायतः, तं यज्ञं वरुणो गृह्णाति । यदा तद्धविः संतिष्ठेत, अथ स तदेव हविर्निर्वपेत्। यज्ञो हि यज्ञस्य प्रायश्चित्तिः' इति । अस्यायमर्थः- 'यस्य यज्ञस्य पुरोडाशावाग्नेयाग्नीषोमीयौ क्षायतोऽत्यन्तदाहेन भस्मी भवतः, तं यज्ञं वरुणो गृह्णाति। न त्वयं यज्ञो यजमानस्य फलं प्रयच्छति। यदि तादृशहविष्को यज्ञ आ समाप्तेरनुष्ठीयेत, तदा तत्प्रत्यवायपरिहाराय पुनस्तदेव हविर्निरूप्य यजमानो यज्ञमनुतिष्ठेत्' इति । तत्र- पुरोडाशे क्षामे सति यो यागो विहितः स पूर्वोक्तभेदन्यायेनाल्पदाहसर्वदाहयोर्द्वयोरपि कर्तव्यः। इति चेत्। 
	मैवम्। तप्तेषु कपालेषु पुरोडाशमवस्थाप्योपर्यङ्गारैरधिवासने कृते सति सूक्ष्मांशदाहस्य वर्जयितुमशक्यत्वेन नित्यत्वात्पुनर्यागस्यांशदाहो निमित्तं न भवति। सर्वदाहस्तु कादाचित्कत्वान्निमित्तम्- इति तत्रैवेयं प्रायश्चित्तरूपेष्टिः ।।7।।			(षष्ठे - एकहविरार्तावपि पञ्चशरावनिर्वापाधिकरणे सूत्रे 22-23)।
				यथाश्रुतीति चेत् ।।22।। न तल्लक्षण-
				त्वादुपपातो हि कारणम् ।।23।।
	षष्ठाधिकरणमारचयति-
				आर्तौ पञ्चशरावो यः स दोहद्वयसंक्षये ।
				एकनाशेऽपि वाऽऽद्योऽस्तु हविर्वदुभयोक्तितः ।।8।।
				हविरार्त्युक्तिमात्रेण निमित्तं पर्यवस्यति।
				उभयोक्त्यविवक्षायामेकनाशेऽप्यसौ भवेत् ।।9।।
	दर्शपूर्णमासयोर्दोहौ प्रकृत्य श्रूयते- 'यस्योभयं हविरार्तिमार्छेत्- एन्द्रं पञ्चशरावमोदनं निर्वपेत्' इति। सोऽयं यागो 
दोहद्वयक्षयं निमित्तीकृत्यानुष्ठेयः। न त्वेकदोहक्षयम्। कुतः। उभयशब्दस्य श्रुतत्वात्। आर्तिशब्दविशेषणत्वेन श्रूयमाणो हविःशब्दो यथा विवक्षितार्थः, तथा हविःशब्दविशेषणस्योभयशब्दस्यापि विवक्षितार्थत्वादुभयहविरार्तिरेव निमित्तम्। इति चेत्। 
	मैवम्। आर्तिमात्रोपन्यासे साकाङ््क्षत्वान्निमित्तं न पर्यवस्यतीति हविःशब्दार्थो विवक्षितव्यः। तावतैव निमित्तस्य पर्यवसितत्वादुभयशब्दार्थो न विवक्षितः। हविरार्तिमात्रस्य निमित्तत्वे सति सायंदोहप्रातर्दोहार्त्योरुभयोर्निमित्तत्वं सिद्धमेवात्रोभयशब्देनानूद्यते। तस्मात्- एकनाशे द्वयनाशेऽप्यसावोदनो निर्वषणीयः ।।8।।9।।
			(सप्तमे- होमाभिषवोभयकर्तुरेव भक्षणाधिकरणे सूत्रे 24-25)।
				होमाभिषवभक्षणं च तद्वत् ।।24।। उभाभ्यां 
				वा न हि तयोर्धर्मशास्त्रम् ।।25।।
	सप्तमाधिकरणमारचयति-
				अभिषुत्य ततो हुत्वा खादेदेकैकहेतुता । 
				संहत्य वा निमित्तोक्तौ साहित्याविधितोऽग्रिमः ।।10।।
				होमाभिषवकर्ताऽत्र भक्षाङ्गत्वेन चोद्यते । 
				निमित्तताऽऽर्थिकी तस्मात्साहित्यं हेतुगं मतम् ।।11।।
	ज्योतिष्टोमे श्रूयते- 'हविर्धाने ग्रावभिरभिषुत्याऽऽहवनीये हुत्वा प्रत्यञ्चः परेत्य सदसि भक्षान्भक्षयन्ति' इति । तत्र- अभिषवहोमयोरेकैक एव भक्षणहेतुः। कुतः। साहित्यस्याविधयत्वात्। अभिषवहोमावत्र निमित्तत्वेनोच्येते। तत्र- साहित्यविधौ वाक्यं भिद्येत। अभिषवहोमौ भक्षणहेतू, तौ च सहितावित्येवं तद्भेदः। तस्मात्- साहित्यस्याविधेयत्वादभिषव होमयोः प्रत्येकं भक्षणनिमित्तत्वम्' इति प्राप्ते-
	ब्रूमः- नात्र निमित्तत्वमुपन्यस्यते, किंतु सोमाभिषवयोः कर्तुर्भक्षणं प्रत्यङ्गत्वेन पूर्वमप्राप्तत्वाद्विधीयते। तथा सत्यभिषवहोमयोर्यन्निमित्तत्वं प्रतीयते तदार्थिकमिति वाक्यभेददोषाभावात्साहित्यं प्रतीयमानं विवक्षितमिति सहितयोरेव तयोर्निमित्तत्वम् ।।10।।11।।
			(अष्टमे पुनराधानं प्रति बह््न्यनुगमद्वयस्य निमित्तताधिकरणे सूत्रे 26-27)।
				पुनराधेयमोदनवत् ।।26।। द्रव्योत्पत्तेर्वोभयोः स्यात् ।।27।।
	अष्टमाधिकरणमारचयति-
				एकोऽपि वह््न्यनुगमः पुनराधेयकारणम्। 
				द्वावेव वाऽऽद्यो द्वित्वोपेक्षणात्पञ्चशराववत् ।।12।।
				द्वयोरूत्पादकत्वेन पुनराधेयचोदना ।
				नैकस्यातो द््व्यनुगमो हेतुः सूर्योदयादि वा ।।13।।
	अग्निहोत्रे श्रूयते- 'यस्योभावग्नी अनुगतावभिम्लोचेयाताम्, सूर्यो वाऽभ्युदियात्, पुनराधेयं तस्य प्रायश्चित्तिः' इति । आहवनीयगार्हपत्यावुभावग्नी अनुगतौ नष्टौ यदा भवतः, तदा सूर्यास्तमय उदयो वा यदि भवेत्, तदा पुनराधेयं कर्तव्यम्' इत्यर्थः। तत्र- यथा पञ्चशराववाक्ये निमित्तविशेषणभूत उभयशब्दार्थो न विवक्षितः, तथा निमित्तस्य वह्न्यनुगमविशेषणं द्वित्वमुपेक्षणीयम्। तत् एकस्याप्यनुगमस्य निमित्तत्वमस्ति। इति चेत्।
	मैवम्। 'अग्नी आदधीत, इति द्वित्वविशिष्टयोरग्न्योरुत्पादनाय पुनराधेयं चोदितम्, न त्वेकस्योत्पादनाय। न ह्येकस्मिन्ननुगते द्वयोरुत्पादनं संभवति। तस्मात्- नैमित्तिकद्वित्वोपपत्तये निमित्तयोरपि वह्न्यनुगमयोर्द्वित्वं विवक्षितव्यम्। तस्मात्- अस्तमयकाल उदयकाले वा वह्निद्वयनाशः पुनरोधेयहेतुः ।।12।।13।।
			(नवमे पञ्चशरावनिर्वापस्य कर्मान्तरताधिकरणे सूत्रे 28-29)।
				पञ्चशरावस्तु द्रव्यश्रुतेः स्तात् ।।28।।
				चोदना वा द्रव्यदेवताविधिरवाच्ये हि ।।29।।
	नवमाधिकरणमारचयति-
				द्रव्यप्रतिनिधिः पञ्चशरावो भिन्नकर्म वा । 
				दोहद्वयार्तितो दर्शे द्रव्यं स्यादीप्सितत्वतः ।।14।।
				प्राप्ते कर्मणि नैकेन विधिना द्रव्यदेवते ।
				शक्ये विधातुं ताभ्यां तु विशिष्टं कर्म चोद्यते ।।15।।
	योऽयं पञ्चशराव ओदनः पूर्वमुदाहृतः, नासौ कर्मान्तररूपः, किंतु- पूर्वस्मिन्नेव कर्मणि दोहद्वयरूपे द्रव्येऽपचरिते सति तत्प्रतिनिधिद्रव्यत्वेनायं विधीयते। कुतः। दर्शयागे द्रव्यस्यापेक्षितत्त्वात्। इति चेत्,
	मैवम्। 'ऐन्द्रं पञ्चशरावम्' इति द्रव्यदेवतयोः प्रतीतौ कर्मान्तरविधेर्वाररयितुमशक्यत्वात्। यदि पूर्वस्मिन्नेव कर्मण्युभयं विधीयेत, तदा कर्मणः प्राप्तत्वादुभकयोर्द्रव्यदेवतयोर्विधौ वाक्यं भिद्येत। तस्मात्- द्रव्यदेवताभ्यां विशिष्टं कर्मान्तरं विधीयते ।। 14।।15।।
			(दशमे पञ्चशरावयागस्य नैमित्तिकदर्शयागाङ्गताधिकरणे सूत्रे 30-31)।
				स प्रत्यामनेत्स्थानात् ।।30।। अङ््ग-
				विधिर्वा निमित्तसंयोगात् ।।31।।
	दशमाधिकरणमारचयति-
				दर्शे प्रत्याम्नाय एतदङ्गं वा हविरार्तितः।
				दर्शयागे निवृत्तेऽस्य प्रत्याम्नातया विधिः ।।16।।
				पूर्वद्रव्यविनाशेऽपि द्रव्यस्यान्यस्य संभवात् । 
				अनिवृत्तेस्तदङ्गं स्यादार्तिवैगुण्यहानये ।।17।।
	पञ्चशरावद्रव्यकमिन्द्रदेवताकं यत्कर्मान्तरं कथितम्, तदेतद्दर्शयागस्य प्रतिनिधित्वेन विधीयते। कुतः। उभयहविरार्त्या दर्शयागस्य निवृत्तत्वात्। इति चेत्। 
	मैवम्। पूर्वयोर्दधिपयसोर्नाशेऽपि पयोन्तरणे दध्यन्तरेण च दर्शेऽनुष्ठीयमाने हविरार्तिकृतं वैगुण्यं परिहरन्नयं पञ्चशरावयागो दर्शयागस्याङ्गं भवति ।।16।।17।। 
		(एकादशे- सत्रायाऽऽगूर्याप्रवृत्तस्य विश्वजिदावश्यकताधिकरणे सूत्रे 32-33)।
			विश्वजित्त्वप्रवृत्ते भावः कर्मणि स्यात् ।।32।।
			निष्क्रयवादाच्च ।।33।।
	एकादशाधिकरणमारचयति-
			सत्रायाऽऽगुरते योऽयं यजेद्विश्वजितेत्यसौ ।
			यः कोऽप्युत प्रवृत्तः स्यादप्रवृत्तोऽथवाऽग्रिमः ।।18।।
			अविशेषात्प्रवृत्तोऽस्तु सत्राङ्गं हि तथा भवेत् ।
			निमित्तोक्तेरप्रवृत्तः प्रायश्चित्तं चरेदिदम् ।।19।।
	इदमाम्नायते-'यः सत्रायाऽऽगुरते  स विश्वजिता यजेत' इति। आगुरते संकल्पर्यतीत्यर्थः। तत्र- सत्रं संकल्प्य कश्चिदनुष्ठातुं प्रवृत्तः। अपरो न प्रवृत्तः। तयोरुभयोर्मध्ये यः कोऽपि विश्वजिता यजेतेति विशेषस्याश्रवणात्। एवम् 'अप्रवृत्त एव यजेत' इत्यपि विशेषो न श्रूयते। तस्मात्- 'अन्यतरः' इत्याद्यः पक्षः । 
	सत्रे प्रवृत्तस्य विश्वजिदनुष्ठाने सत्राङ्गत्वं विश्वजितो लभ्यते। तस्मात्-'प्रवृत्त एव विश्वजितं कुर्यात् । इति द्वितीयः पक्षः। 
	'यः सत्रायाऽऽगुरते' इति निमित्तत्वेनोपन्यासात्संकल्प्य यदि सत्रं नानुतिष्ठते, तदा प्रायश्चित्तार्थं विश्वजिद्यागं कुर्यात्- इति राद्धान्तः ।।18।।19।।
			(द्वादशे- बर्हिर्वत्सयोः कालोपलक्षकताधिकरणे सूत्राणि 34-40)।
			वत्ससंयोगे व्रतचोदना स्यात् ।।34।। कालो 
			वोत्पन्नसंयोगात् ।।35।। अर्थापरिमाणाच्च ।।36।।
			वत्सस्तु श्रुतिसंयोगात्तदङ्गं स्यात् ।।37।। कालस्तु 
			स्यादचोदना ।।38।।
			अनर्थकश्च कर्मसंयोगे ।।39।।
			अवचनाच्च स्वशब्दस्य ।।40।।
	द्वादशाधिकरणमारचयति-
			वत्सैर्दर्शे सवत्सस्य वत्समात्रस्य वा विधिः।
			व्रतकालं लक्षयेद्वा वत्सयुक्ते व्रते विधिः ।।20।।
			भाति रागाद््व्रतप्राप्तेर्वत्समात्रं विधीयते ।
			व्रतस्याकरणं वत्सः कालगीस्तदपाकृतेः ।।21।।
	दर्शपूर्णमासयोः श्रूयते- 'बर्हिषा पूर्णमासे व्रतमुपैति, वत्सैरमावास्यायाम्' इति। व्रतं भोजनम्। अत एवाऽऽम्नायते- 'अमाषममांसं बहुसर्पिष्कं व्रतयति' इति। तदेतद््व्रतं वत्सयुक्तमत्र विधीयते। कुतः। 'वत्सैः' इति तृतीयया साहित्यस्य प्रतिभानात्- इत्येकः पक्षः।
	रागत एव प्राप्तत्वाद््व्रतं न विधातव्यम्, किंतु- वत्समात्रं विधेयम्- इति द्वितीयः पक्षः । 
	न हि वत्सः पाण्यादिवद््व्रतस्य करणम्। ततो न तस्य विधिः। किंतु- वत्सानामपाकरणेन काल उपलक्ष्यते। तस्मिन्काले व्रतमुपेयात्। एवं पूर्णमासे बर्हिः संपादनकाले व्रतमुपेयात् ।।20।।21।।
			(त्रयोदशे- वत्सापाकरणकालस्य संनयदसंनयदुभयसाधा-
				रणताधिकरणे सूत्रे 41-42)।
			कालश्चेत्संनयत्पक्षे तल्लिङ्गसंयोगात् ।।41।।
			कालार्थत्वाद्वोभयोः प्रतीयेत ।।42।।
	त्रयोदशाधिकरणमारचयति-
			सांनाय्यिनः स कालः स्यादितरस्यापि वाऽग्रिमः । 
			वत्ससत्त्वाल्लक्ष्यकालो ह्यन्यस्याप्यस्त्यतोऽन्तिमः ।।22।।
	यस्य सांनाय्यमस्ति, तस्यैवायं भूतकालः। कुतः। लक्षकस्य वत्सापाकरणस्य सद्भावात्। यस्त्वमावास्यायां सांनाय्यं न कोरति, किंत्वैन्द्राग्नपुरोडाशं करोति, न तस्य वत्सापाकरणमस्ति। नापि पौर्णमास्यां तद्विद्यते। तस्मात्- सांनाय्यिन एव स 
कालः। इति चेत् । 	
	मैवम्। वत्सापाकरणाभावेऽपि तदुपलक्षितकालस्य  विद्यमानत्वात् । तस्मात्- सर्वस्यापि स कालः ।।22।।
			(चतुर्दशे- सांनाय्यरहितस्य शाखाहरणनिराकरणाधिकरणे सूत्राणि 43-47)।
				प्रस्तरे शाखा श्रयणवत् ।।43।। कालविधिर्वोभयो-
				र्विद्यमानत्वात् ।।44।। अतत्संस्कारार्थत्वाच्च ।।45।।
				तस्माच्च विप्रयोगे स्यात् ।।46।। उपवेषश्च पक्षे 
				स्यात् ।।47।।
	चतुर्दशाधिकरणमारचयति-
				प्रस्तरं शाखया युक्तं हरेच्छाखा विधीयते।
				कालो वा प्रतिपत्त्यर्थः प्रवृत्त्याऽत्रोपलक्ष्यते ।।23।।
				आद्योऽङ्गत्वविधेर्भानात्प्रतिपत्तिमपेक्षते ।
				शाखोपयुक्ता तेनान्त्यः प्रस्तरे प्रतिपादनात् ।।24।।
	दर्शपूर्णमासयोराम्नायते- 'सह शाखया प्रस्तरं प्रहरति' इति। तत्र- प्रस्तरप्रहरणं प्रति शाखाया अनङ्गत्वेन विधिर्भासते। सत्यङ्गत्वे शाखया विना प्रस्तरप्रहरणस्य वैगुण्यप्रसङ्गात्। सांनाय्यरहितेनापि शाखा संपादनीया । इति चेत्। 
	मैवम्। शाखा वत्सापाकरणादावुपयुक्ता। तस्याः पुनरङ्गत्वविधिर्न संभवति। विनियुक्तविनियोगस्यान्याय्यत्वात्। तस्मात्- शाखा प्रतिपत्तिमपेक्षत इति । प्रतिपत्त्यर्थः कालः प्रस्तरप्रहरणेनोपलक्ष्यते। तथा सति यदा प्रस्तरं प्रहरति तदा शास्त्रामपि विद्यमानां प्रहरेत्। न तु सांनाय्यरहितेन सा संपादनीया ।।23।।24।।
				 इति श्री माधवीये जैमिनीयन्यायमालाविस्तरे षष्ठा-
					ध्यायस्य चतुर्थः पादः ।।4।।
					अत्र पादे 		आदितः।
		अधिकरणानि		14			421।
		सूत्राणि			47			1115।
						---------
					(अथ षष्ठाध्यायस्य पञ्चमः पादः)।
			(प्रथमे-दर्शेऽभ्युदयेष्टौ नैमित्तिकदेवतापनयाधिकरणे सूत्राणि 1-9)।
				अभ्युदये कालापराधादिज्याचोदना स्यात्, यथा
				पञ्चशरावे ।।1।। अपनयो वा विद्यमानत्वात् ।।2।।
				तद्रूपत्वाच्च शब्दानाम् ।।3।। आतञ्चनाभ्यासस्य 
				दर्शनात् ।।4।। अपूर्वत्वाद्विधानं स्यात् ।।5।। पयो-
				दोषात्पञ्चशरावेऽदुष्टं हीतरत् ।।6।। सांनाय्येऽपि
				तथेति चेत् ।।7।। न तस्यादुष्टत्वादविशिष्टं हि कार-
				णम् ।।8।। लक्षणार्थ शृतश्रुतिः ।।9।।
	पञ्चमपादे प्रथमाधिकरणमारचयति-
				इष्टिरभ्युदये दर्शात्कर्््मान्यदुत देवताः।
				पूर्वास्त्याज्या विशिष्टस्य विधानादन्यकर्म तत् ।।1।।
				प्रकृतप्रत्यभिज्ञानान्न कर्मान्तरचोदना ।
				देवताः प्रकृतास्त्यक्त्वा द्रव्यमन्याभ्य उच्यते ।।2।।
	दर्शपूर्णमासयोः श्रूयते- 'यस्य हविर्निरूप्तं पुरस्ताच्चन्द्रमा अभ्युदेति त्रेधा तण्डुलान्विभजेत्। ये मध्यमाः स्युः, तानग्रये 
दात्रे पुरोडाशमष्टाकपालं कुर्यात्। ये स्थविष्ठाः, तानिन्द्राय प्रदात्रे दर्धश्चरुम्। येऽणिष्ठाः, तान्विष्णवे शिपिविष्टाय शृते चरुम्' इति। अयमर्थः- 'दर्शभ्रान्त्या चतुर्दश्यां केनचिद्धविर्निरूप्तं भवति। ततः प्रत्यूषे पूर्वस्यां दिशि चन्द्रमा अभ्युदेति तदा 
निरुप्तास्तण्डुलास्त्रेधा विभक्तव्याः। अखण्डिताः, ईषत्खण्डिताः, अतिसूक्ष्मकणाश्च, इति त्रैविध्यम्। ते त्रिविधा दात्रादिगुणविशिष्टेभ्योऽग्न्यादिदेवेभ्यः' इति। तत्र- इदं प्रक्रान्ताद्दर्शकर्मणोऽन्यत्कर्म। कुतः। कालापराधप्रायश्चित्तार्थं द्रव्यदेवतादिविशिष्टस्य कर्मणो विधीयमानत्वात्। तत इदं प्रायश्चित्तं कृत्वा परेद्युर्दर्शकर्म नानुष्ठेयम्- इति प्राप्ते-
	ब्रूमः- हविर्निरुप्तमिति प्रकृतं यद्दर्शकर्म तत्परित्यज्य कर्मान्तरविधिकल्पनेप्राकृतहानाप्रकृतप्रक्रिये प्रसज्येयाताम्। अतस्तस्मिन्नेव प्रकृते कर्मणि निरुप्तहविषः पूर्वदेवताभ्यो दर्शसंबन्धिनीभ्योऽपनयोऽत्राभिधीयते। तण्डुलोपलक्षितं यद्धविर्दधिव्रीहिरूपं च पूर्वेद्युर्निरुप्तं तद्धविः पूर्वदेवतात्मनोरग्नेरिन्द्राच्च विभजेदिति देवताहविषोः परस्परविभागोऽत्र विधीयते, न तु तण्डुलानां स्थविष्ठमध्यमाणिष्ठरूपस्त्रिविधो विभागो विधीयते। तस्य प्राप्तत्वात्। 'ये मध्यमाः स्यु ः-' इत्यादिविनियोगभेदादर्थप्राप्तः स विभागः। ततः पूर्वदेवतास्त्यक्त्वा दातृत्वादिगुणविशिष्टाभ्योऽग्न्यादिदेवताभ्यः पूर्वं निरुप्तं हविः प्रदातव्यम्। ननु- प्रतिपदि प्राप्तो निर्वापकालः, न तु - दर्शे । तथा सति दर्शभ्रान्त्याऽपि चतुर्दश्यां निर्वापाभावादूर्ध्वं चन्द्रोदयो न प्राप्नोति। नैष दोषः। दघ्नो द्वत्रहकालीनत्वेनार्थसिद्धे पूर्वेद्युर्दोहनातञ्चने। तदभिप्रायेण निरुप्तमित्युच्यते। यद्वा- व्रीहिनिर्वापोऽपि पूर्वेद्युर्विकल्पितः। तथा च श्रूयते- 'यदि बिभियादभिनोदेष्यतीति महापात्रे हवींषि निर्वपेत्' इति। अयमर्थः- 'भ्रान्त्या प्रमाणेन वा दर्शोऽयमिति निश्चितवतश्चन्द्रोऽभ्युदेष्यतीति भीतिर्नास्ति, तदा तस्मिन्नेव दिने प्रौढपात्रे हवींषि सर्वाणि निर्वपेत्' इति। अतो निरुप्तस्यैव हविषस्तस्मिन्नेव कर्मणि कालव्यत्यासं निमित्तीकृत्य देवतान्तरसंयोगरूपः प्रयोगप्रकारभेद उपदिश्यते। ततो दर्शस्यैवायं नैमित्तिकः प्रयोगः, न तुं दर्शलोपप्रायश्चित्तमिति नैमित्तिकं दर्शप्रयोगमनुष्ठाय पश्चात्स्वकाले नित्योऽपि दर्शप्रयोगोऽनुष्ठातव्यः ।।1।।2।।
			(द्वितीये- उपांशुयागेऽपि देवतापनयाधिकरणे सूत्रे 10-11)।
				उपांशुयागेऽवचनाद्यथाप्रकृति ।।10।। अप-
				नयो वा प्रवृत्त्या यथेतरेषाम् ।।11।।
	द्वितीयाधिकरणमारचयति-
				देवत्यागस्तथोपांशावश्रुते देवतान्तरे ।
				यागलोपोऽप्रसक्तत्वात्कृत्वाचिन्तेयमिष्यताम् ।।3।।
	पूर्वोदाहृतवाक्ये यथा पुरोडाशे सांनाय्ये च हविषि पूर्वदेवतात्यागः, तथैवोपांशुयाजहविष्याज्ये पूर्वदेवतां त्यक्त्वा प्रयोगान्तरं कर्तव्यम्। इति चेत्।
	मैवम्। पुरोडाशसांनाय्ययोरिवाऽऽज्ये देवतान्तरस्याश्रवणात्। तस्मात्- पूर्वदेवतानां त्यक्तत्वादन्यदेवताया अश्रवणाच्च निर्देवक उपांशुयाजो लुप्यते। ननु- उपांशुयाजस्व दर्शे प्रसक्तिरेव नास्ति। तत्कुतो देवतापनयो लोपो वा - इति चेत्। एवं तर्हि कृत्वाचिन्ताऽस्तु ।।3।।
			(तृतीये- अनिरुप्तेऽप्यभ्युदयेष्ट्यधिकरणे सूत्राणि 12-15)।
				निरुप्ते स्यात्तत्संयोगात् ।।12।। प्रवृत्ते वा 
				प्रापणान्निमित्तस्य ।।13।। लक्षणमात्रमितरत्
				।।14।। तथा चान्यार्थदर्शनम् ।।15।।
	तृतीयाधिकरणमारचयति-
				ऊर्ध्वं चन्द्रोदये सेष्टिर्निर्वापात्पूर्वमप्युत । 
				उक्तेराद्योऽन्तिमः पक्षो निरुप्तेरविवक्षया ।।4।।
	सा पूर्वोक्ताऽभ्युदयेष्टिर्हविर्निर्वापादूर्ध्वे चन्द्रोदये सति कर्तव्या । 'निरुप्तं हविरभ्युदेति' इत्युक्तत्वात्। इति चेत् । 
	मैवम्। हविरभ्युदयस्य निमित्तत्वे तद्विशेषणस्य निर्वापस्याविवक्षितत्वात्। अन्यथा वाक्यभेदापत्तेः। 'यच्च हविरभ्युदेति, तच्च हविर्यदि निरुप्तम्' इति वाक्यभेदः। तस्मात्- निर्वापात्प्रागपि चन्द्रोदये सत्यविहितकाले कर्मोपक्रममात्रेणेय मिष्टिः कर्तव्या ।। 4 ।। 
			(चतुर्थे- अनिरुप्तेऽभ्युदये वैकृतीभ्यो निर्वापाधिकरणे सूत्रे 16-17)।
				अनिरुप्तेऽभ्युदिते प्राकृतीभ्यो निर्वपेदि-
				त्याश्मरथ्यस्तण्डुलभूतेष्वपनयात् ।।16।।	
				व्यूर्ध्वभाग्भ्यस्त्वालेखनस्तत्कारित्वाद््देवता-
				पनयस्य ।।17।।
	चतुर्थाधिकरणमारचयति-
				प्राक्प्राकृतीभ्यो निर्वापो वैकृतीभ्योऽपि वाऽग्रिमः।
				तण्डुलोक्तेर्वैकृतीभ्यो हविर्मात्रोपलक्षणात् ।।5।।
	निर्वापात्प्राग्यदा चन्द्रोदयः, तदा चन्द्रोदयादूर्ध्वं क्रियमाणो निर्वापः प्राकृतीभ्यो देवताभ्यो युक्तः। कुतः। 'तण्डुलान्विभजेत्' इति वाक्येन तण्डुलभावादूर्ध्वं प्राकृतदेवतापनयश्रवणात्। निर्वापस्तु व्रीहीणामेवेति तस्मिन्काले प्राकृत्योऽग्नयादिदेवता नापनीताः। इति प्राप्ते-
	ब्रूमः- वैकृतीभ्यो दातृत्वादिगुणयुक्ताभ्योऽग्न्यादिदेवताभ्यो निर्वापः कर्तव्यः। कुतः। तण्डुलशब्देन हविर्मात्रस्योपलक्षणात्। अन्यथा दधिपयसोरतण्डुलत्वेन देवतापनयो न स्यात्। हविर्मात्रविवक्षायां तु व्रीहीणामपि हविष्ट्वेन प्राकृतदेवतासंबन्धमपनीय देवतान्तरसंबन्धस्य कर्तुं युक्तत्वाद्वैकृतीभ्यो निर्वपेत् ।। 5 ।। 
				(पञ्चम{किंचिन्निरुप्तेऽभ्युदयेऽवशि-} सूत्राणि 18-20)।
					ष्टस्य तूष्णीं निर्वापाधिकरण
				विनिरुप्ते न मुष्टीनामपनयस्तद््गुणत्वात् ।।18।।
				अप्राकृतेन हि संयोगस्तत्स्थानीयत्वात् ।।19।।
				अभावाच्चेतरस्य स्यात् ।।20।।
	पञ्चमाधिकरणमारचयति-
				प्राकृतीभ्योऽल्पनिर्वापेऽभ्युदये शिष्टतण्डुलान्।
				प्राकृतीभ्यो वैकृतीभ्यस्तूष्णीं वा निर्वपेदिह ।।6।।
				प्राकृतीभ्यः प्रवृत्तत्वाद्वैकृतीभ्यो निमित्ततः ।
				शिष्टांशस्यापदार्थत्वादसंयोगादिहान्तिमः ।।7।।
	यदा प्राकृतीभ्यो मुष्टिमात्रे निरुप्ते सति चन्द्रोऽभ्युदेति, तदा मुष्टित्रयरूपोऽवशिष्टोंऽशः प्राकृतीभ्य एव निर्वप्तव्यः । कुतः । प्राकृतीनां प्रवृत्तत्वात्। इत्येकः पक्षः।
	चन्द्रोदये निमित्ते सति नैमित्तिकस्य पूर्वदेवतापनयस्यावश्यंभावाद्वैकृतीभ्योऽवशिष्टांशनिर्वापः। इति द्वितीयः पक्षः।
	अस्तु प्राकृतदेवतापनयो निमित्ताधीनः। अन्यदेवतासंयोगस्त्वंशस्य न संभवति। अन्याश्च देवताः प्राकृतदेवतास्थाने निवेशनीयाः। प्राकृतदेवतानां च निर्वापपदार्थेन संयोगः क्लृप्तः, न तु पदार्थेशेन। ततस्तत्स्थानपतितानां वैकृतीनां च नांशसंयोगो युक्त इत्यल्पांशस्य प्राकृतीभ्योऽपनीतत्वाद्वैकृतीभिरसंयोगाच्च तूष्णीमेव निर्वाप इति राद्धान्तः ।।6।।7।।
			(षष्ठे - संनयदसंनयदुभयस्यैवाभ्युदये प्रायश्चित्ताधिकरणे सूत्राणि 21-24)
				सांनाय्यसंयोगान्नासंनयतः स्यात् ।।21।।
				औषधसंयोगाद्वोभयोः ।।22।। वैगुण्यान्नेति
				चेत् ।।23।। नातत्संस्कारत्वात् ।।24।।
	षष्ठाधिकरणमारचयति-
				सेष्टिः सांनाय्यिनो वा स्यादन्यस्यापि दधिश्रुतेः।
				नान्यस्येत्यग्रिमोऽन्त्यः स्याद्देवमात्रविधानतः ।।8।।
	न हि सांनाय्यरहितस्य दधिपयसी विद्येते। तदभावे च 'दधनि चरुम्, शृते चरुम्' इति विधिर्न संगच्छते। तस्मात्- सांनाय्यिन एव सा पूर्वोक्ताऽभ्युदयेष्टिः। इति चेत्।
	मैवम्। अप्राप्ता देवता एवात्र विधीयन्ते। दधिपयसोरपि विधाने वाक्यं भिद्येत। ततः- तण्डुलवत्प्रापब्धयोर्दधिपयसोर नूद्यमानतया विध्यभावात्, उदके चरुश्रपणसंभवाच्च, सांनाय्यिवदन्यस्यापि सेष्टिरस्ति ।। 8 ।। 
				(सप्तमे - सत्राय प्रवृत्तमात्रस्य विश्वजिदधिकरणे सूत्राणि 25-27)।
				साम्युत्थाने विश्वजित्क्रीते विभागसंयोगात्
				।।25।। प्रवृत्ते वा प्रापणान्निमित्तस्य 
				।।26।। आदेशार्थेतरा श्रुतिः ।।27।।
	सप्तमाधिकरणमारचयति-
				सत्राय दीक्षितानां चेत्साम्युत्थानाभिवाञ्छनम्। 
				यजेद्विश्वजिता क्रीते राजन्ये तत्पुराऽपि वा ।।9।।
				आद्यः सोमविभागोक्तेरक्रीते तदसंभवात् । 
				अर्थप्राप्तविभागस्यानुवादादन्तिमो भवेत् ।।10।।
	इदमाम्नायते- 'यदि सत्राय दीक्षितानां साम्युत्तिष्ठासेत्, सोमं विभज्य विश्वजिता यजेत' इति । 'सत्रिणां मध्ये यः कोऽपि सत्रैकदेशमनुष्ठाय सत्रं परित्यज्य यदि गन्तुमिच्छेत्, तदा स्वकीयं सोमं विभज्य तेन सोमेन विश्वाजिद्यागं कुर्यात्' इत्यर्थः। तदेतद्विश्वजिदनुष्ठानं सोमे क्रीते सति पश्चादुत्तिष्ठासया भवति, न तु पूर्वम्। कुतः। उच्यमानस्य सोमविभागस्य सोमक्रयात्पूर्वमसंभवात्। इति चेत्। 
	मैवम्। नात्र सोमविभागोऽङ्गत्वेन विधीयते, किंतु क्रीतराजकस्य द्रव्यान्तरविभार्गवद्रागप्राप्तोऽनूद्यते। सोमग्रहणं तु प्रदर्शनार्थम्। तस्मात्- उत्तिष्ठासां निमित्तीकृत्य विश्वजिन्मात्रस्य विधानात्सोमक्रयात्प्रागप्युत्तिष्ठासोर्विश्वजिद्भवति ।।9।।10।।
			(अष्टमे - ज्योतिष्टोमे दीक्षापरिमाणानां वैकल्पिकत्वाधिकरणे सूत्रम्)।
				दीक्षापरिमाणे यथाकाम्यविशेषात् ।।28।।
	अष्टमाधिकरणमारचयति-
				ज्योतिष्टोमे द्वादश स्युर्दीक्षा एकादयोऽथवा । 
				स्याद्भृतेर्वननादाद्यः प्रत्यक्षश्रुतितोऽन्तिमः ।।11।।
	ज्योतिष्टोमप्रकरणे दीक्षापक्षाः श्रूयन्ते । तान्कल्पसूत्रकार उदाजहार- 'एकादीक्षा, तिस्त्र उपसदः, पञ्चमीं प्रस्तुतः। तिस्त्रो वा दीक्षाः, तिस्त्र उपसदः, सप्तमीं प्रसुतः। चतुस्त्रो दीक्षाः, तिस्त्र उपसदः, अष्टमीं प्रसुतः' इति। तथाऽन्यदपि श्रुतम्- 'द्वादश दीक्षाः' इति। 'दीक्षणीयेष्ट्या संपन्नः संस्कारो दीक्षा । सा चैकस्मिन्दिनेऽनुष्ठानादेका भवति। तदूर्ध्वं त्रिषु दिनेषूपसन्नामका होमाः। पञ्चमे दिने सोमयागः। एवं हि त्रिषु चतुर्षु द्वादशसु वा दिनेषु दीक्षाधर्मा वाङ््नियमादयोऽनुवर्तनीयाः' इत्यर्थः। तत्र  ज्योतिष्टोमे द्वादशदीक्षापक्ष उपादेयः। कुतः। 'द्वादशरात्रीर्दीक्षितो भृतिं वन्वीत' इति श्रवुणात्। यज्ञार्थं याच््ञ््या द्रव्यसंपादनं भृतिवननम्। तच्च नित्यम्। तत्संयोगेन द्वादशत्वपक्षोऽपि नित्यः। एकादिपक्षाणां तु विकृतिषूत्कर्षः। इति* भाष्यकारस्य मतम्।
	तदेतत्पूर्वपक्षीकृत्य वार्तिककारेणैवं सिद्धान्तः कृतः- 'दीक्षितो भृतिं वन्वौत' इत्येतावदेवात्र विधीयते । 'द्वादश' इत्युक्तिस्तु प्रदर्शनार्था। एवं च सति प्रत्यक्षश्रुतिसिद्धा एकादिपक्षा अवाधिता भविष्यन्ति। तस्मात्- सर्वे पक्षा ज्योतिष्ठोमे विकल्पिताः ।।11।।
				(नवमे - द्वादशाहे दीक्षापरिमाणनियमाधिकरणे सूत्रम्-)।
					द्वादशाहस्तु लिङ्गात्स्यात् ।।29।।
	नवमाधिकरणमारचयति-
				द्वादशाहे किमेकादिविकल्पा द्वादशैव वा । 
				आद्यः प्रकृतिवत्षण्णां द्विकानामुक्तितोऽन्तिमः ।।12।।
	द्वादशाहस्य ज्योतिष्टोमविकृतित्वादेकादिदीक्षापक्षा द्वादशाहे विकल्पिताः। इति चेत्।
	मैवम्। 'अभीन्धत एव दीक्षाभिः' इति श्रुतस्य दीक्षाबहुत्वस्य वाक्यशेषेण द्वादशसंख्यायां पर्यवसानात्। तथा च षट््संख्याकानि द्विकानि श्रूयन्ते- 'द्वाभ्यां लोमावद्यति, द्वाभ्यां त्वचम्, द्वाभ्यामसृक्, द्वाभ्यां मांसम्, द्वाभ्यामस्थि, द्वाभ्यां मज्जानम्' इति। किंच- 'षट््त्रिंशदहो वा एषः, यद््द्वादशाहः' इत्याम्नातम्। तत्र- 'उपसदो द्वादश, सुत्या द्वादश' इत्येतदविवादम्। 
तथा सति - दीक्षाणां द्वादशत्वमन्तरेँण षट््त्रिंशत्संख्या न पूर्यते। तस्मात्- द्वादशाहे द्वादशैव दीक्षा नियताः ।।12।।
			(दशमे- गवामयने माघपौर्णमास्याः पुरस्ताद्दीक्षाधिकरणे सूत्राणि 30-37)।
				पौर्णमास्यामनियमोऽविशेषात् ।।30।। आन-
				न्तर्यात्तु चैत्री स्यात् ।।31।। माघी वैकाष्टका
				श्रुतेः ।।32।। अन्या अपीति चेत् ।।33।।
				न भक्तित्वादेषा हि लोके ।।34।। दीक्षापराधे
				चानुग्रहात् ।।35।। उत्थाने चानुप्ररोहात् ।।36।।
				अस्यां च सर्वलिङ्गानि ।।37।।
	दशमाधिकरणमारचयति-
				गवानयन उक्ता तु याकाचित्पूर्णिमाऽथवा । 
				चैत्री माध्युत काचित्स्यादविशेषात्प्रशंसया ।।13।।
				चैत्री स्यात्क्रय एकाष्टकायामित्युपवर्णितम् ।
				माघकृष्णाष्टमी त्वेकाऽष्टकातो माघपूर्णिमा ।।14।।
	गवामयने श्रूयते। चतुरहे पुरस्तात् पौर्णमास्यैदीक्षेरन्। तेषामेकाष्टकायां क्रयः सम्पद्यत इति। पौर्णमास्याः पूर्वस्मिंश्चतुरहे दीक्षेरन्। एकादश्यां दीक्षामारभेत। तथा सति पौर्णमास्या उपरितने सप्तमौदिने द्वादश दीक्षा पूर्य्यन्ते। 
तदुपरितन्यामष्टम्यां सोमक्रय इत्यर्थः। तत्र विशेषस्यामुक्तत्वाद्वा काचित् पूर्णिमेत्येकः पक्षः। चित्रापूर्णामासे दीक्षेरन्। मुखं वा एतत् संवत्सरस्य यच्चित्रापूर्णमास इति प्रशस्यमानतया चैत्री पौर्णमासीति द्वितीयः पक्षः। याजिकसमाख्यया माध्यक्वष्णाष्टम्या एकाष्टकात्वात् तत्र सोमक्रवसम्पत्तये माध्याः पौर्णमास्याः पूर्वस्यामेकादश्यां दीक्षारध्वव्या।
	एकादशाधिकरणमारचयति।
				कुतोऽप्यक्भृथोत्कर्षे जुहुयादग्निहोत्रकम् ।
				न वाद्योऽप्रतिषिडत्वान्मैवं दीक्षानुवर्त्तनात् ।। 15 ।।
	ज्योतिष्टोमे दौक्षोपक्रमदिनमारभ्य पञ्चमे सप्तमे वा दिने सुत्या भवति। तस्मिन् मुत्यादिने त्रिषु सवनेष्वनुष्ठितेष्ववभृथः कर्त्तव्यः। तस्मिन् कृते दीक्षानियमा निवर्त्तन्ते। तथा सति कदाचिद्दैवान्मानुषाद्वा विघ्नादवभृथस्य केषुचिद्दिनेषूतकर्षो भवति। तेषु दिनेषु दीक्षितः नियमा न सन्ति। कुतः। नियमावधेरवभृथकालस्यातिक्रान्तत्वात्। ते च नियमा एवमाम्नायन्ते। दीक्षितो न ददाति न पचति न जुहोतीति। तेषां नियमानामभावे प्रागप्यवभृयाद्दानहोमादयः कार्य्या इति प्राप्ते ब्रूमः। दीक्षोन्मोचनस्यावभूयः साधनम्। न तु कालः। अतोऽवभृथकालेऽतिक्रान्तेऽपि यावदवभृशं दीक्षानुवर्त्तत इत्यवभूयोत्कर्षे दीक्षितधर्माणां निषेधानामप्युत्कर्षाद्दानहोमादयस्तेषु न कार्य्याः।
	द्वादशाधिकरणमारचयति।
				दीक्षानुवृत्तौ कर्त्तव्यः प्रतिहोमो न वाग्रिमः।
				पुंदोषान्न तथाप्यस्य दीक्षायां शास्त्रवारणात् ।। 16 ।।
	अवभृयोत्कर्षे दीक्षानुवृत्तौ यावत्सु दिनेष्वग्निहोत्रं न हुतं तावत्कालीनापराधपरिहाराय प्रतिहोमः कर्त्तव्यः। यथा सायंकालौने प्रातःकालीने वा होमे पुरुषापराधातिपतिते कालान्तरे होमः क्रियते। तद्वत्। अस्तिह्यत्र पुरुषापराधः। अवभृथोत्कर्षस्य तत्कृतत्वात्। न खल्ववभृथोत्कर्षः शास्त्रेण विहितः। तस्मात् प्रतिहोमः कार्य्य इति प्राप्ते ब्रूमः। भवत्ववभृथोत्कर्षोऽपराधकृतः। तथापि दीक्षायामनुवृत्तायां दीक्षितो न ददातीत्यादिशास्त्रेणैव होमो निवारित इति नास्ति होमकर्त्तव्यता। सायंकालीनादिहोमस्य तु कर्त्तव्यस्यैव सतोऽकरणात् प्रतिहोमः प्राप्नोतौति वैषम्यम्।
	त्रयोदशाधिकरणमारचयति।
				दैवादुदवसानीयोत्कर्षे होमे कृतिर्न वा ।
				कृतिर्दीक्षोत्मोचनान्नो पुनराधेयसम्मिते ।। 17 ।।
	कृतेऽवभृथे पश्चादुदवसानौयेष्टिर्विहिता । सा यदि केनापि निमित्तेनोत्कृष्टा। तदानौमवभृथेन दीक्षाया उन्नुक्तत्वाद्दौक्षितो न ददातीत्यादिनिषेधाभावाहोमः कर्त्तव्यः। तदकरणे च प्रतिहोमः कार्य्य इति चेत्। मैवम्। एतया पुनराधेयसम्मितयेष्ट्वाग्निहोत्रं जुहुयादिति वचनेनोदवसानीयायां कृतायां पश्चादग्निहोत्राधिकारप्रतिपादनात्। ततस्तदुत्कर्षेऽग्निहोत्रं प्रतिहोमं वा कुर्य्यात्।
	चतुर्दशाधिकरणमारचयति।
				कृत्वाचिन्ताक्रमो नो चेत् प्रतिहोत्रेऽतिपाततः।
				क्रमोऽस्त्वग्निष्टोमकादौ सायं षोडशिनीतरः ।। 18 ।।
	अवभृथोदवसानीययोरुत्कर्षे होमकर्त्तव्यतां तदकरणे प्रतिहोमं वाभ्युपेत्य कृत्वाचिन्ता क्रियते। अवभृथोदवसानीययोरिष्ट्योरनुष्ठितयोः सत्योः पूर्वमतिपन्नानां होमानां प्रतिहोमानां प्रतिहोमा युगपद्् बहवः प्राप्ताः। तेषु नियामकाभावान्नास्ति नियतः क्रम इति पूर्वपक्षः। अतिपतिक्रमस्य बुद्धिस्थस्य त्यागे कारणाभावात् प्रतिहोमेऽपि स एव क्रम इति राद्धान्तः। तत्राग्निष्टोमस्य सूर्य्यास्तमयात् प्रागेव समाप्तत्वात् सायंहोमः प्रथममतिपद्यते। षोडशिनस्तु रात्रै समाप्तेः प्रातर्होमः प्रथममतिपद्यते। तस्मादनेनैव क्रमेणा प्रतिहोमं कुर्य्यात्।
	पञ्चदशाधिकरणमारचयति।
				भिन्ने होमो यत्र तत्र प्रकृते वा निमित्ततः। 
				सर्वत्र स्यात् फलित्वाय प्रकृतेनैकवाक्यता ।। 19 ।।
	दर्शपूर्णमासयोः श्रूयते। भिन्ने जुहोति। स्कात्रे जुहोतीति। तत्र पात्रभेदद्रव्यस्कन्दनयोर्होमनिमित्तत्वात् क्रत्वन्तरेषु लोकव्यवहारे वा यत्र निमित्तं सम्पद्यते तत्र सर्वत्र होतव्यमिति चेत्। मैवम्। फलकल्पनाप्रसङ्गात्। प्रकृतेन तु 
दर्शपूर्णमासकर्म्मणा सहैकवाक्यतायां ततफलेनैव फलवत्वं सिध्यति। तस्माद्दर्शपूर्णमासयोरुक्तनिमित्तेन क्रियमरणो होमस्तदङ्गम्। न तु गृहदाहेष्टिवत् स्वतन्त्रं कर्म।
	षोडशाधिकरणमारचयति।
			व्यापन्नमप्सु किं तत् स्यादनिश्चेयमहेतुतः।
			आर्य्याभोज्यं केशकीटदूषितं तत् प्रसिहितः ।। 20 ।।
	इदमाम्नायते। व्यापन्नमप्सु हरतौति। तत्र व्यापन्नशब्दस्यार्थो निश्चेतुमशक्यः शक्यो वेति मंशयः। निश्चायकस्य हेतोरभावादशक्य इति चेत्। मैवम् केशकोटादिभिर्दूषितं यद्् द्रव्यमार्य्यैरमीव्यं तदेवात्र प्रसिद्धबलाद व्यापन्नमिति निश्चेतुं शक्यते।
	सप्तदशाधिकरणमारचयति।
			उद्गातुः प्रतिहर्तुश्र्च संहापच्छेदनेऽस्ति न ।
			प्रायश्चित्तमुतास्त्वत्र न निमित्तविघाततः ।। 21 ।।
			एकैकस्यैव विच्छेदकर्तृत्वान्न विहन्यते ।
			कालमात्रं तु तत्रैकं प्रायश्चित्तमतो भवेत् ।। 22 ।।
	ज्योतिष्टोमे श्रूयते। यद्युद्गाताषच्छिद्येतादक्षिणो यन्नः संस्थाप्योऽयान्यश्चाहर्त्तव्यस्तत्र तद्दप्याद्यत् पूर्वस्मिन् दास्यन् स्यात्। यदि प्रतिहर्त्तापच्छिद्येत सर्वस्वं दद्यादिति। अस्यायमर्थः। प्रातःसवने बहिष्पवमानेन स्तोष्यमाण ऋत्विजः शालाया बहिः प्रसर्पन्ति। तदानीमेकस्य पृष्ठतोऽन्य इत्येवं पिपीलिकावत् पङ्क्त्याकारेण गन्तव्यम्। तत्र पुरती मन्तुः कच्छे गृहीत्वैव पृष्ठतोऽन्यो गच्छेत्। एवं सति यदि प्रमादादुदगाता गृहीतं कच्छं मुञ्चेत्। तदा दक्षिणामदत्त्वा प्रक्रान्तो यज्ञः समापनीयः। तं समाप्य पुनरपि स यज्ञः प्रयोक्तव्यः। तस्मिन् प्रयोगे पूर्वं यद्दित्सितं द्रव्यं तद्तद्यात्। यदा प्रतिहर्त्ता मुञ्चेत्। तदा तस्मिन्नेव प्रयोगे सर्वस्वं दद्यादिति। तत्र यद्युद््गातृप्रतिहर्त्तारौ युगपद्मुञ्चेताम्। तदानीमुक्तं प्रायश्चित्तनिमित्तं विहन्येत। एककर्तृ को ह्यपच्छेदो निमित्तत्वेन श्रुतः। अयं तूभयकर्तृकत्वान्नैकेन व्यपदेष्टुं शक्यते। तस्माच्छ्रूयमाणस्य निमित्तस्य विहितत्वान्नास्ति प्रायश्चित्तमिति प्राप्ते ब्रूमः। द्वौ ह्यत्रापच्छेदौ। तयोरेकैकस्यैकैक एव कर्त्तेति निमित्तस्य नास्ति विघातः। कालमात्रेभ्यादेकापच्छ्रेदभ्रान्तिः। तस्मान्निमित्तविघाताभावादस्ति प्रायश्चित्तम्।
	अष्टादशाधिकरणमारचयति।
			समुच्चयो विकल्पो वा प्रायश्चित्तद्वयेऽग्रिमः।
			अदक्षिणत्वं पूर्वस्मिन् प्रयोगेऽन्वत्तु पश्चिमे ।। 23 ।।
			प्रयोगे पश्चिमे नास्ति निमित्तं तेन तद्् द्वयम् । 
			प्राप्तमेकप्रयोगोऽतो विरुद्धत्वाद्विकल्पते ।। 24 ।।
	अदक्षिणत्वं सर्वस्वदक्षिणत्वं चेति यत् प्रायश्चित्तद्वयं निमित्तभेदेन श्रुतं तन्निमित्तद्वयसन्निपाते समुच्चेतव्यम्। 
यद्यदक्षिणत्वसर्वस्वदानयोरन्योन्यविरोधः। तर्हि प्रयोगभेदेन व्यवस्थापनीयम्। अपच्छ्रेदयुक्ते प्रथमप्रयोगे दक्षिणा न दातव्या। उत्तरप्रयोगे सर्वत्वं दातव्यम। सत्यपि प्रयोगभेदे कर्म्मण एकत्वात् समुच्चय इति प्राप्ते ब्रूमः। न ह्युत्तरप्रयोगेऽपच्छ्रेदो विद्यते। न चासति निमित्ते प्रायश्चित्तं युक्तम्। तस्मात् प्रथमप्रयोग एव निमित्तद्वयवशात् प्रायश्चित्तं प्राप्तम्। तच्चान्योन्यविरुद्धत्वादविकल्पते।
	एकोनविंशाधिकरणमारचयति।
			अपच्छेदक्रमे पूर्वः प्रबलः स्यादुतोत्तरः ।
			असञ्जातविरोधेन पूर्वेणोत्तरबाधनम् ।। 25 ।।
			निरपेक्षोत्तरज्ञानं जायते पूर्वबाधया ।
			न बाधकान्तरं तस्य तेन प्रबलमुत्तरम् ।। 26 ।।
	उदातृप्रतिहर्तृकृतयोरपच्छेदयोर्यौगपद्ये समानबलत्वादज्जु प्रायश्चित्तयोर्विकल्पः। यदा तु क्रमेणापच्छेदौ स्याताम्। तदानीमसञ्जातविरोधित्वेन पूर्वस्य प्रबलत्वाच्छ्रुतिलिङ्गादाविवोत्तरस्य प्रवृत्तिर्निरुध्यत इति चेत्। मैवम्। श्रुतिलिङ्गादावुत्तरस्य पूर्वसपित्तत्वात् पूर्वेण निरोधे सत्युत्तरयोरुपपत्तिरेव नास्ति। इह तु ज्ञानद्वयमन्योन्यनिरपेक्षं 
वाक्यद्वयादुत्पद्यत इति नास्त्युत्पत्तिप्रतिबन्धः। उत्पद्यमानं चोत्तरज्ञानं स्वविरुद्धस्य पूर्वज्ञानस्य बाधेनैवोत्पद्यते। नतु निरपेक्षत्वस्य समानत्वात् पूर्वज्ञानमेवोत्तरस्य बाधकमस्त्विति चेत्। न । पूर्वज्ञानोत्पत्तिदशायामविद्यमानस्योत्तरज्ञानस्य बाध्यत्वायोगात्। उत्तरकाले तु स्वयं बाधितं पूर्वज्ञानं कथमन्तरस्य बाधकं भवेत्। न चान्यत् किञ्चिदुत्तरस्य बाधकं भवेत्। न चान्यत् किञ्चिदुत्तरस्य बाधकं पश्यामः। तस्मादुत्तरकालीनापच्छ्रेदनिमित्तं प्रायश्चित्तमनुष्ठेयम्।
	विंशाधिकरणमारचयति।
			उद्गातुः पश्चिमच्छ्रेदे पुनर्यागस्य दक्षिणा ।
			शतं द्वादशयुक्तं स्याद्यदि वा सर्ववेदसम् ।। 27 ।।
			तद्दद्याद्यत्पुरा दित्सुरित्युक्तेः शतदक्षिणा ।
			प्रतिहर्त्तुः पुराच्छ्रेदात् सर्ववेदसबाधितम् ।। 28 ।।
			शतदानं पूर्वयागे सर्ववेदसदित्सुता ।
			प्राप्तेत्यूर्ध्वं प्रयोगे तद्दातव्यं सर्ववेदसम् ।। 29 ।।
यद्युद्गाता पश्चादपच्छिद्यते। तदा तस्यापच्छेदस्य प्रबलत्वात्तन्निमित्तं प्रायश्चित्तमनुष्ठेयम्। तच्च प्रायश्चित्तमीदृशं प्रथमप्रयोगं दक्षिणारहितमनुष्ठाय द्वितीयप्रयोगे पूर्वदित्सिता दक्षिणा दातव्येति। पूर्वं च गर्वा द्वादशाधिकं शतं दित्मितम्। तस्य ज्योतिष्टोमदक्षिणारूपेण विहितत्वात्। तस्मादुत्तरप्रयोगे द्वादशशतं देयमिति प्राप्ते ब्रूमः। प्रतिहर्त्तुः प्रथममपच्छ्रेदे सति तन्निमित्तकं सर्वस्वदानरूपं प्रायश्चित्तं प्रथमप्रयोगे प्राप्तम्। तेन च क्रतुस्वभावप्रयुक्तस्य द्वादशशतस्य बाधात् सर्वस्वं दित्सितम्। न चोद्गात्रपच्छेदेन पश्चाद्भाविना सर्वदित्साबाध्यत इति शङ्कनीयम्। बाधकस्य दक्षिणान्तरस्य तत्रानुक्तत्वात्। यद्दित्सितं तदुत्तरप्रयोगे देयमित्येतावदेव तत्रोच्यते। दित्सितं च सर्वस्वमित्युक्तम्। अत उत्तरकालीनोद्गात्रपच्छ्रेदनिमित्तेऽपि पुनःप्रयोगे पूर्वकालीनप्रतिहर्त्रपच्छेदप्रयुक्तं सर्वस्वमेव दातव्यम्।
	एकविंशाधिकरणमारचयति।
			अहर्गणे चेदुद्गातृच्छेद आवर्त्त्यतां गणः ।
			किंवा यत्र दिने छेदस्तदेवावर्त्त्यतां दिनम् ।। 30 ।।
			गणावृत्तिः प्रयोगैक्यात् प्रयोगेऽवान्तरः पृथक ।
			तेनाहरेकमावर्त्यमनङ्गत्वान्न हीतरत् ।। 31 ।।
	द्वादशाहाद्यहर्गणे यदि कस्मिंश्चिदहेन्युद्गातापच्छिद्येत। तदा तमहर्गणं दक्षिणारहितं समाप्य पुनरपि गण आवर्त्तनीयः। तत्र पूर्वं दित्सिता दक्षिणा दातव्या। कुतः। गणप्रयोगस्यैकत्वादिति प्राप्ते ब्रूमः। महाप्रयोगस्यैकत्वेऽप्यवान्तरप्रयोगस्य भिन्नत्वात्तद्वशेनैकमेवाहरावर्त्तनीयम्। न ह्यन्येषामङ्कामेतदङ्गत्वमस्ति। तत एकस्याङ्क आवृत्तावितरावृत्तिप्रसङ्गो नास्ति। तस्मादेकस्यैवाह आवृत्तिः। 
				इति माधवीये जैमिनीयन्यायमालाविस्तरे
					षष्ठस्याध्यायस्य पञ्चमः पादः।
						- - - - - 
षष्ठपादस्य प्रथमाधिकरणमारचयते।
			भिन्नप्रयाजादिकल्पा अपि सत्त्रेऽधिकारिणः ।
			तुल्यकल्पां एव वाद्यो वसिष्ठादिविधानतः ।। 1 ।।			

			नारांशसाद्यङ्गातायां स्वामित्वोद्देशपूर्वकम् । 
			नाराशंसविधौ संनिकर्षात्साद््गुण्यतोऽन्तिमः ।।2।।
	प्रयाजेषु पुरुषभेदेनानुष्ठानप्रकारो भिद्यते। राजन्यवसिष्ठादीनां नाराशंसो द्वितीयः प्रयाजः। तनूनपादन्येषाम्। तत्र वसिष्ठात्रिवाध्न्यश्वशुनककण्वकश्यपसंकृतिगोत्रोत्पन्ना ये नाराशंसप्रयाजवन्तः, ये चान्ये तनूनपात्प्रयाजवन्तः, त एते भिन्नकल्पा अपि मिलित्वा सप्तदशावराः सत्रेऽधिकारिणः स्युः। कुतः। नाराशंसमुद्दिश्य तदङ्गत्वेन वसिष्ठादिविधानात् । तथा सति सत्रिणां मध्ये केषांचिद्वसिष्ठादिगोत्रजत्वेऽपि तदङ्गत्वं सिध्यति इति प्राप्ते-
	ब्रूमः- वसिष्ठादीन्यजमानानुद्दिश्य नाराशंसो विधीयते। तथा सति विधायकपदगतस्य धात्वर्थस्य विधेयत्वात्संनिकर्षः। वसिष्ठादिविधौ तु पदान्तरोपात्तत्वाद्विप्रकर्षः। अतो वसिष्ठाद्युद्देशेन नाराशंसविधौ, नाराशंसानुष्ठाने वसिष्ठादीनां साद््गुण्यम्। इतरेषां तु वैगुण्यम्। तनूनपादनुष्ठाने तु वैपरीत्यम्। अतः सर्वथाभिन्नकल्पानां सर्वेषां साद््गुण्यं न 
सिध्यति। अतः साद््गुण्याय तुल्यकल्पा एवाधिकारिणः ।।1।।2।।
			(द्वितीये- भिन्नकल्पयोरपि राजपुरोहितयोः कुलाययज्ञेऽधि-
				काराधिकरणे सूत्राणि 12-15)।
			वचनात्तु द्विसंयोगस्तस्मादेकस्य पाणित्वम् ।।12।।
			अर्थाभावात्तु नैवं स्यात् ।।13।। अर्थानां च 
			विभक्तत्वान्न तच्छ्रुतेन संबन्धः ।।14।। पाणेः
			प्रत्यङ्गभावादसंबन्धः प्रतीयेत ।।15।।
	द्वितीयाधिकरणमारचयति-
			सायुज्यकामौ यजतोऽनेन राजपुरोहितौ ।
			राज्ञः पुरोहितौ राज्ञोस्तौ वा राजात्मकावुभौ ।।3।।
			द्वयोर्द्वंद्वसमासो वा तुल्यत्वायाग्रिमो द्वयोः ।
			सिद्ध्यै द्वितीयो राजोक्तिसार्थत्वाय तृतीयकः ।।4।।
			अव्याहत्यै चतुर्थः स्याद्वचनाद्भिन्नकल्पता ।
			तनूनपान्नराशंसौ विकल्प्येते समत्वतः ।।5।।
	कुलाययज्ञं प्रकृत्य श्रूयते - 'अनेन राजपुरोहितौ सायुज्यकामौ यजेयाताम्' इति। तत्र-राज्ञः परोहितस्य च भिन्नकल्पत्वात्, अभिन्नप्रजाकल्पत्वाय पुरोहितयोरधिकारो वाच्यः। तथा सति 'राज्ञः पुरोहितौ' इति षष्ठीसमास इत्याद्यः पक्षः। 
	'पुरोहितं वृणोते' इत्युपादेयगतस्यैकत्वस्य विवक्षितत्वाद्राजद्वयमन्तरेण पुरोहितद्वयासंभवात्- 'राजपुरोहितश्च राजपुरोहितश्च' इत्यस्मिन्नर्थे कृतैकशेषत्वादुभयो राज्ञोः पुरोहितौ- इति द्वितीयः पक्षः।
	अराज्ञः पुरोहिताभावाद््व्यावर्त्याभावेन राजपदं व्यर्थम्। ततः- 'राजानौ च तौ पुरोहितौ च' इति कर्मधारयसमास इति तृतीयः पक्षः।
	राजत्वपुरोहितत्वधार्मौ भिन्नजातिवर्तिनावेकस्मिन्व्याहतौ। तस्मात् 'राजा च पुरोहितश्च' इति द्वंद्वसमास इति चतुर्थः परिशिष्यते। तत्र वचनबलाद्भिन्नकल्पयोरपि सहाधिकारः। उभयोः समप्रधानत्वान्नाराशंसतनूनपातौ विकल्प्येते ।।4।।5।।
			(तृतीये- सत्रे ब्राह्मणमात्रस्याधिकाराधिकरणे सूत्राणि 16-23)।
				सत्राणि सर्ववर्णानामविशेषात् ।।16।। लिङ्गदर्श-
				नाच्च ।।17।। ब्राह्मणानां वेतरयोरार्त्विज्याभावात्
				।।18।। वचनादिति चेत् ।।19।। न स्वामित्वं हि 
				विधीयते ।।20।। गार्हपते वा स्यातामविप्रतिषेधात्
				।।21।। न वा कल्पविरोधात् ।।22।। स्वामित्वादि-
				तरेषामहीने लिङ्गदर्शनम्।।23।।
	तृतीयाधिकरणमारचयति-
			सत्रं वर्णत्रयस्योत विप्रस्यैवाविशेषतः ।
			त्रयस्य मैवं स्वामित्वं विप्राणामृत्विजां यतः ।।6।।
	'ऋद्धिकामाः सत्रमासीरन्' इत्यत्र 'विप्राः' इति विशेषो न श्रूयते। तस्मात् - वर्णत्रयस्य सूत्राधिकारः। इति चेत् । 
	मैवम्। 'विप्राणामेवाऽऽर्त्विज्यम्' इति द्वादशे वक्ष्यते। ऋत्विक्कार्ये यजमानाः सूत्रे समाम्नाताः- 'ये यजमानास्त ऋत्विजः' इति । तस्मात् - विप्राणामेव सूत्रम् ।।6।। 
				(चतुर्थे विश्वामित्रतत्समानकल्पाना-
				मेवाधिकाराधिकरणे सूत्राणि 24-26)।
				वासिष्ठानां वा ब्रह्मत्वनियमात् ।।24।।
				सर्वेषां वा प्रतिप्रसवात् ।।25।। विश्वा-
				मित्रस्य हौत्रनियमाद्भृगुशुनकवसिष्ठा-
				नामनधिकारः ।।26।।
	चतुर्थाधिकरणमारचयति
			विप्रस्य सत्रं सर्वस्य वासिष्ठस्यैव वा भवेत् । 
			विश्वामित्रस्यैव वाऽऽद्य ऋद्धीच्छुत्वेन मध्यमः ।।7।।
			ब्रह्मत्वाय ह्यवासिष्ठे ब्रह्मता स्तोममागतः । 
			वैश्वामित्रसमानानामेव होतृत्वसिद्धये ।।8।।
	ऋद्धिकामस्य सूत्रं विहितम्। ब्राह्मणश्च सर्व ऋद्धिं वाञ्छति। तस्मात्- 'विप्रस्य सर्वस्य सूत्राधिकारः' इत्याद्यः पक्षः।
	'वासिष्ठो ब्रह्मा भवति' इति वचनादवासिष्ठस्य ब्रह्मत्वासंभवाद््ब्रह्मत्वाय वासिष्ठस्याधिकारो वाच्यः। तथा सति भिन्नकल्पत्ववारणाय तत्तुल्यकल्पा एवाधिक्रियन्ते- इति द्वितीयः पक्षः।
	'वासिष्ठो ब्रह्मा-' इति वाक्यं न वासिष्ठस्य ब्रह्मत्वाधिकारबोधकम्। 
	'रश्मिरसि क्षयाय त्वा-' इत्यादयो मन्त्राः स्तोमभागाः, तानधीयानः स्वयमवासिष्ठोऽपि ब्रह्मतामर्हति- इति स्तोमभागप्रशंसारूपेऽर्थवादे 'वासिष्ठो ब्रह्मा' इति पठितत्वात् । तस्मात्- 'वैश्वामित्रो होता' इति विहितस्य होतृत्वस्य सिद्धये वैश्वामित्रस्य तत्समानकल्पानां चाधिकारः, नान्येषाम् ।।7।।8।।
			(पञ्चमे - सत्र आहिताग्नेरेवाधिकाराधिकरणे सूत्राणि 27 - 32)।
				विहारस्य प्रभुत्वादनग्नीनामपि स्यात् ।।27।।
				सारस्वते च दर्शनात् ।।28।। प्रायश्चित्तविधा-
				नाच्च ।।29।। साग्नीनां वेष्टिपूर्वत्वात् ।।30।।
				स्वार्थेन च प्रयुक्तत्वात् ।।31।। संनिवापं च 
				दर्शयति ।।32।।
	पञ्चमाधिकरणमारचयति-
				अनाधातुश्च तत्किंवाऽऽधातुरेवाग्रिमो यतः।
				एकस्याग्निषु तत्सिद्धिर्न स्वाग्निष्वात्मनेपदात् ।।9।।
	तत्सूत्रमग्न्याधानरहितस्यापि संभवति। कुतः। सत्रिणां मध्ये कस्यचिदाहिताग्नित्वे तदीयेष्वग्निषु तेन सह प्रवृत्तैरनाहिताग्निभिरपि तस्य सूत्रस्य साधयितुं शक्यत्वात् । इति चेत्।
	मैवम्। 'आदधीत' इत्यात्मनेपदमाधानफलस्य कर्तृगामितां दर्शयति । तत्फलं चाग्नीनां कर्मयोग्यता । ततो येऽनाहिताग्नयः, न तेऽधिकारिणः। यश्चाऽऽहिताग्निः, तस्यैव कर्मयोग्यत्वम्, नान्यस्य। किंच- सोमविकृतीनामिष्टिपूर्वत्वं निर्णीतम्। इष्टिश्चाऽऽधानपूर्विका । तस्मात्- आधातुरेव सूत्राधिकारः ।।9।।
			(षष्ठे - जुह्वादीनां साधारण्याधिकरणे सूत्राणि 33-35)।
			जुह्वादीनामप्रयुक्तत्वात्संदेहे यथाकामी प्रतीयेत
			।।33।। अपि वाऽन्यानि पात्राणि साधारणा-
			नि कुवींरन्विप्रतिषेधाच्छास्त्रकृतत्वात् ।।34।।
			प्रायश्चित्तमापदि स्यात् ।।35।।
	सूत्रिणां मध्ये यस्य कस्यचित्संबन्धिभिर्जुह्वादिपात्रैः सूत्रं  प्रयोक्तव्यम्। कुतः। अविरोधात्। अन्यदीयेष्वग्निष्वात्मनेपदं यथा विरुध्यते, नैवमत्र विरोधः कश्चिदुपलभ्यते। इति प्राप्ते।
	ब्रूमः- 'यस्य जुह्वादयः स चेत्सत्रमध्ये म्रियेत, तदा मृतेन सह जुह््वादयो दह्यन्ते। आहिताग्निमग्निभिर्दहन्ति यज्ञपात्रैश्च दक्षिणहस्ते जुहूमासादयति' इत्यादिवचनैस्तदवगमात्। पात्रदाहे चावशिष्टः सूत्रप्रयोगो विगुणः स्यात् । तस्मात्- साधारणा जुह््वादयः सूत्रे संपादनीयाः ।।10।।
			(सप्तमे विकृतसप्तदशसाभिधेनीषु वर्णत्रयाधिकाराधिकरणे सूत्राणि 36-39)।
				पुरुषकल्पेन वा विकृतौ कर्तृनियमः स्याद्यज्ञस्य
				तद््गुणत्वादभावादितरान्प्रत्येकस्मिन्नधिकारः
				स्यात् ।।36।। लिङ्गाच्चेज्याविशेषवत् ।।37।।
				न वा संयोगपृथक्त्वाद््गुणस्येज्याप्रधानत्वादसंयुक्ता
				हि चोदना ।।38।। इज्यायां तद््गुणत्वाद्विशेषेण
				नियम्येत ।।39।।
	सप्तमाधिकरणमारचयति-
				सामिधेनीसाप्तदश्यं वैकृतं वैश्यगाम्युत । 
				वर्णत्रयस्य वाऽऽद्योऽस्तु वैश्यकर्तृविधानतः ।।11।।
				प्रकृतौ पाञ्चदश्यस्य बाधकं वैश्य ईरितम्  ।
				विकृतौ त्रयगं वाक्यं त्रयोऽतोऽत्राधिकारिणः ।।12।।
	अध्वरकल्पादिष्विष्टिविकृतिषु श्रूयते- 'सप्तदश सामिधेनीरनुब्रूयात्' इति । तदेतत्सामिधेनीसाप्तदश्यं वैश्यस्य भवितुमर्हति। कुतः। प्रकृतौ 'सप्तदशानुब्रूयाद्वैश्यस्य' इति वाक्येन साप्तदश्याङ्गभूतकर्तृतया वैश्यस्य विहितत्वात्। तस्मात्-साप्तदश्यद्वारा वैश्य एवाध्वरकल्पादिष्वधिक्रियते। इति प्राप्ते-
	ब्रूमः- प्रकृतौ 'पञ्चदश सामिधेनीरन्वाह' इति वर्णत्रयसाधारण्येन पाञ्चदश्यं विधाय वैश्यं निमित्तीकृत्य पाञ्चदश्यबाधकतया साप्तदश्यं विहितम्। ततः- सप्तदश्यवाक्यस्य प्रकृतावेवान्वयसंभवान्न विकृतिषूत्कर्षः। यत्तु- विकृतिगतं साप्तदश्यवाक्यं तद््वर्णत्रयसाधारणम्। तस्मात्- अध्वरकल्पादौ वर्णत्रयाधिकारः ।।11।।12।।
				इति श्रीमाधवीये जैमिनीयन्यायमालाविस्तरे षष्ठा-
					ध्यायस्य षष्ठः पादः ।।6।।
					अत्र पादे 		आदितः। 
		अधिकरणानि		7			449।
		सूत्राणि			39			1210।
						--------
					(अथ षष्ठाध्यायस्य सप्तमः पादः)।
				(प्रथमे विश्र्वजिति पित्रादीनामदेयत्वाधिकरणे सूत्रे 1-2)।
					स्वदाने सर्वमविशेषात् ।।1।। यस्य वा प्रभुः
					स्यादितरस्याशक्यत्वात् ।।2।।
		सप्तमपादे प्रथमाधिकरणमारचयति-
				सर्वस्वदाने पित्रादावपि तद्धन एव वा । 
				स्वत्वादाद्यः पितृत्वादावत्यागाद्धन एव तत् ।।1।।
	इदमामनन्ति- 'विश्वजिति सर्वस्वं ददाति' इति। तत्र-धन इव पित्रादावप्यात्मीयत्वस्य समानत्वादस्ति पित्रादीनामपि तद्दानम्। इति प्राप्ते -
	ब्रूमः- आत्मसंबन्धत्यागपूर्वकं परकीयस्वत्वापादनम् 'दानम्' इत्युच्यते। न हि दीयमाने पितरि स्वकीयपितृत्वत्यागः परकीयपितृत्वापादनं वा संभवति। किंच स्वशब्दस्य- 'आत्मा, ज्ञातिः, आत्मीयम्, धनं च' इति चत्वारोऽर्थाः। तेष्वेकरिमन्प्रयोग एक एवार्थो वाच्यः। प्रकृतौ च गवादिधनस्य दक्षिणात्वादिक्वापि धनवाचित्वं युक्तम्। तस्मात्- धनस्यैव दानम् ।।1।।
			(द्वितीये- विश्र्वजिति भूमेरदेयत्वाधिकरणे सूत्रम्)।
				न भूमिः स्यात्सर्वान्प्रत्यविशिष्टत्वात् ।।3।।
	द्वितीयाधिकरणमारचयति-
				देया न वा महाभूमिः स्वत्वाद्राजा ददातु ताम् । 
				पालनस्यैव राज्यत्वान्न स्वं भूर्दीयते न सा ।। 2 ।। 
	यदा सार्वभौमो राजा विश्वजिदादौ सर्वस्वं ददाति, तदा गोपथराजमार्गजलाशयाद्यन्विता महाभूमिस्तेन दातव्या। कुतः। भूमेस्तदीयधनत्वात्। 'राजा सर्वस्येष्टे ब्राह्मणवर्जम्' इति स्मृतेः। इति प्राप्ते-
	ब्रूमः- दुष्टशिक्षाशिष्टपरिपालनाभ्यां राज्ञ ईशितृत्वं स्मृत्यभिप्रेतम्- इति न राज्ञो मूमिर्धनम्। किंतु तस्यां भूमौ स्वकर्मफलं भुञ्जानानां सर्वेषां प्राणिनां साधारणं धनम्। अतोऽसाधारणस्य भूखण्डस्य सत्यपि दाने महाभूमेर्दानं नास्ति 
।।2।।
			(तृतीये- विश्वजित्यश्वादीनामदेयताधिकरणे- सूत्रम्-)।
				अकार्यत्वाच्च ततः पुनर्विशेषः स्यात् ।।4।।
	तृतीयाधिकरणमारचयति-
			ज्ञानं केसरिणां नो वा, विहितप्रतिषेधतः।
			विकल्पः पर्युदासोऽयं ये यजामहनीतितः ।। 3 ।। 
	'न केसरिणो ददाति' इति विश्वजिति श्रूयते। तत्र- सर्वस्वदानविधानात्, केसरिदाननिषेधाच्चाश्वदानं विकल्पितम्। इति प्राप्ते-
	ब्रूमः- नायं प्रतिषेधः, किंतु पर्युदासः। तत्प्रकारश्च दशमस्याष्टमे पादे 'ये यजामहे-' मन्त्रोदाहरणेन व्युत्पादयिष्यते। ततस्तेन न्यायेनाश्वपर्युदासे सति 'अश्वव्यतिरिक्तं सर्वस्वं देयम्' इति विधिनिषेधयोरेकवाक्यतालाभान्नास्त्यश्वस्य पाक्षिकमपि दानम्।।3।।
			(चतुर्थे- विश्वजित्यविद्यमानसर्वस्वदाननिराकरणाधिकरणे- सूत्रम्-)।
					नित्यत्वाच्चानित्यैर्नास्ति संबन्धः ।।5।।
	चतुर्थाधिकरणमारचयति-
			अर्जयित्वाऽपि किं सर्वं देयं यद्वा यदस्ति तत् । 
			सर्वोद्देशविधेराद्यो न प्राप्ते सर्वताविधेः ।। 4 ।। 
	पूर्वोक्ते सर्वस्वदाने सर्वमुद्दिश्य दानं विधीयते- 'पुरुषेण भोग्यं शय्यासनादि यत्सर्वे तद्दातव्यम्' इति। तस्मात्- अविद्यमानं सर्वमर्जयित्वाऽपि देयम्। इति चेत्। 
	मैवम्। चोदकप्राप्तं दानमुद्दिश्य सर्वत्वविधानात्। सर्वशब्दश्च प्रसिद्धवाचित्वाद्विद्यमानविषयः। तस्मात्- यदस्ति तदेव देयम् ।। 4 ।। 
			(पञ्चमे- विश्वजिति धर्मार्थसेवकशूद्रस्यादियताधिकरणे सूत्रम्-)।
					शूद्रश्च धर्मशास्त्रत्वात् ।।6।।
	पञ्चमाधिकरणमारचयति-
			धर्मार्थसेवकः शूद्रो देयो नो वा, स दासवत्।
			देयोऽस्वत्वात्पराधीनत्वाभावाच्च न दीयते ।। 5 ।। 
	यस्तु शूद्रो विहितं स्वधर्ममवगन्तुं सेवते, सोऽपि सर्वस्वमध्यपतितत्वाद्गर्भदासवद्देयः । इति चेत् । 
	मैवम्। जीविकाद्यदानेन तस्मिन्सेवके स्वत्वाभावात्, स्वेच्छाचारित्वेन परस्वत्वापादनासंभवाच्च न देयः ।। 5 ।। 
		(षष्ठे विश्वजिति दक्षिणाकाले विद्यमानानामेव सर्वस्वानां देयताधिकरणे सूत्रम्-)।
				दक्षिणाकाले यत्स्वं तत्प्रतीयेत तद्दानसंयोगात् ।।7।।
	षष्ठाधिकरणमारचयति-
			भूतं भावि च देयं स्यात्कालेऽवस्थितमेव वा । 
			आद्यः सर्वश्रुतेरन्त्योऽसंभवादन्ययोस्तदा ।। 6 ।। 
	'विश्वजिन्मया कर्तव्यः' इत्यध्यवसायादूर्ध्वं दक्षिणाकालात्पूर्वं यत्स्वेन भोग्यं संचितं, तद्भूतम्। यच्च दक्षिणाकालादूर्ध्वं भविष्यत्येवेति निश्चितं, तद्भावि। तदुभयमपि सर्वशब्दार्थत्वाद्दातव्यम्। इति चेत्।
	मैवम्। भूतस्य विनाशसंभवात्, भाविनस्तदानीमप्राप्तत्वात्, अविद्यमानस्य दानायोगाच्च दक्षिणाकालेऽवस्थितमेव सर्वं देयम् ।। 6 ।। 
			(सप्तमे- विश्वजिति दक्षिणादानोत्तराङ्गाणामनुष्ठानाधिकरणे सूत्राणि 8-13)।
				अशेषत्वात्तदन्तः स्यात्कर्मणो द्रव्यसिद्धित्वात्
				।।8।। अपि वा शेषकर्म स्यात्क्रतोः प्रत्यक्ष-
				शिष्टत्वात् ।।9।। तथा चान्यार्थदर्शनमू
				।।10।। अशेषं तु समञ्जसादानेन शेषकर्म
				स्यात् ।।11।। नादानस्य नित्यत्वात् ।।12।।
				दीक्षासु तु विनिर्देशादक्रत्वर्थेन संयोगस्त-
				स्मादविरोधः स्यात् ।।13।।
	सप्तमाधिकरणमारचयति-
				दक्षिणाक्रतुभुक्त्यर्थं त्रयं देयमुतेष्टये । 
				शिष्टाऽथवा दक्षिणार्थमेवाऽऽद्यः सर्वशब्दतः ।। 7 ।। 
				क्रतुशेषस्तदा बाध्यः प्रधानत्वादबाधनात् । 
				मध्योऽन्त्यो दक्षिणार्थस्यानुवादात्सर्वताविधेः ।। 8 ।। 
	प्रकृतौ कर्मारम्भ एव यजमानेनाऽऽत्मीयं धनं वचनबलात्रिधा व्यवस्थापितम्- 'इदं मे भुक्त्यर्थम्, इदं मे यज्ञार्थम्, इदं मे दक्षिणार्थम्' इति। तदेतत्रयमपि दक्षिणार्थत्वाद्दातव्यम्- इत्येकः पक्षः ।।
	दक्षिणा हि माध्यंदिनसवने दीयते। ततः ऊर्ध्वं तृतीयसवनमारभ्योदवसानीयान्तः क्रतुभागोऽवशिष्टः। स च द्रव्याभावाद्बाध्येत । न च - अङ्गभूतया दक्षिणया प्रधानस्य क्रतोर्बाधो युक्तः। ततस्तदबाधाय क्रत्वर्थं भागमवस्थाप्यावशिष्टं सर्वं देयम्- इति द्वितीयः पक्षः। 
	'यद्दक्षिणात्वेन विधीयते, तत्सर्वम्' इत्यनूद्य विधानाद््दक्षिणार्थं एव भागो दातव्यः- इति राद्धान्तः ।।7।।8।।
			(अष्टमे- अहर्गणस्थेऽपि विश्वजिति सर्वस्वदानाधिकरणे सूत्राणि 14-17)।
				अहर्गणे च तद्धर्मा स्यात्सर्वेषामविशेषात् ।।14।।
				द्वादशशतं वा प्रकृतिवत् ।।15।। अतद््गुणत्वात्तु 
				नैवं स्यात् ।।16।। लिङ्गदर्शनाच्च ।।17।।
	अष्टमाधिकरणमारचयति-
				विश्वजित्यष्टरात्रादौ किं शतं द्वादशाधिकम् । 
				सर्वं वाऽऽद्यश्चोदकोक्तेरन्त्यो नामातिदेशतः ।।9।।
				एतद्भाष्ये, वार्तिके तु सप्ताहानुजिघृक्षया । 
				आद्यः सिद्धान्तितः प्राप्तिमात्रत्वेनेदमीरितम् ।।10।।
	इदमाम्नायते- ' अथैतस्याष्टरात्रस्य विश्वजिदभिजितावेकाङावभितः, उभयतो ज्योतिः, मध्ये षडहः पशुकामो ह्येतेन यजेत' इति। 'ज्योतिः, गौः, आयुः' ईत्येतैस्त्रिभिर्नामभिरभिधेयानां त्रयाणां यागानामारोहावरोहाभ्यायुभयतो ज्योतिःषडहो भवति। सोऽयं मध्ये प्रयोक्तव्यः। आदौ विश्वजित्। अन्तेऽभिजित्- इत्यर्थः। तत्र- अहर्गणस्य द्वादशाहविकृतित्वात्, द्वादशाहस्य च ज्योतिष्टोमविकृतित्वात्,  चोदकपरम्परया द्वादशशतदक्षिणाऽष्टरात्रे प्राप्ता। ततः प्रथमस्याह्नो विश्वजितोऽपि सैव दक्षिणा- इति प्राप्ते, 
	ब्रूमः- स्वतन्त्र एकाहो विश्वजित्। तस्य नाम्ना तदीया धर्माः प्रथमेऽहनि विश्वजित्यतिदिश्यन्ते। तस्मात्- सर्वस्वं देयम्। तदेतद्भाष्यकारस्य मतम्। 
	वार्तिककारस्तु- 'द्वादशशतम्' इत्येवं सिद्धान्तितवान्। विश्वजिद््व्यतिरिक्तेषु सप्तस्वहः सु चोदकप्राप्तां द्वादशशतदक्षिणामबाधितुं विश्वजिति नामातिदेशप्राप्ता सर्वस्वदक्षिणा बाधनीया। युक्तो हि बहूनामनुग्रहः। न च- 'विश्वजिति सर्वस्वम्, इतरत्र द्वादशत्वम्' इति वक्तुं शक्यम्। 'अहर्गणस्यैकैव दक्षिणा' इति दशमे वक्ष्यमाणत्वात् । 
	सूत्रकारस्तु- नामातिदेशस्य प्राबल्यप्राप्तिमात्रं व्युत्पादितवान्। इति द्रष्टव्यम् ।।9।।10।।
			(नवमे- विश्वजिति द्वादशशतन्यूनधनस्यानधिकाराधिकरणे सूत्राणि 18-20)।
					विकारः सन्नुभयतोऽविशेषात् ।।18।। अधिकं 
					वा प्रतिप्रसवात् ।।19।। अनुग्रहाच्च पाद-
					वत् ।।20।।
	नवमाधिकरणमारचयति-
			न्यूनेऽप्युक्तशतात्किं स्यात्सर्वताऽधिक एव वा । 
			संभवादग्रिमोऽन्त्यः स्यादानत्यै सर्ववर्णनात् ।।11।।
	यदेतत्- द्वादशशतं प्रकृतितो विश्वजिति प्राप्तम्, तस्मान्न्यूनं कस्यचिद्धनम्, तस्मिन्नपि सर्वता संभवति। विद्यमानस्यानवशेषितत्वात्। तस्मात्- अल्पधनयुक्तस्यापि विश्वजित्यधिकारः। इति प्राप्ते-
	ब्रूमः- ज्योतिष्टोमे हि द्वादशशतं विधाय पश्चादुक्तम्- 'यद्येतावता नाऽऽनमेयुरपि सर्वस्वेन' इति। तत्राधिकस्यैव सर्वत्वात्, इहापि तदेव युक्तम्। तत्तु चोदकप्राप्तमपि पाक्षिकत्वपरिहारायेह नियम्यते। तस्मात्- ऋत्विजां वशीकारायाधिक एव सर्वता द्रष्टव्या । 
			(दशमे - अपरिमितशब्दस्य संख्यान्तरत्वाधिकरणे सूत्रे 21-22)।
				अपरिमिते शिष्टस्य संख्याप्रतिषेधस्तच्छ्रुतित्वात् 
				।।21।। कल्पान्तरं वा तुल्यवत्प्रसंख्यानात् ।।22।।
	दशमाधिकरणमारचयति-
				देयैका षट््शतं वाऽपरिमितं त्विति वारयेत्।
				एकादिकां पूर्वसंख्यां यद्वा संख्यान्तरे विधिः ।।12।।
				नञ्प्रयोगान्निषेधः स्याद्व्युत्पत्त्या मानशून्यता । 
				रूढ्या बहुत्वं नैकादिनिषेधोऽन्यविधिस्ततः ।।13।।
	आधाने श्रूयते- ' एका देया षड््देयाः, द्वादश देयाः, चतुविंशतिर्देयाः, शतं देयम्, सहस्रं देयम्, अपरिमितं देयम्' इति। तत्र-अपरिमितशब्दगतेर्न नञा परिमाणं निषिध्यते। तथा सत्यपरिमितशब्दव्युत्पत्त्या देयद्रव्यस्य परिमाणशून्यता प्रतीयते। इत्येकादिका पूर्ववाक्योक्ता गवां संख्या निवार्यते। इति प्राप्ते-
	ब्रूमः- अपरिमितशब्दस्य रूढ्या बहुत्वमर्थः। तथैव प्रयोगबाहुल्यात्। ततो नैकादिपक्षा निवार्यन्ते, किंतु- संख्यान्तरं विधीयते ।।12।।13।।
			(एकादशे- अपरिमितशब्देन सहस्त्राधिकग्रहणाधिकरणे सूत्राणि 23-25)।
				अनियमोऽविशेषात् ।।23।। अधिकं वा
				स्याद्बह्वर्थत्वादितरेषां संनिधानात् ।।24।।
				अर्थवादश्च तद्वत् ।।25।।
	एकादशाधिकरणमारचयति-
				अर्वागपि बहुत्वं तत्सहस्त्रादूर्ध्वमेव वा ।
				संभवादग्रिमोऽन्त्यः स्यात्सहस्त्रानन्तरोक्तितः ।।14।।
	अपरिमितशब्देन यद्बहुत्वं विधीयते, तत्सहस्त्रादर्वागपि भवति। कुतः। द्विशत-त्रिशतादौ बहुत्वसंभवात् । इति चेत्। 
	मैवम्। एकादिपक्षेषूत्तरोत्तराभिवृद्धिदर्शनेनात्रापि सहस्त्रपक्षमुपन्यस्य पश्चादभिधीयमानं बहुत्वं सहस्त्रादूर्ध्वं पर्यवस्यति ।।14।। 
			(द्वादशे- इति ह स्मेत्यादिपरकृतिपुराकल्पानामर्थवादताधिकरणे सूत्राणि 26-30)।
				परकृतिपुराकल्पं च मनुष्यधर्मः स्यादर्थाय ह्यनु-
				कीर्तनम्।।26।। तद्युक्ते च प्रतिषेधात् ।।27।।
				निर्देशाद्वा तद्धर्मः स्यात्पञ्चावत्तवत् ।।28।। विदौ
				तु वेदसंयोगादुपदेशः स्यात् ।।29।। अर्थवादो
				वा विधिशेषत्वात्तस्मान्नित्यानुवादः स्यात् ।।30।।
	द्वादशाधिकरणमारचयति-
				माषान्मे पचतेत्येतद्वार्ष्णिष्वेवाखिलेषु वा ।
				उक्तेर्विधेश्च तौ पक्षौ कृत्वाचिन्ताऽर्थवादतः ।।15।।
	इदमाम्नायते- 'इति ह स्माऽऽह- वर्कुर्वार्ष्णिः- माषानेव मह्यं पचत, न वा एतेषां हविर्गृह््णाति' इति । तत्र-'वार्ष्णिः' इत्युक्तत्वाद््वृष्णिगोत्राणामेवायं माषपाकविधिः। इति चेत्।
	मैवम्। वृष्णिगोत्रोत्पन्नेन वर्कुनाम्ना माषपाकस्य संबन्धो नात्र विधीयते। किंतु मावपाकमात्रम्। वर्कुसंबन्धस्तु स्तावकत्वेनोपन्यस्यते। तस्मात्- सर्वेषां मावपाकाधिकारः। तावेतौ पूर्वोत्तरपक्षौ कृत्वाचिन्तयोपन्यस्तौ। परमार्थतस्तुमाषपाकवाक्यमर्थवादः, 'तस्मादारण्यमेवाश्रीयात्' इत्यनेन दर्शपूर्णमासयोरारण्याशनविधिना सह स्ताकत्वेनान्वयात् ।।15।।
			(त्रयोदशे- सहस्त्रसंबत्सरशब्दस्य सहस्त्रदिनपरताधिकरणे सूत्राणि 31-40)।
				सहस्त्रसंवत्सरं तदायुषामसंभवान्मनुष्येषु ।।31।।
				अपि वा तदधिकारान्मनुष्यधर्मः स्यात् 
				।।32।। नासामर्थ्यात् ।।33।। संबन्धाद-
				र्शनात् ।।34।। स कुलकल्पः स्यादिति
				कार्ष्णार्जिनिरेकस्मिन्नसंभवात् ।।35।। अपि
				वा कृत्स्नसंयोगादेकस्यैव प्रयोगः स्यात् ।।36।।
				विप्रतिषेधात्तु गुण्यन्यतरः स्यादिति लावुकायनः
				।।37।। संवत्सरो विचालित्वात् ।।38।।
				सा प्रकृतिः स्यादधिकारात् ।।39।। अहानि
				वाऽभिसंख्यत्वात् ।।40।।
	त्रयोदशाधिकरणमारचयति-
				सहस्त्रसवत्सरं सत्रं गन्धर्वादेर्नृणामुत । 
				रसायनेन सिद्धानां कुलकल्पोऽथवोक्तितः ।।16।।
				तदायुर्वाऽथ सार्धद्विशतानामुत मासगा । 
				वत्सरोक्तिरुत द्वादशरात्रेषु दिनेषु वा ।।17।।
				आद्यो दीर्घायुषः सत्त्वान्नृणामेवाग्निसंभवे ।
				द्वितीयोऽस्तु रसस्याऽऽयुरहेतुत्वे तृतीयकः ।।18।।
				कृत्स्नकर्तुः फलित्वेऽस्तु तुर्योऽर्थासंभवे सति।
				पञ्चमोऽस्तु चतुर्विंशत्युत्तमाः सत्रिणो यदि ।।19।।
				षष्ठोऽस्तु यो मास एव संवत्सर इतीरणात् ।
				सहस्रमासा नाऽऽधानादूर्ध्वं चेदस्तु सप्तमः ।।20।।
			वत्सरप्रतिमा द्वादश रात्रय इति श्रुतेः । 
			न रात्रिष्वब्दशब्दोऽत्र प्रतिमाया विशेषणात् ।।21।।
			स्वारस्यात्रिवृदाद्युक्तेरष्टमः पक्ष इष्यते।
			त्रिवृदादिपदैः स्तोमविशिष्टमहरुच्यते ।।22।।
			नाहःसंघस्ततोऽहःसु गौणी संवत्सराभिधा ।
			तस्माद्विश्वसृजां सत्रं सहस्रदिनमिष्यते ।।23।।
	इदमाम्नायते- 'पञ्चपञ्चाशतस्त्रिवृतः संवत्सराः पञ्चपञ्चाशतः पञ्चदशाः, पञ्चपञ्चाशतः सप्तदशाः पञ्चपञ्चाशत एकविंशाः, विश्वसृजामयनं सहस्त्रसंवत्सरम्'  इति तत्र- सहस्रसंवत्सरसत्रे गन्धर्वादीनामेवाधिकारः। तेषां दीर्घायुषां सद्भावात्। इत्याद्यः पक्षः। 
	'वसन्ते ब्राह्मणोऽग्नीनामधीत' इत्यादिविधानान्मनुष्याणामेवाऽऽहवनीयाद्यग्नयः संमवन्ति, नान्येषां गन्धर्वादीनाम्। इति चेत्। तर्हि 'रसायनेन सिद्धानां दीर्घायुषां मनुष्याणामधिकारः' इत्यस्तु द्वितीयः पक्षः।
	रसस्याऽऽरोग्यपुष्ट्यादिजनकत्वमेव, न त्वायुर्हेतुत्वम्। इति चेत्। तर्हि 'एकस्मिन्कुले समुत्पन्नानां पितृपुत्रपौत्रादीनां बहूनां सहस्रायुः संभवात्कुलाधिकारः' इति तृतीयः पक्षोऽस्तु । 
	न ह्यस्य वचनस्य सोऽर्थः संभवति। तद्वाचकपदाभावात्। न च- कल्पयितुं शक्यते। संभावितायुष्काणामपि सूत्रान्तरेषु प्रवृत्तानां दैवान्म्रियाणानां तत्तत्सूत्रविधिबलादायुर्वृद्ध्यदर्शनात्। इति चेत्। तर्हि 'पञ्चपञ्चाशतः' इत्यस्य शब्दस्य पुरुषत्वपरमङ्गीकृत्य सार्धद्विशतानां पुरुषाणा मधिकारेऽभिहिते वत्सरचतुष्टयेन सूत्रस्य सहस्त्रसंवत्सरत्वं संपद्यत इति' पञ्चमः पक्षोऽस्तु।
	'चतुर्विशतिपरमाः सत्रमासीरन्' इति वचनादभ्यधिकानां न तत्राधिकारः। इति चेत्। तर्हि 'यो मासः स संवत्सरः' इति वचनात्संवत्सरशब्दस्य मासपरत्वे सति 'सहस्त्रमासं सूत्रम्' इत्येष षष्ठः पक्षोऽस्तु । 
	अष्टमे वत्सर उपनीतो द्वादश वर्षाणि वेदमधीत्य विंशतिवयस्को विवाहं कृत्वा जातपुत्रोऽग्निमादधीत। तस्मात्- आधानादूर्ध्वंमस्याऽऽयुषि न सन्ति सहस्त्रं मासाः। इति चेत्। तर्हि- 'संवत्सरस्य प्रतिमा वै द्वादश रात्रयः' इति वचनात्संवत्सरशब्दो द्वादशरात्रपरः। तथा सति रात्रीणां द्वादश सहस्त्राणि संपद्यन्ते। तासु च रात्रिषु षष्ट्युत्तरशतत्रयदिवसरूपसंवत्सरत्वेन गण्यमानासु त्रयस्त्रिंशत्संवत्सरेभ्य ऊर्ध्वं मासचतुष्टयं भवति । तावत्परिमितं चाऽऽयुराधानादूर्द्वमपि संभवति। इति सप्तमः पक्षोऽस्तु। 
	'संवत्सरस्य प्रतिमा वै द्वादश रात्रयः' इत्यस्मिन्वाक्ये संवत्सरशब्दो न रात्रिपरः। किं तु तेन शब्देन प्रतिमा विशिष्यते। तस्मात्- न सप्तमः पक्षो युक्तः। इति चेत्। एवं तर्हि संवत्सरशब्दो दि*नपरः' इत्यष्टमः पक्षोऽस्तु। तथासति 'त्रिवृतः संवत्सराः' इत्यादिवाक्यानां स्वारस्यं भवति। त्रिवृत्, पञ्चदशः, सप्तदशः, एकविंशः, इत्येते शब्दाः स्तोमवाचकाः सन्तः स्तोमयुक्त एकैकस्मिन्नहनि यागरूपे लक्षणया वर्तन्ते। सत्रेषु तथाविधप्रयोगबाहुल्यात् । न तु- अहःसंघे क्वचिदपि त्रिवृदादिशब्दाः प्रयुक्ताः। तैश्च शब्दैः सामानाधिकरण्यात्संवत्सरशब्दः स्वावयवभूतेऽहनि लक्षणया वर्तते। 'त्रिवृतः संवत्सराः' इत्युक्ते त्रिवृत्स्तोमकयागयुक्तान्यहानि' इत्युक्तं भवति। तस्मात्- विश्वसृजामृषीणामिदं सूत्रं सहस्त्रदिनम्- इति राद्धान्तः ।।16।।17।।18।।19।।20।।21।।22।।23।।
			इति श्रीमाधवीये जैमिनीयन्यायमालाविस्तरे षष्ठाध्यायस्य
					सप्तमः पादः ।।7।।
					अत्र पादे 			आदितः।
		अधिकरणानि 		13				462।
		सूत्राणि			40				1250।
					(अथाष्टमः पादः)
			(प्रथमे- चतुर्होतृहोमेऽनाहिताग्नेरेवाधिकाराधिकरणे सूत्राणि 1-10)।
				इष्टिपूर्वत्वादक्रतुशेषो होमः संस्कृतेष्वग्निषु स्याद-
				पूर्वोऽप्याधानस्य सर्वशेषत्वात्।।1।। इष्टित्वेन तु
			संस्तवश्चतुर्होतॄनसंस्कृतेषु दर्शयति ।।2।। उपदेश-
			स्त्वपूर्वत्वात् ।।3।। स सर्वेषामविशेषात् ।।4।।
			अपि वा क्रत्वभावादनाहिताग्नेरशेषभूतनिर्देशः ।।5।।
			जपो वाऽनग्निसंयोगात् ।।6।। इष्टित्वेन तु संस्तुते
			होमः स्यादनारभ्याग्निसंयोगादितरेषामवाच्यत्वात्
			।।7।। उभयोः पितृयज्ञवत् ।।8।। निर्देशो वाऽ-
			नाहिताग्नेरनारभ्याग्निसंयोगात् ।।9।। पितृयज्ञे
			संयुक्तस्य पुनर्वचनम् ।।10।।
	अष्टमपादे प्रथमाधिकरणमारचयति-
			चतुर्होत्राख्यमन्त्रेण होमः साग्नेरुतोभयोः।
			अनग्निके विधिर्वाऽऽद्यो होमत्वात्क्रतुहोमवत् ।।1।।
			उभयोः पुरुषार्थत्वात्तृतीयो वचनात्तु तत् । 
			अनाहिताग्नेरेषा वा इत्यग्नौ लौकिके हुतिः ।।2।।
	इदमाम्नायते- 'प्रजाकामं चतुर्होत्रा याजयेत्' इति। 'पृथिवी होता, द्यौरध्वर्युः-' इत्यादिको मन्त्रश्चतुर्होता। तेन प्रजाकामं याजयेत्। सोऽयं होम आहिताग्निना कर्तव्यः, अग्निहोत्रादिक्रतुहोमेषु तथात्वदर्शतात्। इत्येकः पक्षः।।
	अनारभ्याधीतत्वेन क्रतुप्रवेशाभावात्पुरुषार्थतया विहितो होम आहिताग्नेरनाहिताग्नेश्च साधारणः। इति द्वितीयः पक्षः।
	अनाहिताग्नेरयं होमविधिः - इति तृतीयः पक्षो युक्तः। कुतः।- वचनबलात्। तत्तु वचनमेवमाम्नातम्- 'एषा वा अनाहिताग्नेरिष्टिर्यच्चतुर्होतारः' इति। तस्य चाऽऽहवनीयाद्यभावाल्लौकिकेग्नौ तद्धोमः।।1।।2।।
			(द्वितीये - अनाहिताग्निषूपनयनहोमाधिकरणे सूत्राणि 11-19)।
				उपनयन्नादधीत होमसंयोगात् ।।11।। स्थपती-
				ष्टिवल्लौकिके वा विद्याकर्मानुपूर्वत्वात् ।।12।।
				आधानं च भार्यासंयुक्तम्।।13।। अकर्म
				चोर्ध्वमाधानात्तत्समवायो हि कर्मभिः ।।14।।
				श्राद्धवदिति चेत् ।।15।। न श्रुतिविप्रतिषेधात्
				।।16।। सर्वार्थत्वाच्च पुत्रार्थो न प्रयोजयेत् 
				।।17।। सोमपानात्तु प्रापणं द्वितीयस्य तस्मा-
				दुपयच्छेत् ।।18।। पितृयज्ञे तु दर्शनात्प्रागाधा-
				नात्प्रतीयेत ।।19।।
	द्वितीयाधिकरणमारचयति-
				यस्तूपनयने होमो वैदिके वा स लौकिके । 
				वह््नौ पूर्ववदत्रोक्तेरभावाद्वैदिकेऽस्तु सः ।। 3 ।। 
				आधानं विदुषो विद्याऽनुपनीतस्य नास्त्यतः । 
				असंभवो वैदिकाग्नेर्होमोऽग्नौ लौकिके ततः ।। 4 ।। 
	यथा पूर्वत्रानाहिताग्नेर्होमविधायकं वाक्यमस्ति, तथोपनयनहोमस्य लौकिकाग्निविधायकवचनाभावादाहवनीये स होमः। इति चेत्।
	मैवम्। विद्वानेव ह्याधानेऽधिकारी। न च - अनुपनीतस्य विद्याऽस्ति। तत आहवनीयासंभवाल्लौकिकेऽग्नावुपनयन होमः कर्तव्यः ।। 3 ।। 4 ।।
			(तृतीये - अनाहितेऽग्नौ स्थपतीष्ट्यधिकरणे सूत्रे 20-21)।
			स्थपतीष्टिः प्रयाजवदन्त्याधेयं प्रयोजयेत्तादर्थ्याच्चा-
			पवृज्येत ।।20।। अपि वा लौकिकेऽग्नौ स्यादाधा-
		नस्यासर्वशेषत्वात् ।।21।। 
	तृतीयाधिकरणमारचयति-
			स्थपतीष्टिर्वैदिकेऽग्नौ लौकिके वाऽऽद्य आक्षिपेत् । 
			आधानमिष्टिरन्त्यः स्यादवैधेनाग्न्यसंस्कृतेः ।। 5 ।। 
	'एतया निषादस्थपतिं याजयेत्' इति विहिताया इष्टेश्चोदकप्राप्तेष्वाहवनीयादिषु कर्तव्यत्वादाधानमन्तरेणाऽऽहवनीया भावादाधानमाक्षीप्याऽऽहित तस्मिन्वैदिकेऽग्नावियमिष्टिः । इति चेत् । 
	मैवम्। अत्रैवर्णिकत्वादविहितेनाऽऽधानेनाग्निसंस्कारासिद्धेः। तस्माल्लौकिकेऽग्नौ सेष्टिः ।।5।।
			(चतुर्थे- अनाहितेऽग्नाववकीर्णिपश्वनुष्ठानाधिकरणे सूत्रम्- )।
				अवकीर्णिपशुश्च तद्वदाधानस्याप्राप्तकालत्वात् ।।22।।
	चतुर्थाधिकरणमारचयति-
				अवकीर्णिपशुः कुत्र विप्राद्याधानसंभवात् । 
				वैदिके लौकिके ब्रह्मचारिण्याधानवर्जनात् ।।6।।
	इदमाम्नायते- 'यो ब्रह्मचार्यवकिरेत्, स गर्दभं पशुमालभेत' इति। तत्र- अवकीर्णिनो विप्रादेस्त्रैर्वर्णिकस्याऽऽधान संभवाद्वैदिकेऽग्नावयं पशुः। इति चेत्। 
	मैवम्। 'जायापती अग्नीनादधीयाताम्' इत्युक्त्या ब्रह्मचारिण आधानाभावात्। तस्मात्- लौकिकेऽग्नौ पशुः कार्यः ।।6।।
			(पञ्चमे- दैवकर्मणामुदगयनादिकालताधिकरणे सूत्रे 23-24)।
				उदगयनपूर्वपक्षाहःपुण्याहेषु दैवानि स्मृतिरूपान्या-
				र्थदर्शनात् ।।23।। अहनि च कर्मसाक-
				ल्यम् ।।24।।
	पञ्चमाधिकरणमारचयति-
				चौलादि सर्वदा पुण्याहादौ वाऽत्राविशेषतः।
				आद्योऽन्त्यः पूर्वपक्षादौ दैवानां स्मृतितो विधेः ।।7।। 
	चौलोपनयनादीनां दैविकानां च कर्मणां तिथ्यादिविशेषस्याश्रवणात्सर्वदा तदनुष्ठानं युक्तम्। इति चेत्। 
	मैवम्। शुक्लपक्षोत्तरायणपुण्यदिनादीनां स्मृतिषु विहितत्वात् * ।।7।।
			(षष्ठे- ज्योतिष्टोमाङ्गयाच्ञाक्रययोर्नित्यताधिकरणे सूत्रे 26-27)।
			याच्ञाक्रयणमविद्यमाने लोकवत् ।।26।। नियतं
			वाऽर्थवत्त्वात्स्यात् ।।27।।
	षष्ठाधिकरणमारचयति-
			याच्ञाक्रयावभावे स्तो विद्यमानेऽपि वाऽग्रिमः।
			द्रव्यार्थत्वादपूर्वार्थं कुर्यात्तौ द्रव्यवानपि ।।8।।
	ज्योतिष्टोमे धनभिक्षा समाम्नाता- 'द्वादश रात्रीर्दीक्षितो भृतिं वन्वीत' इति। 
	सोमक्रयश्चाऽऽम्नातः- 'अरुणया पिङ्गाक्ष्या सोमं क्रीणाति' इति। तदुभयाम्नानं च धनसोमयोर्द्रव्ययोर्लाभार्थमिति द्रव्याभावे तदनुष्ठेयम्। इति चेत्।
	मैवम्। इतराङ्गवदेतदुभयं क्रत्वङ्गतया नित्यवदाम्नातम्। तथा सति यदि द्रव्याभावे 'वन्वीत, क्रीणाति च' इति पाक्षिकत्वं कल्प्यते, तदा नित्यवच्छ्रवणमुपरुध्येत। तस्मात्- सत्यपि द्रव्ये तदुभयमदृष्टार्थं कर्तव्यम्।।8।।
			(सप्तमे- ज्योतिष्टोमादिषु पयोव्रतादीनामपि नित्यताधिकरणे सूत्रम्-)।
				तथा भक्षप्रैषाच्छादनसंज्ञप्तहोमद्वेषम् ।।28।।
	सप्तमाधिकरणमारचयति-
				अन्याभावेऽथ भावेऽपि पयोभक्षादयोऽग्रिमः।
				निमित्ते सत्यनुष्ठानान्नियमादृष्टतोऽन्तिमः ।।9।।
	ज्योतिष्टोमे श्रूयते- 'पयो ब्राह्मणस्य व्रतम्' इति। तदेतदसत्यन्यस्मिन्भक्ष्ये कर्तव्यम्। कुतः। अन्याभावस्य निमित्तत्वात्। निमित्ते सति नैमित्तिकस्यानुष्ठेयत्वात्। इति चेत्।
	मैवम्। नह्यत्रान्याभावो निमित्तत्वेन श्रुतः। तस्मात्- सत्यप्यन्यस्मिन्भक्ष्ये नियमादृष्टाय पय एव व्रतयेत्।
	एवमन्यत्रापि द्रष्टव्यम्। 'अग्नीदग्नीन्विहर' इति प्रैवार्थे पूर्वमेवाऽऽग्नीध्नेण बुद्धेऽपि दर्शपूर्णमासयोः स प्रैषः कर्तव्यः। वाजपेये सत्यपि वस्त्रान्तरे 'दर्भभयं परिदधाति' इति विहितमनुष्ठेयम्। पशौ 'यत्पशुर्मायुमकृत' इति मन्त्रेण संज्ञप्तहोमो विहितः, 
स च मारणवेलायामकृतेऽपि पशुना शब्दे कर्तव्या ।।9।।
			(अष्टमे- अपररात्रे व्रतस्यानित्यताधिकरणे- सूत्रम्-)।
				अनर्थकं त्वनित्यं स्यात् ।।29।।				
	अष्टमाधिकरणमारचयति-
			अजीर्णसंभवे कार्यं व्रतं नो वाऽग्निमो विधेः । 
			रोगोत्पत्त्या प्रधानस्य विरोधान्न पयोव्रतम् ।।10।।
	ज्योतिष्टोमे श्रूयते- 'मध्यंदिनेऽपररात्रे व्रतं व्रतयति' इति। तत्र- यस्याजीर्णिः संभाविता, तेनापि विहितत्वात्पयो व्रतयितव्यमेव । इति चेत् । 
	मैवम्। रोगोत्पत्त्या प्रधानानुष्ठाने विघ्नप्रसङ्गात्। तस्मात्- तथाविधवेलायां वयो वर्जयेत् ।।10।।
			(नवमे- छागस्यौवाग्नीषोमीयपशुताधिकरणे सूत्राणि 30-41)।
				पशुचोदनायामनियमोऽविशेषात् ।।30।। छागो
				वा मन्त्रवर्णात् ।।31।। न चोदनाविरोधात् 
				।।32।। आर्षेयवदिति चेत् ।।33।। न तत्र
				ह्यचोदितत्वात् ।।34।। नियमो वैकार्थ्यं ह्यर्थभे-
				दाद्भेदः पृथक्त्वेनाभिधानात् ।।35।। अनियमो
				वाऽर्थान्तरत्वादन्यत्वं व्यतिरेकशब्दभेदाभ्याम्
				।।36।। रूपाल्लिङ्गाच्च ।।37।। छागे न 
				कर्माख्या रूपलिङ्गाभ्याम् ।।38।। रूपान्यत्वान्न
				जातिशब्दः स्यात् ।।39।। विकारो नौत्पत्तिक-
				त्वात् ।।40।। स नैमित्तिकः पशोर्गुणस्याचो-
				दितत्वात् ।।41।। ज्ञातेर्वा तत्प्रायवचनार्थवत्त्वा-
				भ्याम् ।।42।।
	नवमाधिकरणमारचयति-
				अग्नीषोमीयकः कोऽपि च्छाग एवोत चोदिते ।
				अविशेषेण कोऽपि स्याच्छागो मन्त्रे विशेषणात् ।।11।।
	ज्योतिष्टोमे श्रूयते- 'अग्नीषोमीयं पशुमालभेत' इति। तत्र- विहिते पशौ विशेषाश्रयणाद्यः कोऽपि पशुरालब्धव्यः। इति चेत्। 
	मैवम्। छागस्य वषाया मेदसोऽनुब्रूहि' इति मन्त्रे विशेषितत्वात् । तस्मात्- छाग एवाऽऽलब्धव्यः। शाखान्तरे विधावेव 'अजोऽग्नीषोमीयः' इत्येवं विशेषः श्रूयते। इति चेत्। तर्हि कृत्वाचिन्ताऽस्तु ।।11।।
			इति श्रीमाधवीये जैमिनीयन्यायमालाविस्तरे षष्ठाध्याय-
					स्याष्टमः पादः ।।8।।
					षष्ठोऽध्यायश्च समाप्तः ।।6।।
 				अत्र पादे				आदितः।
	अधिकरणानि		9				471।
	सूत्राणि 			42				1292।
						-----------
