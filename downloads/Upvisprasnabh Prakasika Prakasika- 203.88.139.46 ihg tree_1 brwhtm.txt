1.1
सुकेशा च भारद्वाजः शैब्यश्च सत्यकामः सौर्यायणी च गार्ग्यः
कौसल्यश्चाश्वलायनः भार्गवो वैदर्भिः कबन्धी कात्यायनः ते हैते ब्रह्मपराः
ब्रह्मनिष्ठाः परंब्रह्मान्वेषमाणा एष ह वै तत्सर्वं वक्ष्यतीति ते ह समित्पाणयो
भगवन्तं पिप्पलादमुपसन्नाः ।।
B.1.1
श्रीरङ्गरामानुजमुनिविरचिता
प्रकाशिका
[मङ्गलाचरणम् ]
"		अतसीगुच्छसच्छायमंचितोरःस्थलं श्रिया  ।"
"		अंजनाचलशृङ्गारमंजलिर्मम गाहताम् ।।"
"		व्यासं लक्ष्मणयोगीन्द्रं प्रणम्यान्यान् गुरूनपि ।"
"		क्रमात् प्रश्नोपनिषदं व्याकरिष्ये यथामति ।।"
"	सुकेशा च भारद्वाजः इति । भरद्वाजस्य अपत्यं पुमान् भारद्वाजः, नामतः सुकेशा; शिबेरपत्यं"
शैब्यः, नामतः सत्यकामः, सूर्यायणस्य अपत्यं सौर्यायणी1, ईकारः छान्दसः, गोत्रतो गार्ग्यः;
कौसल्यो नामतः, आश्वलस्यापत्यम्2 आश्वलायनः, भार्गवो गोत्रतः, विदर्भस्य अपत्यं वैदर्भिः;
कबन्धी नामतः, कात्यायनो गोत्रतः ।
"	ते हैते ब्रह्मपरा इत्यादि । ते ह प्रसिद्धाः । एते - उक्ताः सुकेशसत्यकामसौर्यायणी3"
कौसल्यभार्गवकबन्धिनः षडृषयः । ब्रह्मपराः - वेदपराः; वेदैकशरणा इत्यर्थः । ब्रह्मनिष्ठाः
वेदार्थतात्पर्यवन्तः । यद्वा - ब्रह्मपराः - ब्रह्मज्ञानतत्पराः ब्रह्मनिष्ठाः - तपोनिष्ठाः
।  वेदस्तत्त्वं तपो ब्रह्म (अ.को. 3-3-114) इत्युक्तेः । परं ब्रह्म । परम् - उत्कृष्टं
निरुपचितम्4 ब्रह्म - स्वरूपतो
गुणतश्च बृहद्भूतं वस्तु अन्वेषमाणाः - जिज्ञासमाना इत्यर्थः । `ह' शब्दः प्रसिद्धौ
। वै शब्दोऽवधारणे । एषः - अस्मद्बुद्धौ विपरिवर्तमानः परब्रह्मवित्त्वेन प्रसिद्धः
पिप्पलाद एव षण्णामस्माकं जिज्ञासितान् अर्थान् वक्तुं प्रभवतीति पर्यालोच्य समिद्भाराद्युपायनपाणयः
शास्त्रदृष्टेन विधिना पूज्यं पिप्पलादम् उपगता इत्यर्थः ।।
1.2
तान् ह स ऋषिरुवाच, भूय एव तपसा ब्रह्मचर्येण श्रद्धया संवत्सरं संवत्स्यथ ।
यथाकामं प्रश्नान् पृच्छत (थ) । यदि विज्ञास्यामः, सर्वं ह वो वक्ष्याम इति ।।
B.1.2
"	प्र. - तान् ह स ऋषिरुवाचेति स्पष्टोऽर्थः । भूय एवेति । यद्यपि पूर्वमेव भवन्तः तपोब्रह्मचर्यादिसम्पन्नाः"
तथाऽपि ब्रह्मविद्याग्रहणार्थं पुनरपि
शरीरशोषणादिलक्षणतपसा, योषित्स्मरणकीर्तनकेलिप्रेक्षणगुह्यभाषणसंकल्पाध्य- वसायक्रियानिर्वृतिलक्षणाष्टविधमैथुनवर्जनरूपब्रह्मचर्येण
आस्तिक्य- बुद्धिलक्षणया श्रद्धया युक्तास्सन्तः1 संवत्सरमात्रं वासं करिष्यथ; वासं
कुर्वन्तु इति यावत् । ततः स्वेच्छानुरोधेन प्रष्टव्यान् अर्थान् पृच्छत । यदि तानर्थान्
वयं ज्ञास्यामः तदा वंचन2 मन्तरेण सर्वं वक्ष्यामः । यद्यस्मासु ज्ञातृत्व3 निश्चयाभावेन
संवत्सरब्रह्मचर्यतप आदौ बहुक्लेशसाध्ये प्रवृत्तिर्न युष्मभ्यं रोचते, तदा सुखेन गन्तव्यम् इति भावः ।
"	ततश्च गुरोर्ज्ञातृत्वपरीक्षामन्तरेणैव शुश्रूषा1 कार्या इत्ययमर्थः शिक्षितो भवति"
। तथा गुरोरपि शिष्यसङ्ग्रहे नातीवाऽऽदरः कर्तव्य इत्यर्थश्च4 सूचितः ।।
1.3
"अथ	कबन्धी कात्यायन उपेत्य पप्रच्छ, भगवन्! कुतो ह वा इमाः प्रजाः"
प्रजायन्ते इति ।
B.1.3
"	प्र. - अथ कबन्धी इति । संवत्सरवासानन्तरम् अन्यैरनुज्ञातः कबन्धी पिप्पलादस्य समीपं"
यथाविधि उपगम्य पप्रच्छ । किमिति? भगवन्! कुतो ह वा इति स्पष्टोऽर्थः ।।
1.4
तस्मै स होवाच । प्रजाकामो ह वै प्रजापतिः स तपोऽतप्यत । स तपस्तप्त्वा
स मिथुनमुत्पादयते रयिं च प्राणं चेति । एतौ मे बहुधा प्रजाः करिष्यत इति ।।
B.1.4
"	प्र. - तस्मै स होवाच - एवं पृष्टवते कबन्धिने पिप्पलाद उवाच । प्रजाकामो ह वै इति"
। अत्र प्रजापतिशब्दो ब्रह्मपरः, अस्य कारणवाक्यत्वात् । व्यासार्यैः सर्वव्याख्यानाधिकरणे
अत्रत्यप्रजापतिशब्दस्य ब्रह्मपरत्वस्य समर्थितत्वात् । सः - प्रसिद्धः प्रजापतिः -
परमात्मा प्रजासृष्टिकामनया स्रष्टव्यालोचनरूपं तपः अतप्यत - कृतवान् । स तपस्तप्त्वेति
। एवं स्रष्टव्यं  पर्यालोच्य, रयिप्राणशब्दितप्रकृतिपुरुषाख्यं मिथुनमुत्पादितवान्
इत्यर्थः । केनाभिप्रायेण इत्यत आह - एतौ मे इति । प्रजाकामस्य ममैतौ रयिप्राणौ अनेकप्रकारान्
प्राणिन उत्पादयिष्यत इत्यभिप्रायेणेत्यर्थः ।।
1.5
आदित्यो ह वै प्राणो रयिरेव चन्द्रमाः । रयिर्वा1 एतत्सर्वं यन्मूर्तं चामूर्तं च ।
तस्मान्मूर्तिरेव रयिः ।
B.1.5
"	प्र. - रयिप्राणशब्दार्थमाह - आदित्यो ह वै इति । आदत्त इत्यादित्यः - भोक्ता । स एव"
प्राण इत्यर्थः । तस्य प्राणशब्दितत्वे हेतुः समनन्तरमेव वक्ष्यते । रयिरेव चन्द्रमा
इत्यस्याभिप्रेतार्थमाह - रयिर्वा इति । मूर्तशब्देन पृथिव्यप्तेजांसि उच्यन्ते । अमूर्तशब्देन
वाय्वन्तरिक्षे उच्येते । सर्वमपि भूतजातं रयिः - अन्नम्, भोग्यमित्यर्थः । तस्मात्
मूर्ति1 शब्दितं पांचभौतिकं शरीरं सर्वं भोग्यमेव इत्यर्थः ।।
1.6
अथाऽऽदित्यः उदयन् यत् प्राचीं दिशं प्रविशति तेन प्राच्यान् प्राणान् रश्मिषु
सन्निधत्ते । यत् दक्षिणं यत् प्रतीचीं यदुदीचीं यदधो यदूर्ध्वं यदन्तरा दिशः,
यत्सर्वं प्रकाशयति, तेन सर्वान् प्राणान् रश्मिषु सन्निधत्ते ।।
B.1.6
"	प्र. - अथाऽऽदित्यः । रयिनिरूपणानन्तरमादित्यः वर्ण्यत इति शेषः । आदित्यशब्दितस्य"
भोक्तुः प्राणशब्दितत्वे हेतुरुच्यत इति यावत् । उदयन् यत् प्राचीं दिशं प्रविशति इति
। अयं जीवः सुषुप्तिस्थानात् प्रबुध्यमान एव सन् प्राचीं दक्षिणां प्रतीचीम् उदीचीम्
अधश्च ऊर्ध्वम् अन्तरादिशश्च सर्वं1 प्रकाशयन् तत्तद्दिग्वर्ति इन्द्रियाणि धर्मभूतज्ञानाख्यरश्मिद्वारा
बिभर्ति । तस्मात् स एव2 सर्वप्राणशब्दितेन्द्रियनिर्वोढृत्वात् प्राण इत्यर्थः । प्राचीं
दिशं प्रविशति - प्रकाशयति
प्राच्यान् पदार्थान् उपलभत इति यावत् । तेन - तस्माद्धेतोः प्राच्यान् प्राणान् रश्मिषु
सन्निधत्ते - पूर्वदिग्वर्तिपदार्थप्रकाशकान् चक्षुरादीन् प्राणान् धर्मभूतज्ञानाख्यरश्मिमुखेनाधितिष्ठति,
प्रेरयति । धर्मभूतज्ञानेन तदधिष्ठातृत्व-लक्षणसंनिधानाभावे चक्षुरादिना करणेन रूपाद्युपलम्भो
न स्यात् । चेतनानधिष्ठितस्य करणस्य कार्यासमर्थत्वात् इति भावः । यद्दक्षिणां यत्प्रतीचीम्
इत्यादौ, यद्दक्षिणां प्रविशति तेन दक्षिणात्यान् प्राणान् रश्मिषु सन्निधत्ते, यत्प्रतीचीं
प्रविशति तेन प्रतीच्यान् प्राणान् रश्मिषु सन्निधत्ते इत्यादि शेषः पूरणीयः । लाघवार्थं
प्रतिपर्यायं तदनुक्तिः । अत्र प्रजाः सिसृक्षुः परमात्मा प्रकृतिं पुरुषं च ससर्जेति
वक्तव्ये परोक्षरूपेण रयिप्राणशब्दाभ्यां तदभिलापः, रयिप्राणयोः चन्द्रादित्यशब्दाभ्यामभिलापश्च,
परोक्षप्रिया इव हि देवाः (ऐ.उ. 1-3-14) इति रीत्या रहस्यार्थस्य1 स्फुटतरोपदेशानर्हत्वसूचनार्थः ।।
1.7
स एष वैश्वानरो विश्वरूप प्राणोऽग्निरुदयते। तदेतदृचाभ्युक्तम् ।।
B.1.7
"	प्र. - आदित्यो ह वै प्राण (प्र.उ. 1-5) इति प्राण1शब्दनिर्दिष्टस्य भोक्तृवर्गस्य"
उदयमानस्य परमात्मात्माकतामाह - स एष वैश्वानरो विश्वरूपः इति । यः प्राक् प्रस्तुतः
प्रजापतिशब्दितो विश्वेषां नराणां नेतृत्वेन वैश्वानरशब्दवाच्यः, सर्वशरीरतया विश्वरूपशब्दितः,
अग्रनेतृत्वादिगुणयोगेन अग्निशब्दितः सः एषः - प्राक् प्रजापतिशब्दनिर्दिष्टः परमात्मा
आदित्यो ह वै प्राणः (प्र. उ. 1-5) इति प्राणशब्दितभोक्तृरूपः सन् उदयत इत्यर्थः ।
"	अयं च मन्त्रः वैश्वानराधिकरणे परमात्मपरतया सिद्धवत्कृत्य भगवता भाष्यकृता व्यवहृतः,"
अतः एवं व्याख्यातमिति द्रष्टव्यम् । तदेतदृचाऽभ्युक्तम् । तदेतत् ब्रह्माभिमुखीकृत्य
ऋङ्मन्त्रेणोक्तम्1 ।
1.8
विश्वरूपं हरिणं जातवेदसं परायणं ज्योतिरेकं तपन्तम् ।
सहस्ररश्मिश्शतधा वर्तमानः प्राणः प्रजानामुदयत्येष सूर्यः ।।
B.1.8
"	प्र. - विश्वरूपं हरिणम् इति । विश्वरूपम् - सर्वशरीरम् । जातानि वेदांसि1 यस्मात्"
स जातवेदाः, प्रज्ञा च तस्मात् प्रसृता पुराणी (प्र.उ.4-18) इति सर्वज्ञानोत्पादकम्,
परायणम् - परं2 प्राप्यम् ज्योतिः - सर्वप्रकाशकदीप्तिमन्तम् , एकम् - अद्वितीयम्, तपन्तम्
- जाठराग्न्यादिरूपेण3 तपन्तम्, सन्तापयति स्वं देहमापादतलमस्तकम् (तै.ना. 99) ।
"	अहं वैश्वानरो भूत्वा प्राणिनां देहमाश्रितः"
"	प्राणापानसमायुक्तः पचाम्यन्नं चतुर्विधम् ।। (भ.गी. 15-14)"
इति  श्रुतिस्मृतिभ्याम्, हरिणम् -हरिम् इत्यर्थः, हरिशब्दस्य नान्तत्वं छान्दसम् ।
वर्तमानः - अनुवर्तमानः - तद्विधेयतया तच्छरीरभूत इति यावत् । सहस्ररश्मिः - नानाविधविषयविषयक4ज्ञानवान्,
प्रजानाम्5 - स्थावरजङ्गमात्मकानां प्राणानाम््, प्राणः - धारकः, सूर्यः - सूर्यवत्प्रकाशकः,
एषः - जीवः, शतधा - देवमनुष्यादिनानाविधदेहात्माभिमानशालितया, उदयति - सुषुप्तिस्थानात् उदयते6,
सर्गकाले उदयत इति वा अर्थः ।।
1.9
संवत्सरो वै प्रजापतिस्तस्यायने दक्षिणं चोत्तरं च तद्ये ह वै तदिष्टापूर्ते
कृतमित्युपासते, ते चन्द्रमसमेव लोकमभिजयन्ते त एव पुनरावर्तन्ते ।
तस्मादेते ऋषयः प्रजाकामा दक्षिणं प्रतिपद्यन्ते । एष ह वै रयिर्यः पितृयाणः ।।
B.1.9
"	प्र. - एवं सूक्ष्मप्रकृतिजीवशरीरकस्य प्रजापतेः रयिप्राणशब्दित प्रकृतिपुरुषरूपभोग्यभोक्त्रात्मना"
विभागमुपवर्ण्य तस्यैव परमात्मनः अखण्डकालरूपेण स्थितस्य खण्डकालरूपेण विभागं प्रदर्शयिष्यन्
चित्तावतरणाय वा उपासनार्थं वा संवत्सराख्यप्रजापतेः दक्षिणोत्तरायणात्मकं रयिप्राणरूपं
विभागम्, तथा मासाख्यप्रजापतेः रयिप्राणशब्दितं कृष्णशुक्लपक्षात्माकं विभागम्, अहोरात्रात्मककालरूपप्रजापतेः
रयि-प्राणात्मकं रात्र्यहरात्मकं विभागम्, तत्प्रसङ्गेन
रयिशब्दार्थदक्षिणायनकृष्णपक्षरात्र्यपेक्षया प्राणशब्दार्थभूतोत्तरायण- शुक्लपक्षदिवसानाम्
उत्कर्षं च वक्तुमारभते - संवत्सरो वै इति । तस्य - संवत्सराख्यकालरूपस्य प्रजापतेः
दक्षिणोत्तरशब्दिते1 अयने - सूर्यगत्याधारभूते द्वे रूपे स्तः । तद्ये ह वै इत्यादिना
। ह वा इति प्रसिद्धौ; स्मरणे वा । अयमर्थः - तत् - तत्र ये पुरुषाः, इष्टापूर्ते दत्तमिति
तत् कर्मोपासत इत्यर्थः । य इमे ग्रामे इष्टापूर्ते दत्तमित्युपासते (छा.उ. 5-10-3)
इति श्रुत्यन्तरैकार्थ्यात् । कृतशब्दो दत्तपरः । इष्टम् - यागादि, श्रौतम्, पूर्तम्
- खातादि, इतिशब्दः प्रकारवचनः । यागदानवापीकूपादिकं कर्म येऽनुतिष्ठन्ति, ते चन्द्रमस्संबन्धिनं
लोकम् अभिजायन्ते - अभिजयन्ति, प्राप्नुवन्ति । त एव पुनरावर्तन्ते । न त्वात्मोपासका
उत्तरमार्गेण गता इत्यर्थः ।
"	तस्मादेते इति । तस्मात् हेतोः एते - कर्मठाः प्रजास्वर्गादिलक्षणक्षुद्रफलकामाः ऋषयः"
- क्षुद्रफलद्रष्टारः दक्षिणं पन्थानं पितृयाणशब्दितं प्रतिपद्यन्ते । एष एव1 पितृयाणः
रयिः अन्नप्रधानो वैषयिकभोगात्मक इति यावत् ।
"	यद्यपि धूमो रात्रिस्तथा कृष्णः (भ.गी. 8-25) इत्यादिप्रमाणप्रतिपन्नः पुराणेषु दक्षिणमार्गनिर्दिष्टः"
धूमादिः चन्द्रान्तः पितृयाणोऽप्यन्यः । संवत्सरावयवभूतषण्मासात्मा दक्षिणायननिर्दिष्टोऽप्यन्यः
। तथाऽपि दक्षिणायनशब्देन द्वयोरपि व्यवह्रियमाणत्वात् कालमार्गयोरेकीकृत्य व्यवहार
उपपद्यत इति द्रष्टव्यम् ।।
1.10
अथोत्तरेण, तपसा ब्रह्मचर्येण श्रद्धया विद्ययाऽऽत्मानमन्विष्य
आदित्यमभिजयन्ते । एतद्वै प्राणानामायतनम् एतदमृतमभयम्, एतत्परायणम्;
एतस्मान्न पुनरावर्तन्त इत्येष निरोधः । तदेष श्लोकः ।।
B.1.10
"	प्र. - अथोत्तरेणेति । अथशब्दो वाक्यान्तरोपक्रमे । ये तावत्, किं प्रजया करिष्यामः"
(बृ.उ. 6-4-22) इति विरक्ता ऋषयः कायक्लेशादिलक्षणेन तपसा, स्त्रीसङ्गराहित्यलक्षणेन
"	ब्रह्मचर्येण, आस्तिक्यबुद्धिलक्षणया श्रद्धया; प्रत्यगात्मविद्यया परमात्मानम् उपास्य"
अर्चिरादिना उत्तरेणायनेन1, आदित्याच्चन्द्रमसं, चन्द्रमसो विद्युतम्, तत्पुरुषोऽमानवः,
स एनान् ब्रह्म गमयति (छां.उ. 4-15-5) इत्युक्तप्रकारेण ब्रह्मप्राप्तिद्वारभूतमादित्यम्
अभिजयन्ते - प्राप्नुवन्तीत्यर्थः । अन्वेष्टव्यतया निर्दिष्टमात्मानं स्तुवन् तेषाम्
अपुनरावृत्तिं दर्शयति - एतद्वै प्राणानामिति । आयतनशब्दापेक्षया एतत् इति नपुंसकलिङ्गनिर्देशः
। प्राणानाम् - प्राणभृताम्, आयतनम् - आधारभूतम्, तद्यथा रथस्यारेषु नेमिरर्पिता नाभावरा
अर्पिताः एवमेवैता भूतमात्राः प्रज्ञामात्रास्वर्पिताः, प्रज्ञामात्राः प्राणेऽर्पिताः
(कौ.उ. 3-61) इति परमात्मनः सकलचेतनाधारत्वोक्तेः । एतत् परायणम् परं1 प्राप्यमित्यर्थः
। एतस्मान्न पुनरावर्तन्ते, उपासका इति शेषः । उत्तरेण मार्गेण गताः, मामुपेत्य तु कौन्तेय
पुनर्जन्म न विद्यते (भ.गी. 8-16) इत्युक्तरीत्या परमात्मानं प्राप्य न निवर्तन्त इत्यर्थः
। एष निरोधः । एषः - प्रजाकामो वै प्रजापतिः (प्र.उ. 1-4) इति प्राक्प्रजापतिशब्दनिर्दिष्टः
परमात्मा स्वं प्राप्तस्य पुनरावृत्तिनिरोधकारी । अतः तं परमात्मानं प्रजापतिशब्दितं
प्राप्तस्य तदुपासकस्य
अपुनरावत्तिः उपपद्यत इति भावः । अत्र, एष इत्येतच्छब्देन प्रजापतिपरामर्शात्, आत्मानमन्विष्य
इत्यात्मशब्दोऽपि प्रजापतिपर एव ।
"	अत एवैतत्2 सर्वमभिप्रेत्य सर्वव्याख्यानाधिकरणे (1-4-8) व्यासार्यैः - तपसा ब्रह्मचर्येण"
श्रद्धया विद्ययाऽऽत्मानमन्विष्यादित्यमभिजयन्ते, एतस्मान्न पुनरावर्तन्ते इत् अर्चिरादिगत्या
अपुनरावृत्तिप्रतिपादनात्, प्रजाकामो ह वै प्रजापतिः (प्र.उ. 1-4) इति प्रजापतिशब्दनिर्दिष्टः
परं ब्रह्मेति प्रतिपादितमिति द्रष्टव्यम् । ततश्च प्रजापतिमुपासीनस्य अर्चिरादिगत्यप्रतिपादनात्
कथं प्रजापतेः ब्रह्मत्वमिति शंका पराकृता ।
"	तदेष श्लोकः । तत् - तस्मिन् संवत्सरात्मनि प्रजापतौ वक्ष्यमाणः श्लोक इत्यर्थः ।।"
1.11
पञ्चपादं पितरं द्वादशाकृतिं दिव आहुः परे अर्द्धे पुरीषिणम् ।
अथेमे अन्य उ परे विचक्षणं सप्तचक्रे षडर आहुरर्पितमिति ।।
2.1
अथ हैनं भार्गवो वैदर्भिः पप्रच्छ । भगवन् कत्येव देवाः प्रजां विधारयन्ते;
कतर एतत् प्रकाशयन्ते; कः पुनरेषां वरिष्ठः इति ।।
B.2.1
"	प्र. - देहेन्द्रियमनःप्राणादिविलक्षणप्रत्यगात्मशोधनाय प्रश्नान् अवतारयति । उक्तं"
च व्यासार्यैः, उत्तरेषु खण्डेषु प्रत्यगात्मा विशोध्यते  इति । अथ हैनम् इति । कबन्धिप्रश्नानन्तरं
पिप्पलादं भार्गवो वैदर्भिः पृष्टवान् । किमिति - भगवन् !  इति । हे भगवन् ! किं संख्याकाः
देवाः1 स्थावरजङ्गमात्मिकां प्रजां बिभ्रति । तेष्वेव देवेषु कतरे देवाः एतत् शरीरं
तत्कार्यं2 प्रकाशयन्ते । कः पुनः एषां1 श्रेष्ठ इति ।।
2.2
तस्मै स होवाच आकाशो ह वा एष देवो वायुरग्निरापः पृथिवी
वाङ्मनश्चक्षुः श्रोत्रञ्च । ते प्रकाश्याभिवदन्ति, वयमेतत् बाणमवष्टभ्य
विधारयामः ।।
B.2.2
"	प्र - तस्मै स होवाच । स्पष्टोऽर्थः । मुख्यप्राणस्यैव धारकत्वप्रकाशकत्वश्रेष्ठत्वानि"
वक्तुम् आख्यायिकामाह - आकाशो ह वा इति । ह वा इति प्रसिद्ध्यतिशये । एषः प्रसिद्धः
आकाशः । दीव्यति गच्छति इति देवः गमनशीलः । तादृशो वायुश्च । अग्निरापः पृथिवी वाक्छब्देन1
कर्मेन्द्रियाणि सर्वाणि उपलक्ष्यन्ते; चक्षुश्श्रोत्रशब्देन ज्ञानेन्द्रियाणि । ते
प्रकाश्याभिवदन्ति इति । आकाशादयः सर्वे मिलित्वा पुरोवर्तिशरीरं प्रदर्श्य अभितः स्थित्वा
वदन्तिस्म । किमिति - वयं बाणवत्सञ्चारशीलम् एतत् पुरोवर्ति शरीरमवलम्ब्य विधारयामः
। अवकाशादि विविधकार्यक्षमतया धारयाम इत्यर्थः ।।
2.3
"तान् वरिष्ठः प्राण उवाच । मा ""मोहमापद्यथाहमेवैतत्  पञ्चधाऽऽत्मानं"
"प्रविभज्यैतद्बाणमवष्टभ्य विधारयामि""  इति ।।"
B.2.3
"	प्र. - तान् वरिष्ठः प्राण उवाच । मुख्यः प्राण उवाच इत्यर्थः । किमिति - 'मा मोहमापद्यथ'"
इति । हे आकाशादयः!  ईदृशीं विपरीतबुद्धिं मा गच्छत । अहमेव आत्मानं1 प्राणापानव्यानसमानोदानरूपेण
पञ्चधा विभज्य धारयामि इति । एवं वदतो मुख्यप्राणस्य अयं भावः - हे आकाशादयः ! भवन्तः
अवकाशादिप्रातिस्विककार्यक्षमाः2 । अहं तु भवतामपि कार्यनिमित्तत्वात् भवत्कार्यक्षमः
। मयाऽक्रियमाणे जीवने तु भवत्सु न कोऽपि क्षमः इति ।।
2.4
ते अश्रद्दधाना बभूवुः सोऽभिमानादूर्ध्वमुत्क्रामत इव तस्मिन्नुत्क्रामत्यथेतरे
सर्व एव उत्क्रामन्ते । तस्मिंश्च प्रतिष्ठमाने सर्व एव प्रतिष्ठन्ते । तद्यथा
मक्षिका मधुकरराजानम् उत्क्रामन्तं सर्वा एवोत्क्रामन्ते । तस्मिंश्च प्रतिष्ठमाने
सर्वा एव प्रतिष्ठन्ते एवं वाङ्मनश्चक्षुश्श्रोत्रं च । ते प्रीताः प्राणं स्तुन्वन्ति ।।
B.2.4
"	प्र. - ते अश्रद्दधाना इति । ते - तद्वाक्ये विश्वासं न कृतवन्तः । ततः स प्राण एषां"
गर्वमवलोक्य अहंकारावेशादष्टोत्तरशतमर्मस्थानानामुपरि स्वसामर्थ्यं प्रकटयितुं  स्वस्थानात्
किञ्चित् उदचलदिव1, `इव' शब्दो अल्पार्थे । साक्षादुत्क्रमणे अप्रतिसमाधेयः शरीरविनाशः
स्यादिति  मत्वोत्क्रमणमिव कृतवान् इति भावः । तस्मिन्नुत्क्रामत्यथेतरे सर्व एवोत्क्रामन्ते
। तस्मिन् मुख्यप्राणे उत्क्रामति इतरे सर्वे प्राणा उदक्रामन् - तस्मिंस्तु प्रतिष्ठमाने
सर्व एव प्रतिष्ठन्ते । शरीरपातभीत्या पुनः प्रतिष्ठां प्राप्नुवति सति इतरेऽपि प्रतिष्ठिता
इत्यर्थः । तत्र दृष्टान्तमाह - तद्यथा मक्षिका मधुकरराजानमुत्क्रामन्तं सर्वा एव उत्क्रामन्ते,
तस्मिंस्तु प्रतिष्ठमाने सर्वा एव2 प्रतिष्ठन्ते एवं वाङ्मनश्चक्षुः श्रोत्रं च । यथा
मधुकरमक्षिकाः तत्र श्रेष्ठां मक्षिकाम् उत्क्रामन्तीम् अनुत्क्रामन्ति; प्रतिष्ठितायां
तस्यां स्वयं प्रतिष्ठिता भवन्ति - एवं वागाद्याः प्राणाः मुख्यप्राणानुविधायिनो भवन्ति3
इत्यर्थः । ते प्रीताः इति । मुख्यप्राणमाहात्म्यदर्शनप्रीता वागाद्याः प्राणा मुख्यप्राणं
तुष्टुवुः इत्यर्थः । स्तौतेर्व्यत्ययात् श्नुः ।।
2.5
एषोऽग्निः तपत्येष सूर्य एष पर्जन्यो मघवान् एष वायुः एष पृथिवी
रयिर्देवः सदसच्चामृतं च यत् ।।
B.2.5
"	प्र. - स्तुतिमेव आह - एषोऽग्निस्तपति इति । एषः - मुख्यप्राणोऽग्निरूपेण तपति ।"
एष - प्राण एव सूर्यः । सर्वेषां प्राणायत्तस्थितिकत्वात्, यदधीना यस्य सत्ता तत्तदित्येव
गण्यते इति रीतिमनुसृत्य सामानाधिकरण्यव्यपदेशो द्रष्टव्यः1 रयिर्देवः - अब्भूतो2 देवः
। चन्द्रमा इति यावत् सदसत्शब्दौ वर्तमानावर्तमानपरौ3 प्रत्यक्षाप्रत्यक्षपरौ वा स्थूलसूक्ष्मपरौ
वा चेतनाचेतनपरौ वा । अमृतशब्दो मोक्षपरः; तस्यापि तदधीनत्वात् इति भावः ।।
2.6
अरा इव रथनाभौ प्राणे सर्वं प्रतिष्ठितम् ।
ऋचो यजूंषि सामानि यज्ञः क्षत्रं ब्रह्म च ।।
B.2.6
"	प्र. - अरा इव इति । चक्रस्य नाभिनेम्योरन्तरालवर्तीनि काष्ठानि अरशब्देन उच्यन्ते"
। चक्रमध्य1प्रदेशो नाभिशब्देन उच्यते । यथा अरा नाभावर्पिताः, एवमस्मिन् प्राणे सर्वं
प्रतिष्ठितम् इत्यर्थः । सर्वशब्दार्थं स्पष्टयति - ऋचो यजूंषि इति । अत्र ब्रह्मक्षत्रशब्द2
स्थावरजङ्गमात्मकप्राणिमात्रोपलक्षकाः3 ।।
2.7
प्रजापतिश्चरसि गर्भे त्वमेव प्रतिजायसे । तुभ्यं प्राण! प्रजास्त्विमाः बलिं
हरन्ति यः प्राणैः प्रतितिष्ठसि ।।
B.2.7
"	प्र. - एवम् एष इति अङ्गुल्या निर्दिश्य परस्परं दर्शयित्वा तद्गुणान् संकीर्त्य पश्चात्"
तमेव मुख्यप्राणमभिमुखीकृत्य स्तुवन्ति - प्रजापतिश्चरसि इति । त्वं प्रजानां रक्षकस्सन्
प्राणादिवायुरूपेण गर्भे सञ्चरसि । तथा गर्भोत्पादकतया तत्पोषकतया च पितृरूप एव वर्तमानः1
त्वम् उत्पादकत्वप्रातिलोम्येन पुत्रादिरूपेण जायसे । हे प्राण! स्थावरजङ्गमात्मिका
इमाः प्रजाः तुभ्यम्1 - त्वदर्थाः, त्वच्छेषभूताः । यतो बलिम् अन्नादिकं ते उपहरन्ति
। यस्त्वं प्राणनादिव्यापारैः सर्वत्र प्राणिषु प्रतिष्ठितोऽसि इत्यर्थः ।।
2.8
देवनामसि वह्नितमः पितृणां प्रथमा स्वधा ।
ऋषीणां चरितं सत्यमथर्वाङ्गिरसामसि ।।
B.2.8
"	प्र. - देवानामसि इति । वह्नितमः - हविषां वाहकतमः । पितृणां इति । मुख्यपितृप्रीतिहेतुभूतस्त्वमेव"
इत्यर्थः । अथर्वाङ्गिरसाम् ऋषीणां सत्यम् - उत्कृष्टम्, चरितम् - नित्यनैमित्तिकादिलक्षणं
कर्म च त्वमेव1 इत्यर्थः ।।
2.9
इन्द्रस्त्वं प्राण ! तेजसा रुद्रोऽसि परिरक्षिता ।
त्वमन्तरिक्षे चरसि सूर्यस्त्वं ज्योतिषां पतिः ।।
B.2.9
"	प्र. - इन्द्रस्त्वम् इति । हे प्राण ! त्वम् इन्द्रः - परमेश्वर इत्यर्थः । इदि"
परमैश्वर्ये  (धा.पा. 63) इति हि धातुः । तेजसा - सर्वसंहरणसामर्थ्यलक्षणेन तेजसा त्वं
रुद्रः - रोदनहेतुः, स्थितिकाले परिरक्षकश्च इत्यर्थः । त्वमन्तरिक्ष इति । ज्योतिषाम्
- प्रकाशकानाम् पतिः - श्रेष्ठः सूर्यो भूत्वा अन्तरिक्षे चरसि ।।
2.10
यदा त्वमभिवर्षस्यथेमाः प्राण ते प्रजाः ।
आनन्दरूपास्तिष्ठन्ति कामायान्नं भविष्यतीति ।।
B.2.10
प्र. - यदा  त्वमभिवर्षसीति । हे प्राण ! त्वम् यदा मेघरूपी अभितो वर्षसि, तदा
ते - त्वदीया इमाः प्रजाः - आनन्दिन्यो भवन्ति । कस्य हेतोः? कामाय - अभिलषितार्थाय
पर्याप्तम् अन्नं भविष्यति इति । तत् यदा सुवृष्टिः भवति, आनन्दिनः प्राणा भवन्ति अन्नं
बहु भविष्यति इति (छां.उ. 7-10-1) इति छान्दोग्ये श्रवणात् इति द्रष्टव्यम् ।।
प्रतितिष्ठते1 । केनोत्क्रमते । कथं बाह्यमभिधत्ते । कथमध्यात्ममिति ।।
2.11
व्रात्यस्त्वं प्राणैक ऋषिरत्ता विश्वस्य सत्पतिः ।
वयमाद्यस्य दातारः पिता त्वं मातरिश्व नः ।।
B.2.11
"	प्र. - व्रात्यस्त्वं प्राणेति । हे प्राण! संस्कारहीनो ब्राह्मणोऽपि त्वमेव । मुख्यो"
मन्त्रद्रष्टा ऋषिः अपि त्वमेव । विश्वस्य अत्ता - संहर्ता च त्वमेव । सताम् - साधूनां
रक्षकोऽपि त्वमेव । वयम् - ते आद्यस्य - अदनीयस्य भोग्यस्य दातारः - करप्रदाः; किंकरा
इति यावत् । हे मातरिश्वन्! त्वं नः पिता अिसि, पोषकोऽसि इत्यर्थः । `मातरिश्व नः'
इत्यत्र नकारद्वित्वाश्रवणं छान्दसत्वात् द्रष्टव्यम्1 ।।
2.12
या ते तनूर्वाचि प्रतिष्ठिता या श्रोत्रे या  च चक्षुषि ।
या च मनसि सन्तता शिवां तां कुरु मोत्क्रमीः ।।
B.2.12
"	प्र. - या ते तनूर्वाचि इति । वागादीन्द्रियेषु तत्तदिन्द्रियनियमनानुकूला"
या शक्तिः सततं प्रतिष्ठिता, तां शिवाम् - शोभनां कुरु उत्क्रमणेनाशिवां मा कुरु - उत्क्रमणं
मा कार्षीः इत्यर्थः ।।
2.13
प्राणस्येदं वशे सर्वं त्रिदिवे यत्प्रतिष्ठितम्
मातेव पुत्रान् रक्षस्व श्रीश्च प्रज्ञां च धेहि न इति ।।
B.2.13
"	प्र. - प्राणस्येदंवशे सर्वम् इति । जगदिदं सर्वं प्राणस्य वशे वर्तते । वशः - इच्छा"
। तदधीनम् इति यावत् । यच्च त्रिदिवे - स्वर्गादिलोके प्रतिष्ठितम्, तदपि प्राणाधीनम्
। तस्मात्, पुत्रान् मातेव अस्मान् रक्षस्व । अस्माकं1 स्वस्वकार्यनिष्पादनसामर्थ्यलक्षणाः
श्रियः, तदनुकूलप्रज्ञां च विधत्स्व ।।
।। इति द्वितीयप्रश्नप्रकाशिका ।।
3.1
अथ हैनं कौसल्यश्चाऽऽश्वलायनः पप्रच्छ । भगवन्! कुत एष प्राणो
जायते । कथमायात्यस्मिन् शरीरे । आत्मानं वा प्रविभज्य कथं
B.3.1
"	प्र. - अथ हैनं कौसल्यः इति । प्रतितिष्ठते - प्रतितिष्ठति इत्यर्थः । बाह्यमभिधत्ते"
- बाह्यरूपेण सन्निधत्ते इत्यर्थः । बाह्यमित्यस्य संनिधानक्रियाविशेषणत्वात् ।।
3.2
तस्मै स होवाच - अतिप्रश्नान् पृच्छसि ब्रह्मिष्ठोऽसीति तस्मात् तेऽहं ब्रवीमि ।।
B.3.2
"	प्र. - तस्मै स होवाच इति । अतिप्रश्नान् - प्रश्नमतिक्रम्य वर्तमानान् प्रश्नायोग्यान्"
रहस्यान् अर्थान् पृच्छसि । तस्मात् त्वं ब्रह्मिष्ठोऽसि । प्रायेण ब्रह्मवित् असि
। न प्राकृत इति यावत् । अतः तेऽहं योग्यत्वात् ब्रवीमि ।।
3.3
आत्मन एष1 प्राणो जायते । यथैषा पुरुषे छायैतस्मिन् एतदाततं
मनोकृतेनायात्यस्मिन् शरीरे ।।
B.3.3
"	प्र. - प्रथमस्य उत्तरमाह - आत्मन एवैष प्राणो इति । परमात्मन एवैष प्राणो जायत इत्यर्थः"
। एतस्माज्जायते प्राणो मनः सर्वेन्द्रियाणि च (मु. उ. 2-1-3) इति श्रुतेः, इति द्रष्टव्यम्
। `कथमायाति अस्मिन् शरीरे' इत्यस्योत्तरमाह - यथैषा पुरुषे छाया इति । यथा पुरुषे गच्छति
छायापि सहैव गच्छति - न हि छायागमने सामग्र्यन्तरमस्ति एवम् एतस्मिन् पुरुषे - जीवे,
एतत् मनः । अकृतेन - अयत्नेन आततम् - अविनाभावेन संश्रितम् । एवमेव प्राणोऽपि अकृतेन
अयत्नेन अस्मिन् शरीरे आयाति । मनःप्राणयोः पुरुषद्वारा1 शरीरे प्रवेश इति यावत् । पुरुषाविनाभूतत्वात्
पुरुषेण सहैव प्राणस्य सम्बन्धः । अतः प्राणानां गमने मनस इव न2 पृथक्कारणमपेक्षितम् इति भावः ।।
3.4
यथा सम्राडेवाधिकृतान् विनियुङ्क्ते एतान् ग्रामानेतान् ग्रामान् अधितिष्ठस्वेति,
एवमेवैष प्राणः इतरान् प्राणान् पृथग्पृथगेव सन्निधत्ते ।।
B.3.4
"	प्र. -`आत्मानं वा प्रविभज्य कथं प्रतितिष्ठते' इति तृतीयस्योत्तरमाह - यथा सम्राडेति"
। यथा राजा कार्येष्वधिकृतान् स्वसेवकान्, `इमान् ग्रामान् अधितिष्ठ, इमान् ग्रामान्
अधितिष्ठ' इति पृथग्पृथक्विनियुज्य तन्मुखेन तेषु ग्रामेषु यथा सन्निधत्ते, एवमेव एष
मुख्यप्राणः इतरेषु प्राणेषु ग्रामस्थानीयेषु स्वांशभूतापानव्यानादिमुखेन सन्निधत्ते;
अधितिष्ठति इति यावत् ।।
3.5
पायूपस्थे  अपानम् । चक्षुश्श्रोत्रे मुखनासिकाभ्यां प्राणः स्वयं प्रतितिष्ठते1 ।
मध्ये तु समानः । एष ह्येतद्धुतमन्नं समं नयति । तस्मात् एतास्सप्तार्चिषोभवन्ति ।।
B.3.5
"	प्र. - पायूपस्थेऽपानम् इति । तत्र - पायुश्च उपस्थं च पायूपस्थम्, तस्मिन् । अपानम्"
- मूत्रपुरीषापकर्षणं कुर्वन् प्रतितिष्ठति - प्रतिष्ठितो भवति; तदधिष्ठाता भवति इत्यर्थः
। मुखनासिकाभ्याम् निर्गतो वायुः प्राणरूपः सन् चक्षुश्श्रोत्रे- चक्षुश्च श्रोत्रं
च तस्मिन्, प्रतितिष्ठति - प्रतिष्ठितो भवति; तदधिष्ठाता भवति इत्यर्थः । मध्ये तु समानः
सन् अवतिष्ठते । एष हि समानो हुतम् - भुक्तम् अन्नादिकं समं नयति सप्तधातुसाम्यं2 नयति
। विभागं करोतीति यावत् । तस्मात् समानवायोर्हेतोः जाठराग्नेः सप्तज्वालाः `काली कराळी'
इत्येवमाद्याः अर्चिषः प्रादुर्भवन्ति ।।
3.6
हृदि ह्येष आत्मा । अत्रैतदेकशतं नाडीनाम् । तासां शतं शतमेकैकस्यां1
द्वासप्ततिः द्वासप्ततिः प्रतिशाखानाडीसहस्राणि भवन्ति । आसु व्यानश्चरति ।।
B.3.6
"	प्र. - हृदि ह्येष आत्मा इति । एषः - जीवात्मा, हृदि - हृदये, यत्र"
समानरूपेण प्राण आस्ते । तत्र, स्वयमपि वर्तते । अत्र - हृदये नाडीनाम् एकाधिकं शतं
वर्तते । तासाम् - नाडीनां मध्ये एकैकस्या द्वासप्ततिः द्वासप्ततिः1 प्रभेदाः भवन्ति
। एकैकं द्वासप्ततिप्रभेदं प्रतिशाखाभूतनाडीसहस्राणि शतं शतं भवन्ति । आसु व्यानश्चरति
। तासु नाडीषु व्यानरूपः चरति इत्यर्थः ।।
3.7
अथैकयोर्ध्व उदानः पुण्येन पुण्यं लोकं नयति; पापेन पापम्; उभाभ्यामेव
मनुष्यलोकम् ।।
B.3.7
"	प्र. - अथैकयोर्ध्व उदानः इति । अथ इति वाक्योपक्रमे । एकया - कयाचित् नाड्या, ऊर्ध्व"
मुख उदानः पुण्येन हेतुना पुण्यम् - स्वर्गादिलोकम्, पापेन हेतुना पापम् - नरकादिलोकम्,
उभाभ्यामेव1 मनुष्यलोकं नयति इत्यर्थः2 । आत्मानं3 `प्रविभज्य कथं प्रातिष्ठत4  इति
प्रश्नस्य, `यथा सम्राडि'त्यारभ्य5,
`उभाभ्यामेव मनुष्यलोकम्' इत्येतदन्तं प्रतिवचनम् । तन्मध्ये `अथैकयोर्ध्व उदानः पुण्येन
पुण्य6नयति' इत्यनेन, `केनोत्क्रमत' इति चतुर्थप्रश्नस्य उत्तरम् उक्तं भवति ।।
3.8
आदित्यो ह वै बाह्यः प्राण उदयति एष ह्येनं चाक्षुषं प्राणमनुगृह्णानः;
पृथिव्यां या देवता, सैषा पुरुषस्यापानमवष्टभ्य । अन्तरा यदाकाशः स
समानः । वायुर्व्यानः ।।
B.3.8
"	प्र. - `कथं बाह्यमभिधत्ते' इत्यस्य उत्तरमाह - आदित्यो ह वै बाह्यः इति । चाक्षुषं"
प्राणम् - चक्षुर्गोलकवर्तीन्द्रियम् आलोकाख्यासहकारिप्रदानेन अनुगृह्णानो बहिः आदित्यरूपेण
उदेति । यद्यपि प्राणस्य आदित्यात्मकत्वं न सम्भवति; तयोर्भेदात् तथापि प्राणकलायाः
सर्वत्र सत्त्वेन अभेदोपचाराद्वा उपासनार्थतया वा बाह्यानाम् आदित्यादीनां प्राणात्मकत्वोक्तिः
इति द्रष्टव्यम् । पृथिव्यां या प्राणकलारूपा देवता, सा पुरुषस्य अपानवाय्वधिष्ठितपायूपस्थेन्द्रिये
अनुगृह्णाना वर्तत इत्यर्थः । अन्तरा यदाकाशः स समान इति1 । आकाशाधिष्ठातृप्राणकलया
आकाशस्य औपचारिकी अभेदोक्तिः द्रष्टव्या ।
एवमुत्तरत्रापि । प्राणापान2 स्थानमध्यवर्तितया हि समानो निर्दिष्टः । बाह्याकाशस्यापि,
बाह्यप्राणरूपस्य आदित्यस्य बाह्यापानरूपपृथिव्याश्च मध्यवर्तितया समानत्त्वं युज्यत
इति भावः । वायुर्व्यानः इति3 । बाह्यो वायुः त्वगिन्द्रियात् अनुग्रहतो व्यानरूपः ।।
3.10
तेजो ह वा उदानः । तस्मादुपशान्ततेजाः पुनर्भवमिन्द्रियैर्मनसि
सम्पद्यमानैः।। 10 ।।
यच्चित्तस्तेनैष प्राणमायाति । प्राणस्तेजसा युक्तः स ह्यात्मना यथासंकल्पितं
लोकं नयति ।। 11 ।।
B.3.10
"	प्र. - तेजो ह वा उदानः इति बाह्यं तेजः, उन्नयनहेतुत्वात् उदान इत्यर्थः1। तस्मादिति"
। यस्माद्धेतोः तेजस एव उदानशब्दितोन्नयनहेतुत्वम्, तस्मादेव उपशान्ततेजाः - अपगतदेहौष्ण्यस्सन्
एषः मुमूर्षुर्जीवः यच्चित्तः यस्मिंश्चित्तं यस्य स यच्चित्तः - यत्काम इति यावत् ।
यादृशमनुष्यदेवादिजन्मकामो भवति, तत्कामनावशेन पुनर्भवं - शब्दितां पुनरुत्पत्तिं प्राप्तुम्,
वाङ्मनसि सम्पद्यते1 (छां.उ.6-8-6), वाङ्मनसि दर्शनाच्छब्दाच्च (ब्र.सू.4-2-1) इति श्रुतिसूत्र2
तद्भाष्योक्तरीत्या  मनसा संश्लेषविशेषम् आपन्नैः वागादिभिः इन्द्रियैः3 सहितं प्राणं
संमुमूर्षुः जीव आयाति ।
"	यद्यपि, इममात्मानमन्तकाले सर्वे प्राणा अभिसमायन्ति (बृ.उ.6-3-38) इति मुख्यामुख्यप्राणानां"
जीवोपगम एव श्रूयते; न तु जीवस्य प्राणोपगमः । सूत्रितं च, सोऽध्यक्षे तदुपगमादिभ्यः
(ब्र.सू.4-2-4) इति । तदर्थस्तु तदधिकरणभाष्ये
उक्तः । तत्र हि - यथा वाङ्मनसि सम्पद्यते, मनः प्राणे (छां.उ.6-8-6) इति वचनानुरोधेन
मनःप्राणयोरेव वाङ्मनसयोः सम्पत्तिः । तथा, प्राणस्तेजसि (छां.उ.6-8-6) इति वचनात् तेजस्येव
प्राणः सम्पद्यत इति प्राप्ते -
"	उच्यते - सोऽध्यक्षे इति । स प्राणः अध्यक्षे करणाधिपे जीवे सम्पद्यते । कुतः? तदुपगमादिभ्यः"
। प्राणस्य जीवोपगमः । तावत् श्रूयते । एवमेमात्मानमन्तकाले सर्वे प्राणाः अभिसमायन्ति
(बृ.उ.6-3-38) इति । तथा जीवेन सह प्राणस्योत्क्रान्तिः श्रूयते, तमुत्क्रान्तं प्राणोऽनूत्क्रामति;
प्राणमनूत्क्रामन्तं सर्वे प्राणा अनूत्क्रामन्ति (बृ.उ.6-4-2) इति4 । प्रतिष्ठा च जीवेन
सह श्रूयते - कस्मिन्नुत्क्रान्ते उत्क्रान्तो भविष्यामि । कस्मिन् वा प्रतिष्ठिते प्रतिष्ठास्यामि
(प्र.उ.6-3) इति एवं जीवेन संयुज्य तेन सह तेजःसम्पत्तिः इह प्राणः तेजसि (छां.उ.6-8-6)
इत्युच्यते । ततश्च प्राणो जीवेन संयुज्यैव तेजसि सम्बध्यते । यथा5 यमुनाया गङ्गया संयुज्य
सागरगमनेऽपि, यमुना सागरं गच्छति इति वचो न विरुध्यते, तद्वत् इति भाषितम् - तथापि
अस्य6 प्राणप्रशंसापरत्वात् जीवस्य प्राणोपगमोक्तिः उपपद्यत इति द्रष्टव्यम् ।
"	प्राणस्तेजसेति । अनन्तरं प्राणस्तेजसि, तेजः परस्यां देवतायाम् (छां.उ.6-8-6) इति"
रीत्या1 तेजसा - परमात्मना च संयुक्तः प्राणः - तत्तज्जीवात्मसंकल्पानुसारेण तं तं लोकम्
म्रियमाणं नयति । ततश्च तेजसा सहितस्यैव प्राणस्य उन्नयनहेतुत्वात् तेजसोऽपि उन्नयनहेतुत्वेन
उदानत्वं युक्तम् इति भावः । यद्यपि प्राणस्तेजसि (छां.उ.6-8-6) इत्यत्र तेजःशब्देन
सर्वाणि भूतानि उच्यन्ते, न तेजोमात्रमिति भूतेषु तच्छ्रुतेः (ब्र.सू.4-2-5), नैकस्मिन्
दर्शयतो हि (ब्र.सू.4-2-6) इति सूत्रभाष्ययोः प्रतिपादितम् । तथाऽपि, भूतान्तरसंसृष्टमेव
तेजः तेजश्शब्देन अभिधीयते इति भाष्योक्तेः तेजसः प्राधान्यात् तदुक्तिः उपपद्यत इति द्रष्टव्यम् ।
3.11
य एवं विद्वान् प्राणं वेद, न हास्य प्रजा हीयते; अमृतो भवति । तदेष श्लोकः ।।
B.3.11
"	प्र. - य एवं विद्वान् इति । एवमुत्पत्त्यागमनप्रतिष्ठादिप्रकारेण प्राणं य उपास्ते,"
तत्र पुत्रपौत्रादिलक्षणप्रजाहानिः न भवति । परिशुद्धप्रत्यगात्मस्वरूपप्रतिपत्तिमुखेन
ब्रह्मोपासनप्रीति1 द्वारा मोक्षहेतुश्च भवति इति द्रष्टव्यम् । तदेष श्लोकः2 । तत्
- प्राणवेदनमधिकृत्य प्रवृत्तः अयं श्लोकः इत्यर्थः ।।
3.12
उत्पत्तिमायतिं स्थानं विभुत्वं चैव पंचधा ।
"अध्यात्मं चैव प्राणस्य विज्ञायामृतमश्नुते । विज्ञायामृतमश्नुत इति । 	"
B.3.12
"	प्र. - उत्पत्तिमायतिम् इति । उत्पत्तिम् - प्राणस्य परमात्मन उत्पत्तिम्, मनसा सह"
आगमनम् अस्मिन् शरीरे, पायूपस्थादिस्थानेषु स्थितिम्, `यथा सम्राडेवाधिकृतान्' इत्युक्तं
स्वाम्यलक्षणं विभुत्वम्, अध्यात्मम् - प्राणादिरूपेण पंचधा स्थितिम्, च शब्दसमुच्चितम्
आदित्यादिरूपेण पंचधा बाह्यमवस्थानं च
विज्ञाय, अमृतम् मोक्षम् अश्नुते - प्राप्नोति । द्विर्वचनं प्रतिवचनसमाप्तिद्योतनार्थम् ।।
।। इति तृतीयप्रश्नप्रकाशिका ।।
4.1
अथ हैनं सौर्यायणी गार्ग्यः पप्रच्छ । भगवन् ! एतस्मिन् पुरुषे कानि
स्वपन्ति । कान्यस्मिन् जाग्रति । कतर एषः स्वप्नान् पश्यति । कस्यैतत्
सुखं भवति1 । कस्मिन्नु सर्वे सम्प्रतिष्ठिता भवन्ति2 इति ।।
B.4.1
"	प्र. - अथ हैनं सौर्यायणी इति स्पष्टोऽर्थः । भगवन् ! एतस्मिन् पुरुषे कानि स्वपन्ति"
। पुरुषे सुप्ते सति इति शेषः । शिष्टं स्पष्टम् । कान्यस्मिन् जाग्रति? अत्रापि, सुप्ते
सति इति शेषः । एषः द्योतनादिगुणयोगात्, देवः - जीवः, कतरः - कीदृशः सन् स्वप्नान् रथादीन्
पश्यति1 । कस्य एतत्सुखं भवति ? कस्य
हेतोः एतद्वैषयिकं सुखम् इत्यर्थः ।।
"4.2	"
तस्मै स होवाच - यथा गार्ग्य ! मरीचयोऽर्कस्यास्तं गच्छतः सर्वा एतस्मिन्
तेजोमण्डले एकी भवन्ति । ताः पुनरुदयतः प्रचरन्ति - एवं ह वै तत् सर्वं
परे देवे मनस्येकीभवति । तेन तर्ह्येष पुरुषो न शृणोति, न पश्यति, न
जिघ्रति, न रसयते, न स्पृशते, नाभिवदते, नादत्ते, नानन्दयते, न विसृजते,
नेयायते; स्वपिति इति आचक्षते ।।
"B.4.2	"
"	प्र. - तस्मै स होवाच इति । यथा सायंकालेऽस्तं गच्छतः सूर्यस्य किरणाः नानादिक्षु"
प्रसरणं विना आदित्यमण्डले एकीभवन्ति; पुनश्च उद्यतः सूर्यस्य किरणाः नानादिक्षु प्रसरन्तः
प्रकाशका भवन्ति । एवम् एतत्सर्वम् इन्द्रियजातम् परे - इतरेभ्य उत्कृष्टे देवे - द्योतनादिगुणयुक्ते
मनस्येकीभवति; स्वस्वव्यापाराभिमुख्यविरोधिसंश्लेषविशेषयुक्तं भवति इत्यर्थः । तेन -
श्रोत्रादीन्द्रियाणाम् उपरतत्त्वेन इत्यर्थः1 । आनन्दः उपस्थेन्द्रियकार्यम् ।
"	विसर्गः1 अपानकार्यम् । नेयायते - न गच्छति इत्यर्थः । स्वपितीत्याचक्षत इत्यन्तेन2"
कानि स्वपन्ति? इति प्रश्नस्य बाह्यज्ञानेन्द्रियकर्मेन्द्रियादिः स्वपत इत्युक्तम्3
। प्रत्येकम् एकत्वाभिप्रायेण स्वपिति इत्येकवचनम्4।।
4.3
प्राणाग्नय एव एतस्मिन् पुरे जाग्रति । गार्हपत्यो ह वा एषोऽपानः
व्यानोऽन्वाहार्यपचनः यत् गार्हपत्यात् प्रणीयते, प्रणयनादाहवनीयः प्राणः ।। 3 ।।
B.4.3
"	प्र. - कान्यस्मिन् जाग्रति इत्यस्य उत्तरमाह - प्राणाग्नयः इति । प्राणापानादिरूपाः"
अग्नय एवैतस्मिन् पुरशब्दनिर्दिष्टे शरीरे जागरणं1 कुर्वन्ति इत्यर्थः ।
स्वापदशायां जाग्रत्सु प्राणादिपंचकोच्छ्वासनिश्वासमनोरूपेषु उपासनार्थं अग्निहोत्र2सम्पत्तिं
दिदर्शयिषुः -तत्र व्याप्रियमाणं मन एव यजमानः, अपानो मूलाधारस्थतया गार्हपत्यः, तन्निहितो3
व्यानश्चा4न्वाहार्यपचनशब्दितो दक्षिणाग्निः, अपानवायुमूलकः प्राणो गार्हपत्यात्प्रणीयमानाहवनीयतुल्यतया
आहवनीयः, तदाधारकौ उच्छ्वासनिश्वासौ द्वे आहवनीये (तै.ब्रा. 2-1-3) इति निर्दिष्टाहुतिद्वयम्,
उच्छ््वासनिश्वासहेतुभूतः समानो वायुः आहुती समं नयति इति निर्देशयोग्याध्वर्युः, उदानवायुस्तु
यजमानस्य लोकान्तरोन्नयनहेतुत्वात् उदानः इति अग्निहोत्राहुत्यवयवभूतान् यजमानाग्नित्रयाहुतिद्वयाध्वर्युकर्मफलभूतान्
अष्टावपि1 पदार्थान् प्राणादिपंचकोच्छ््वासनिश्वासमनोरूपेष्वष्टासु2 दर्शयति - गार्हपत्यो
ह वा इति । अत्र यद्यपि जीवस्यैव, एवमेवेमाः सर्वाः प्रजा अहरहर्गच्छन्त्यः एतं ब्रह्मलोकं
न विन्दन्ति (छां.उ. 8-3-2) इति ब्रह्मगमनं श्रूयते; न मनसः - तथाऽपि मनसः पुरीतद््गमनश्रवणात्
तद््गतब्रह्मगमयितृत्वोक्तिः उपपद्यत इति द्रष्टव्यम् ।।
4.4
यदुच्छ्वासनिश्वासौ एतावाहुती समं नयति इति समानः । मनो ह वाव
यजमानः । इष्यफलमेव उदानः । स एवं यजमानमहरहर्ब्रह्म गमयति ।। 4 ।।
B.4.4
"	प्र. - कान्यस्मिन् जाग्रति इत्यस्य उत्तरमाह - प्राणाग्नयः इति । प्राणापानादिरूपाः"
अग्नय एवैतस्मिन् पुरशब्दनिर्दिष्टे शरीरे जागरणं1 कुर्वन्ति इत्यर्थः । स्वापदशायां
जाग्रत्सु प्राणादिपंचकोच्छ्वासनिश्वासमनोरूपेषु उपासनार्थं अग्निहोत्र2सम्पत्तिं
दिदर्शयिषुः -तत्र व्याप्रियमाणं मन एव यजमानः, अपानो मूलाधारस्थतया गार्हपत्यः, तन्निहितो3
व्यानश्चा4न्वाहार्यपचनशब्दितो दक्षिणाग्निः, अपानवायुमूलकः प्राणो गार्हपत्यात्प्रणीयमानाहवनीयतुल्यतया
आहवनीयः, तदाधारकौ उच्छ्वासनिश्वासौ द्वे आहवनीये (तै.ब्रा. 2-1-3) इति निर्दिष्टाहुतिद्वयम्,
उच्छ््वासनिश्वासहेतुभूतः समानो वायुः आहुती समं नयति इति निर्देशयोग्याध्वर्युः, उदानवायुस्तु
यजमानस्य लोकान्तरोन्नयनहेतुत्वात् उदानः इति अग्निहोत्राहुत्यवयवभूतान् यजमानाग्नित्रयाहुतिद्वयाध्वर्युकर्मफलभूतान्
अष्टावपि1 पदार्थान् प्राणादिपंचकोच्छ््वासनिश्वासमनोरूपेष्वष्टासु2 दर्शयति - गार्हपत्यो
ह वा इति । अत्र यद्यपि जीवस्यैव, एवमेवेमाः सर्वाः प्रजा अहरहर्गच्छन्त्यः एतं ब्रह्मलोकं
न विन्दन्ति (छां.उ. 8-3-2) इति ब्रह्मगमनं श्रूयते; न मनसः - तथाऽपि मनसः पुरीतद््गमनश्रवणात्
तद््गतब्रह्मगमयितृत्वोक्तिः उपपद्यत इति द्रष्टव्यम् ।।
B.4.4
"	प्र. - कान्यस्मिन् जाग्रति इत्यस्य उत्तरमाह - प्राणाग्नयः इति । प्राणापानादिरूपाः"
अग्नय एवैतस्मिन् पुरशब्दनिर्दिष्टे शरीरे जागरणं1 कुर्वन्ति इत्यर्थः । स्वापदशायां
जाग्रत्सु प्राणादिपंचकोच्छ्वासनिश्वासमनोरूपेषु उपासनार्थं अग्निहोत्र2सम्पत्तिं
दिदर्शयिषुः -तत्र व्याप्रियमाणं मन एव यजमानः, अपानो मूलाधारस्थतया गार्हपत्यः, तन्निहितो3
व्यानश्चा4न्वाहार्यपचनशब्दितो दक्षिणाग्निः, अपानवायुमूलकः प्राणो गार्हपत्यात्प्रणीयमानाहवनीयतुल्यतया
आहवनीयः, तदाधारकौ उच्छ्वासनिश्वासौ द्वे आहवनीये (तै.ब्रा. 2-1-3) इति निर्दिष्टाहुतिद्वयम्,
उच्छ््वासनिश्वासहेतुभूतः समानो वायुः आहुती समं नयति इति निर्देशयोग्याध्वर्युः, उदानवायुस्तु
यजमानस्य लोकान्तरोन्नयनहेतुत्वात् उदानः इति अग्निहोत्राहुत्यवयवभूतान् यजमानाग्नित्रयाहुतिद्वयाध्वर्युकर्मफलभूतान्
अष्टावपि1 पदार्थान् प्राणादिपंचकोच्छ््वासनिश्वासमनोरूपेष्वष्टासु2 दर्शयति - गार्हपत्यो
ह वा इति । अत्र यद्यपि जीवस्यैव, एवमेवेमाः सर्वाः प्रजा अहरहर्गच्छन्त्यः एतं ब्रह्मलोकं
न विन्दन्ति (छां.उ. 8-3-2) इति ब्रह्मगमनं श्रूयते; न मनसः - तथाऽपि मनसः पुरीतद््गमनश्रवणात्
तद््गतब्रह्मगमयितृत्वोक्तिः उपपद्यत इति द्रष्टव्यम् ।।
4.5
अत्रैष देवः स्वप्ने महिमानमनुभवति । यद्दृष्टं दृष्टमनुपश्यति, श्रुतं
श्रुतमेवार्थमनुशृणोति, देशदिगन्तरैश्च प्रत्युनुभूतं पुनः पुनः प्रत्यनुभवति, दृष्टं
चादृष्टं च श्रुतं चाश्रुतं च अनुभूतं चाननुभूतं च सच्चासच्च सर्वं पश्यति; सर्वः
पश्यति ।।
B.4.5
"	प्र. - कतर एष देवः स्वप्नान् पश्यति इत्यस्य उत्तरमाह - अत्रैष देवः इति। अत्र - अस्मिन्"
अवसरे एष देवः - जीवः, स्वप्ने - करितुरगादिलक्षणं महिमानमनुभवति  - पश्यति । जागरे
प्राक् यद्दृष्टम्, तमेवार्थमनुपश्यति । अनु - पश्चात्, पश्यति - अनुभवति । दृष्टं दृष्टं
भूयो दृष्टम् इत्यर्थः । श्रुतमेवार्थमनुशृणोति। देशान्तरेषु1 प्रत्यहमनुभूतमर्थं
पुनः पुनः अनुभवति । दृष्टं श्रुतमेव अनुभवति इति अयमपि नियमो नास्ति; कदाचित् पूर्वानुभूतमपि
शरीर2च्छेदनादिकम् अनुभवति । विद्यमानं च अनुभवति; अविद्यमानं च अनुभवति । सर्वः पश्यति
- सर्वः सन् पश्यति । द्रष्टा, श्रोता, घ्राता, गन्ता वक्ता च इत्यादिसर्वरूपःसन्् पश्यति
इत्यर्थः । तदानीं जागरीयबाह्यज्ञानकर्मेन्द्रियाणाम् उपरतव्यापारत्वेऽपि स्वाप्निकैः
ईश्वरसृष्टैः शरीरेन्द्रियैः द्रष्टृत्वादिमान् सन् अनुभवति इति भावः ।।
4.6
स यदा तेजसाऽभिभूतो भवति, अत्रैष देवः स्वप्नान्न पश्यति । अथ तदेतस्मिन्
शरीरे एतत् सुखं भवति ।।
B.4.6
"	प्र. - एतस्मिन्नन्तरे, सता सोम्य तदा सम्पन्नो भवति (छां.उ.6-8-1) तेजसा हि तदा सम्पन्नो"
भवति (छां.उ.8-6-3) इति श्रुत्युक्तरीत्या परप्रकाशकतया तेजः शब्दितेन परमात्मना अभिभूतो
भवति - सम्पन्नो भवति - सम्परिष्वक्तो भवति इति यावत् । तदा स्वाप्नान् पदार्थान् न
पश्यति इत्यर्थः । ततश्च कतर एष 1 स्वप्नान् पश्यति
प्रश्नस्य ब्रह्मसम्पत्तिविरहदशायां मनोमात्रपरिशेषसमये स्वाप्नान् पदार्थान् पश्यतीति उक्तं भवति ।।
"	कस्यैतत्सुखं भवति इत्यस्य उत्तरमाह - अथ तदेतस्मिन् इति । यत््2 सुखं भवति, तत्"
एतस्मिन् शरीरे सत्येव भवति इत्यर्थः । शरीरमेव वैषयिकसुखहेतुरित्युक्तं भवति, अशरीरं
वाव सन्तं न प्रियाप्रिये स्पृशतः (छां.उ. 8-12-1) इति श्रुतेः इति द्रष्टव्यम् ।।
4.7
स यथा सोम्य वयांसि वासोवृक्ष सम्प्रतिष्ठन्ते, एवं ह वै तत्सर्वं पर आत्मनि
सम्प्रतिष्ठते ।।
B.4.7
"	प्र. - कस्मिन् सर्वे प्रतिष्ठिता भवन्ति इत्यस्य उत्तरमाह - स यथा सोम्य इति । वयांसि"
- पक्षिणः वासोवृक्षम् - निवासवृक्षं प्रति सम्प्रतिष्ठन्ते । सः दृष्टान्तो यथा, एवं
परमात्मनि सर्वं प्रतिष्ठितं भवति इत्यर्थः ।।
4.8
पृथिवी च पृथिवीमात्रा च आपश्चापोमात्रा च तेजश्च तेजोमात्रा च वायुश्च
वायुमात्रा च आकाशश्चाकाशमात्रा च चक्षुश्च द्रष्टव्यं च श्रोत्रं च श्रोतव्यं च
घ्राणं च घ्रातव्यं च रसश्च रसयितव्यम् च त्वक् च स्पर्शयितव्यं च वाक् च
वक्तव्यं च हस्तौ च आदातव्यं च उपस्थश्चाऽऽनन्दयितव्यं च पायुश्च
विसर्जयितव्यं च पादौ च गन्तव्यं  च अहंकारश्चाहंकर्तव्यं च चित्तं च
चेतयितव्यं च तेजश्च विद्योतयितव्यं च प्राणश्च विधारयितव्यं च ।।
B.4.8
"	प्र. - सर्वशब्दार्थ प्रपंचयति - पृथिवी च इत्यादिना । अत्र पृथिवीमात्राशब्देन पुराणेषु"
गन्धतन्मात्रशब्दाभिलप्या पृथिवीपूर्वावस्था उच्यते । एवमुत्तरेष्वपि मात्राशब्देषु द्रष्टव्यम् ।।
4.9
एष हि द्रष्टा स्प्रष्टा श्रोता घ्राता रसयिता मन्ता बोद्धा कर्ता विज्ञानात्मा
पुरुषः। स परेऽक्षरे आत्मनि सम्प्रतिष्ठते ।।
B.4.9
"	प्र. - एष हि द्रष्टा इत्यादि । चेतनाचेतनरूपः - कर्तृकरणकर्मरूपः"
सर्वोऽपि प्रपञ्चः तदाश्रित इति भावः । अत्र बोद्धा कर्ता विज्ञानात्मेति निर्देशात्
आत्मनो ज्ञातृत्वमेव, न ज्ञानरूपत्वम् इति वदन्तः तार्किकाः ज्ञानत्वमेव न ज्ञातृत्वम्
इति वदन्तो मृषावादिनश्च निरस्ता भवन्ति ।।
4.10
परमेवाक्षरं प्रतिपद्यते स यो ह वै तदच्छायमशरीरमलोहितं शुभ्रमक्षरं
वेदयते यस्तु सोम्य ! सर्वज्ञस्सर्वो भवति । तदेष श्लोकः ।।
B.4.10
"	प्र. - स यो ह वै तत् इति । छायाशब्देन ज्ञानसंकोचकं कर्मोच्यते । अच्छायम् - अपापम्"
इत्यर्थः । अत एव अशरीरम् अलोहितम् - रूपादिशून्यम्, शुभ्रम् - स्वप्रकाशम्, अक्षरम्
- क्षरणशून्यम् परमात्मानम्, वेदयते - जानाति, सः हे सोम्य ! प्रियदर्शन ! परमेवाक्षरं
ब्रह्म वासुदेवं प्रतिपद्य सर्वज्ञो भवति सर्वी भवति - सर्वकामयुक्तो भवति । तदेष श्लोकः
। तत् - ब्रह्माभिमुखीकृत्य एषः - वक्ष्यमाणः, श्लोकः ।।
4.11
ज्ञानात्मा सह देवैश्च सर्वैः प्राणा भूतानि सम्प्रतिष्ठन्ति यत्र ।
शुभ्रमक्षरं वेदयते यस्तु सोम्य स सर्वज्ञः सर्वमेवाऽऽविवेशेति ।।
B.4.11
"	प्र. - विज्ञानात्मा इति । सर्वैः देवैः - वागादीन्द्रियैस्सह मुख्यप्राणाः, भूतानि"
- महाभूतानि च जीवात्मा च यत्र प्रतितिष्ठन्ति, तादृशम्, शुभ्रम् - स्वप्रकाशम्1,
अक्षरम् - निर्विकारं परमात्मानं यो जानाति, स सर्वज्ञः सर्वमपि कामजातम्2, आविवेश
- आविशति । सर्वेषु लोकेषु कामचारो भवति (छां.उ.7-25-2) इति श्रुत्युक्तरीत्या काम्यमानसर्वलोकसंचारी भवति इत्यर्थः ।।
इति चतुर्थप्रश्नप्रकाशिका
5.1
अथ हैनं शैब्यः सत्यकामः पप्रच्छ । स यो ह वै तद््भगवन् मनुष्येषु
प्रायणान्तमोंकारमभिध्यायीत, कतमं वाव स तेन लोकं जयतीति ।।
B.5.1
"	प्र. - अथ हैनं शैब्यः इत्यादि । ह वै इति प्रसिद्ध्यतिशये । स इति।  अधिकारिसामान्यपरम्"
। पूजार्ह1 ! यः अधिकारी मनुष्याणां मध्ये मरणान्तमोंकारम् अभिध्यायति2, स कतमं लोकम्
- तेन ओंकारेण प्राप्नोति इत्यर्थः । वाव शब्दोऽवधारणे, प्रसिद्धौ वा ।।
5.2
तस्मै स होवाच एतद्वै सत्यकाम ! परं चापरं च ब्रह्म यदोंकारः तस्माद्विद्वान्
एतेनैवायतनेन एकतरमन्वेति ।।
B.5.2
"	प्र. - तस्मै स होवाच इति । स्पष्टोऽर्थः । हे सत्यकाम ! एतदेव, परं च अपरं च ब्रह्म"
। उभयवाचकम्् इत्यर्थः । वाच्यवाचकभावनिबन्धनं सामानाधिकरण्यम् । तथैव व्यासार्यैः ईक्षतिकर्माधिकरणे
व्याख्यातत्वात् । किं
तदित्यत्राह - यदोंकारः इति1 । तस्मादुपासकः । एतेनैव - ओंकाररूपेण मार्गेण एकतरम्
- परम् अपरं वा ब्रह्म अन्वेति - उपास्त इत्यर्थः ।।
5.3
स यद्येकमात्रमभिध्यायीत स तेनैव संवेदितस्तूर्णमेव जगत्यामभिसम्पद्यते।
तमृचो मनुष्यलोकमुपनयन्ते स तत्र तपसा ब्रह्मचर्येण श्रद्धया सम्पन्नो
महिमानमनुभवति ।।
B.5.3
"	प्र. - स यद्येकमात्रम् इति । सः - उपासकः, यद्येकमात्रम् - ह्रस्वं प्रणवम् अपरब्रह्मवाचकम्,"
अभिध्यायीत - अपरब्रह्मवाचकेन ह्रस्वेन प्रणवेन यः अपरं ब्रह्मोपास्ते, स तेनैव - एकमात्रोंकारकरणकापरब्रह्मध्यानेनैव,
संवेदितः - लब्धसत्ताकः, जगत्याम् - भुवि, अभि1  अभ्यर्हितः श्रेष्ठः सम्पद्यते। तम्
ऋङ्मन्त्राः मनुष्यलोकं प्रापयन्ति । सः - मनुष्यलोकं नीतः, तपसा - अनशनादिना, ब्रह्मचर्येण
- मैथुनवर्जनेन, श्रद्धया - आस्तिक्यबुद्ध्या, यदि सम्पन्नो भवति, तदा महिमानम् - श्रेयस्साधकं
ब्रह्मोपासनम् अनुतिष्ठति इत्यर्थः । न च एचो ह्रस्वाभावात् कथमोंकारस्य ह्रस्वत्वम्
इति शंकनीयम्; लोके2 ह्रस्वस्य ओंकारस्य दर्शनात् ।
5.4
अथ यदि द्विमात्रेण मनसि सम्पद्यते, सोऽन्तरिक्षं यजुर्भिरुन्नीयते सोमलोकम् ।
स सोमलोके विभूतिमनुभूय पुनरावर्तते ।
B.5.4
"	प्र.-अथ यदि द्विमात्रेण इत्यादि । द्विमात्रेण - अपरब्रह्मवाचकेन प्रणवेन यस्य मनसि"
अपरब्रह्मध्यानं सम्पद्यते सः- अन्तरिक्षाश्रितं सोमलोकं द्विमात्रोपासकः पुमान्् यजुर्मन्त्रैः
उन्नीयते । अत्र अन्तरिक्षसोमलोकशब्दः ऊर्ध्वमात्रोपलक्षक आमुष्मिकमात्रपर इति ईक्षतिकर्माधिकरणभाष्ये
समर्थितम्1 । अमुष्मिन्नैश्वर्यमनुभूय तत्पुण्यावसाने पुनरावर्तते ।।
5.5
यः पुनरेतं त्रिमात्रेणोमित्येतेनैवाक्षरेण परं पुरुषमभिध्यायीत, स तेजसि सूर्ये
सम्पन्नः यथा पादोदरस्त्वचा विनिर्मुच्यते एवं ह वै स पाप्मना
विनिर्मुक्तः स सामभिरुन्नीयते ब्रह्मलोकम् । स एतस्माज्जीवघनात् परात्परं
पुरिशयं पुरुषमीक्षते । तदेतौ श्लोकौ भवतः ।।
B.5.5
"	प्र.- यः पुनरेतम् इति । यस्तु एकमात्रद्विमात्रत्वदशायाम् अर्वाचीनफलसाधनेन एतेनैवाक्षरेण"
परमात्मानम्, अभिध्यायति - आभिमुख्येन ध्यायति-निरन्तरं ध्यायति इत्यर्थः । सः - उपासकः,
तेजोमण्डले सूर्ये सङ्गतः सन् उदरमेव पादो यस्य स पादोदरः ; सर्प इति यावत् । यथा सर्पो
जीर्णत्वचा1 विनिर्मुक्तो भवति, एवं पाप्मना विनिर्मुक्तः सन् भगवल्लोकं वैकुण्ठम्,
सामभिः - गीतिप्रधानैः, मन्त्रैः उन्नीयते । अत्र व्यासार्यैः - स पाप्मना विनिर्मुक्त
इति तच्छब्दश्रवणात्1 स सामभिः इत्यैकपद्यमाश्रित्य, सामगानसहितैः इति वा सान्त्ववचनसहितैः
पुरुषैः इति वाऽर्थः इति ईक्षतिकर्माधिकरणे व्याख्यातम् । स एतस्मात् इति कर्मनिमित्तदेहिन
एव जीवघनशब्दार्थतया ईक्षतिकर्माधिकरणभाष्ये वर्णितत्वात्2; जीवघनशब्देन संसार3मण्डलमुच्यते
मूर्तौ घनः (पा.सू.3-3-77)
इति काठिन्यशब्दितमूर्तौ घनशब्दस्य निपातित्त्वात्, देहद्वारत्वादात्मनि काठिन्यस्य,
घनशब्दो देहिपर एव । तस्मात् परः परिशुद्धात्मा । तस्मादपि परभूतम्, पुरिशयम् - पूः
प्राणिनः सर्वं 4  गुहाशयस्य (आप.ध.सू.1-22-4) इति सर्वेषु प्राणिषु अन्तरात्मतया शयानम्,
"	भगवानिति शब्दोऽयं तथा पुरुष इत्यपि ।"
"	निरुपाधी च वर्तेते वासुदेवे सनातने।। (पाद््मोत्तर.6-254-66)"
इति निरुपाधिकपुरुषशब्दवाच्यं भगवन्तं वासुदेवम्5 ईक्षत इत्यर्थः ।
"	अतएव, स सामभिरुन्नीयते ब्रह्मलोकम् इति6 ब्रह्मलोकशब्दस्य सत्य7लोकपरत्वशंका व्युदस्ता,"
तद््गतानां परवासुदेवेक्षणासम्भवात् इति द्रष्टव्यम्। तदेतौ इति । तत् - ओंकारध्यानम्
अधिकृत्य वक्ष्यमाण8श्लोकौ प्रवृत्तौ इत्यर्थः ।।
5.6
तिस्रो मात्रा मृत्युमन्त्यः प्रयुक्ताः अन्योन्यसक्ता अनविप्रयुक्ताः।
क्रियासु बाह्माभ्यन्तरमध्यमासु सम्यक् प्रयुक्तासु न कम्पते ज्ञः।।
B.5.6
"	प्र. - तिस्रो मात्रेति । अविप्रयुक्ता न भवन्ति इति अनविप्रयुक्ताः1 । अत्यन्तद्रुतोच्चारणेन"
अन्योन्यसक्ततया,अतिविप्रकृष्टकालतया, अत्यन्तविप्रयुक्ततया
वा प्रयुक्ताः तिस्रो मात्राः मृत्युमन्त्यः - मृत्युप्रदाः अनर्थावहा इति यावत् । मृत्युमत्य
इति पाठोऽपि स एवार्थः । यज्ञादिका बाह्याः क्रियाः, आन्तराः मानसक्रियाः, मध्यमाः
वाचिकजपरूपाः । आसु क्रियासु-तिसृषु मात्रासु, सम्यक्-अत्यन्तसंयोगवियोग1मन्तरेण प्रयुक्तासु
सतीषु, ज्ञः - तस्य योगाभिज्ञः2 पुमान्, न कम्पते-फलात् न च्यवत इत्यर्थः ।।
5.7
"ऋग्भिरेतं यजुर्भिरन्तरिक्षं सामभिर्यत्तत् कवयो वेदयन्ते । 	"
तमोंकारेणैवायतनेनान्वेति विद्वान् यत्तच्छान्तमजरममृतमभयं परं चेति
।। इति पञ्चमः प्रश्नः।।
B.5.7
"	प्र. - ऋग्भिरेतम् इति । स विद्वान् एतम्-मनुष्यलोकम् इत्यर्थः1 । यत्तत् कवयो वेदयन्ते"
। कवयः - क्रान्तदर्शिनः । तद्विष्णोः परमं पदं सदा पश्यन्ति सूरयः (सु.उ.6) इत्युक्तरीत्या
सूरयो यं लोकं पश्यति, तम् ओंकारेणैवंका मार्गेणान्वेति । गत्वा च, शान्तम् ऊर्मिषट्करहितम्,
अजरममृतम् - जरामरणशून्यम्, अभयम् - अकुतोभयम्, परम् - सर्वकारणत्वेन सर्वोत्कृष्टं
ब्रह्म च प्राप्नोति इत्यर्थः ।
"	अस्य सन्दर्भस्य परमात्मपरत्वम् । ईक्षतिकर्मव्यपदेशात्सः (ब्र.सू.1-3-12) इति सूत्रकारैः"
प्रत्यपादि । तदर्थस्तु तद््भाष्ये इत्थमुक्तः आथर्वणिकास्सत्यकामप्रश्नेऽधीयते, यः
पुनरेतं त्रिमात्रेणोमित्येवाक्षरेण परमपुरुषमभिध्यायीत स तेजसि सूर्ये सम्पन्नो यथा
पादोदरस्त्वचा विनिर्मुच्यते । एवं हवै स पाप्मना विनिर्मुक्तः स सामभिरुन्नीयते ब्रह्मलोकं
स एतस्माज्जीवघनात्परात्परं पुरिशयं पुरुषमीक्षत इति । अत्र ध्यायतिईक्षतिशब्दावेकविषयौ
ध्यानफलत्वादीक्षणस्य,  - यथाक्रतुरस्मिल्लोके पुरुषः इति न्यायेन ध्यानविषयत्वस्यैव
प्राप्यत्वात्परमपुरुषमित्युभयत्र कर्मभूतस्यार्थस्य
प्रत्यभिज्ञानाच्चः, तत्र संशय्यते - किमिह परमपुरुषमिति निर्दिष्टो जीवः समष्टिरूपोऽण्डाधिपतिः
चतुर्मुखः । उत सर्वेश्वरः पुरुषोत्तम इति । किं युक्तम्? समष्टिक्षेत्रज्ञ इति । कुतः?
स यो हवै तद््भगवन्मनुष्येषु प्रायणान्तम् ओंकारमभिध्यायीत कतमं वाव स तेन लोकं जयतीति
प्रक्रम्य एकमात्रं प्रणवमुपासीनस्य मनुष्यलोकप्राप्तिमभिधाय द्विमात्रम् उपासीनस्यान्तरिक्षलोक-
प्राप्तिमभिधाय त्रिमात्रमुपासीनस्य प्राप्यतयाऽभिधीयमानो ब्रह्मलोकोऽन्तरिक्षात्परो
जीवसमष्टिरूपस्य चतुर्मुखस्य लोकः इति विज्ञायते । तद््गतेन वीक्ष्यमाणस्तल्लोकाधिपश्चतुर्मुख
एव । एतस्माज्जीवघनात्परात्परमिति च देहेन्द्रियादिभ्यः पराद्देहेन्द्रियादिभिस्सह घनीभूताज्जीवव्यष्टिपुरुषाद््ब्रह्मलोक-
वासिनस्समष्टिपुरुषस्य चतुर्मुखस्य परत्वेनोपपद्यते । अतोऽत्र निर्दिश्यमानः परः पुरुषस्समष्टिपुरुषश्चतुर्मुख
एव । एवं चतुर्मुखत्वे निश्चिते अजरत्वादयो यथाकथंचिन्नेया इति प्राप्ते प्रचक्ष्महे
- ईक्षतिकर्मव्यपदेशात्सः (ब्र.सू. 1-3-12) इति । ईक्षतिकर्म परमात्मा । कुतः? व्यपदेशात्
। व्यपदिश्यते हि ईक्षतिकर्मपरमात्मत्वेन । तथाहि ईक्षतिकर्मविषयतयोदाहृते श्लोके -
तमोंकारेणैवायतनेनान्वेति विद्वान्यत्तच्छान्त- मजरमभयममृतं परं चेति परं शान्तमजरमभयममृतमिति
परमात्मन एवैतद्रूपम् - एतदभयमेतदमृतमेतद््ब्रह्म इत्येवमादि श्रुतिभ्यः । एतस्माज्जीवघनात्
परात्परम् इति च परमात्मन एव व्यपदेशः; न चतुर्मुखस्य तस्यापि जीवघनशब्दगृहीतत्वात्
। यस्य हि कर्मनिमित्तं देहित्वम्, स जीवघन इत्युच्यते । चतुर्मुखस्यापि तच्छ्रूयते-यो
ब्रह्मणं विदधाति पूर्वम् इत्यादौ । यत्पुनरुक्तमन्तरिक्षलोकस्योपरि निर्दिश्यमानो ब्रह्मलोकश्चुतुर्मुखलोक
इति प्रतीयत तत्रस्थश्चतुर्मुख इति । तदयुक्तम् - यत्तच्छान्तमजरमभयम् इत्यादिना
ईक्षतिकर्मणः परमात्मत्वे निश्चिते सति ईक्षितुः स्थानतया निर्दिष्टो ब्रह्मलोको न क्षयिष्णुः
चतुर्मुखलोको भवितुमर्हति । किंच - यथा पादोदरस्त्वचा विनिर्मुच्यते एवं ह वै स पाप्मना
विनिर्मुक्तः स सामभिरुन्नीयते ब्रह्मलोकमिति सर्वपापविनिर्मुक्तस्य प्राप्यतयोच्यमानं
न चतुर्मुखस्थानम् । अतएव च उदाहरणश्लोके इममेव ब्रह्मलोकमधिकृत्य श्रूयते-यत्तत्कवयो
वेदयन्ते इति । कवयः - सूरयः, सूरिभिः दृश्यं च वैष्णवं पदमेव । तद्विष्णोः परमंपदं
सदा पश्यन्ति सूरयः इत्येवमादिभ्यः । न च अन्तरिक्षात्परश्चतुर्मुखलोकः, मध्ये स्वर्गलोकादीनां
सद््भावात् । अतः - एतद्वै सत्यकाम परं चापरं च ब्रह्म यदोंकारस्तस्माद्विद्वानेतेनैवायतनेनैकतरमन्वेति
इति प्रतिवचने यदपरं कार्यं ब्रह्मनिर्दिष्टम् । तदैहिकामुष्मिकत्वेन द्विधा विभज्य
एकमात्रं प्रणवमुपासीनानाम् ऐहिकं मनुष्यलोकावाप्तिरूपं फलमभिधाय द्विमात्रमुपासीनानाम्
आमुष्मिकमन्तरिक्षशब्दोपलक्षितं फलं चाभिधाय - त्रिमात्रेण परब्रह्मवाचिना प्रणवेन परमपुरुषं
ध्यायतां परमेव ब्रह्म प्राप्यतया उपदिशति इति सर्वं समंजसम्। अत ईक्षतिकर्म परमात्मेति1 ।।
इति पञ्चमप्रश्नप्रकाशिका ।।
6.1
अथ हैनं सुकेशा भारद्वाजः पप्रच्छ । भगवन् ! हिरण्यनाभः कौसल्यो राजपुत्रो
मामुपेत्यैनं प्रश्नमपृच्छत षोडशकलं भारद्वाज ! पुरुषं वेत्थ इति  । तमहं
कुमारम् अब्रुवम् नाहमिमं वेद; यद्यहमिमवेदिषम् कथं ते नावक्ष्यमिति ।
समूलो वा एष परिशुष्यति, योऽनृतमभिवदति । तस्मान्नार्हाम्यनृतं वक्तुम् । स
तूष्णीं रथमारुह्य प्रवव्राज । तं त्वा पृच्छामि, क्वासौ पुरुष इति ।।
B.6.1
"	प्र.-अथ हैनं सुकेशा इत्यादि । हे भगवन् ! हिरण्यनाभनामा कोसलदेशाधिपती राजपुत्रो मत्समीपमागत्य"
इमं वक्ष्यमाणं प्रश्नं कृतवान् । हे भारद्वाज । इति मां सम्बोध्य1  प्राणाद्याः नामान्ताः
षोडशकला यस्य स षोडशकलः, तं पुरुषं वेत्थ2 - जानासि किमिति इत्यर्थः । तम्-राजकुमारम्
अहमेव मुक्तवान्, त्वदुक्तं पुरुषमहं न जानामि । यद्यहं जानीयाम्, केन हेतुना3 राजकुमाराय
योग्याय शिष्याय न कथयिष्यामि इति । योऽनृतं ब्रूते, स मूलेन सह सर्वतः शुष्यति । श्रेयो
हेतुभूतं पुण्यं सर्वमेव4 नश्यति इत्यर्थः । अतो मदुक्ते त्वयाऽनृतशंका न कार्येति
भावः । प्रवव्राज-प्रकर्षेण गतः । अनेन स्वल्प लज्जा5 सूचिता । रथेन प्रवव्राज इत्यनेन
तस्य प्रभुत्वं सूचितम्6। तमेव षोडशकलं पुरुषं पृच्छामि त्वाम्, क्वासौ इति । क्व प्रदेशे
तिष्ठति इत्यर्थः । अत्र आधारभूतदेशप्रश्नद्वारा जीवो वा परमात्मा वा इति निर्णयार्थोऽयं
प्रश्न इति द्रष्टव्यम् ।
6.2
तस्मै स होवाच । इहैवान्तश्शरीरे सोम्य स पुरुषः, यस्मिन्नेताः षोडशकलाः
प्रभवन्तीति ।।
B.6.2
"	प्र. - तस्मै सहेति । इहैवान्तश्शरीरे सोम्य ! स पुरुषः यस्मिन्नेताष्षोडशकलाः प्रभवन्ति"
। इहैवान्तश्शरीरे वर्तन्त इति शेषः । अनेन शरीरपरिच्छिन्नप्रदेशमात्राधारत्वोक्त्या
जीव इत्युक्तम् भवति ।
"	ननु जीवस्यैव कथं षोडशकलत्वम्? षोडशकलाधारत्वतत्स्रष्टृत्वयोः परमात्मन्येव1 पुष्कलत्वादित्याशंक्याह"
- यस्मिन् इति । यस्मिन्-पुरुषे, एताः - वक्ष्यमाणाः प्राणाद्या नामान्ताः षोडशकलाः
स्वसंसर्गप्रयुक्त- सुखदुःखादिभोगाख्यमुपकारं कर्तुम्, प्रभवन्ति-समर्था भवन्ति इत्यर्थः।
ततश्च षोडशकलाभोक्तृत्वमेव षोडशकलत्वम् । तच्च जीवस्यैव इति भावः ।।
6.3
स ईक्षांचक्रे । कस्मिन्नहमुत्क्रान्त उत्क्रान्तो भविष्यामि, कस्मिन् वा प्रतिष्ठिते
प्रतिष्ठास्यामीति1 ।।
B.6.3
"	प्र. - ननु षोडशकलासर्गहेतुत्वे जीवपरमात्मनोरविशिष्टे तद््भोक्तृत्वं जीवस्यैव न परमात्मन"
इत्यत्र किं नियामकमित्यत्राह-स ईक्षांचक्रे इत्यादि । इदं वाक्यं जीवाभिसन्धिप्रकारप्रदर्शनपरम्
सोऽध्यक्षे तदुपगमादिभ्यः (ब्र.सू.4-2-4) इति भाष्ये तथोक्तत्वात्2 मदुत्क्रान्तिप्रतिष्ठासहभूतोत्क्रान्तिप्रतिष्ठः को वेति
पर्यालोचितवानित्यर्थः । ततश्च स्वोपकाराभिसन्धिपूर्वकं जीवस्य प्राणादिस्रष्टृत्वात्तद््भोक्तृत्वं
सम्भवति परमात्मनस्तु -
"		न च माम् तानि कर्माणि निबध्नन्ति धनञ्जय ।"
"		उदासीनवदासीनमसक्तं तेषु कर्मसु ।। (भ.गी.9-9)"
"		न मां कर्माणि लिम्पन्ति न मे कर्मफले स्पृहा (भ.गी.4-14) इत्युक्तरीत्या स्वोपकाराभिसन्धिपूर्वकस्रष्टृत्वाभावान्न"
तस्य षोडशकलाभोक्तृत्वमिति भावः ।।
B.6.4
"	प्र. - स प्राणमसृजत इत्यादि । जीवः एवं पर्यालोच्य प्रथमतः स्वोत्क्रान्तिप्रतिष्ठसहभूतोत्क्रान्तिप्रतिष्ठं"
मुख्यप्राणं सृष्टवान् । तस्मात् श्रद्धाम्1 आस्तिक्यबुद्धिम्, पञ्चमहाभूतानि, वागादीन्द्रियम्,
मनः, व्रीह्यादिरूपम् अन्नम्, तदायत्तं शरीरेन्द्रियसामर्थ्यम् शरीरशोषणादिलक्षणम् तपः
, ऋग्यजुःसामादीन् मन्त्रान्, ज्योतिष्टोमादीनि कर्माणि, कर्मफलभूतान् स्वर्गादीन् लोकान्,
तेषु लोकेषु स्वर्गादि2नामानि सृष्टवान् इत्यर्थः । यद्यपि षोडशकलास्रष्टृत्वं परमात्मन
एव तथापि तद्धेतुभूतादृष्टारम्भककर्मकर्तृत्वेन अयं स्रष्टृत्ववाद इति द्रष्टव्यम् ।
ततश्च स्वभोगोपकारिकाः षोडशापि कलाः तद्धेतुभूतादृष्टारम्भककर्माणि कृत्वा सृष्टवान्।
अतः तद््भोक्तृतया षोडशकलत्वं जीवस्य इति यावत् ।।
6.5
स यथेमा नद्यस्स्यन्दमानास्समुद्रायणास्समुद्रं प्राप्यास्तं गच्छन्ति, भिद्येते तासां
नामरूपे, समुद्र इत्येवं प्रोच्यते-एवमेवास्य परिद्रष्टुरिमाष्षोडशकलाः पुरुषायणाः
पुरुषं प्राप्यास्तं गच्छन्ति ; भिद्येते तासां नामरूपे, पुरुष इत्येवं प्रोच्यते।स
एषोकलोऽमृतो भवति । तदेष श्लोकः।।
B.6.5
"	प्र. - अथ परमात्मनः ईदृक्त्वाभावादकलत्वम्, तद्द्वारा मुमुक्षुवेद्यत्वं च उपपादयति"
- स यथेमा नद्यः इति । यथा - प्रस्रवन्त्यो गङ्गाद्याः, नद्यः समुद्रायणाः - अयन1शब्देन
आधारत्वमुखेन आत्मत्वमुच्येत2 - समुद्रापृथक्स्थितिप्रतिपत्तियोग्या भूत्वा, समुद्रं
प्राप्य अस्तं गच्छन्ति - अदर्शनं यान्ति, न तु समुद्रे वृद्ध्यादिलक्षणं विकारम् उत्पादयितुं
प्रभवन्ति । तासां च गङ्गा यमुनादि3नामानि यानि, यानि च शुक्लकृष्णादि4रूपाणि प्राक्तनानि
विभिद्यन्ते5 तत्प्रवेशानन्तरं नामान्तरं6 रूपान्तरं च भवति इत्यर्थः । तदेव दर्शयति
- समुद्र इत्येवं प्रोच्यत7 इति । तत्प्रविष्टं8 नदीजातं सर्वं समुद्र इत्येव9
प्रोच्यते न तु गङ्गा-यमुना इति । स यथा । स दृष्टान्तो यथा इत्यर्थः ।
"	एवमेव अस्य परिद्रष्टुः - अनुभवितुर्भोक्तुर्जीवस्य भोगोपकरणभूता, इमाः - षोडशापि कलाः"
निरुपाधिकपुरुषशब्दवाच्यं वासुदेवं प्राप्यास्तं गच्छन्ति - यथा शिलातलं प्राप्य क्षुरधाराः
कुण्ठीभवन्ति, तथा भोगाधायिका न भवन्ति इत्यर्थः । तत्र हेतुमाह-पुरुषायणाः इति । पुरुषसंकल्पाधीन
स्वरूपस्थितिप्रवृत्तिका इत्यर्थः। आसाम् कलानां जीवविषये भोग्य-भोग्यस्थान-भोगोपकरणत्वादिनामरूपभेदवत् परमात्मविषये
भोगस्थानत्वादि नामरूपे न स्तः। तदेव दर्शयति- पुरुष इत्येवमिति। पुरुषापृथक्स्थितिप्रतिपत्तिकतया
पुरुष इत्येवं प्रोच्यते ; न तु तद््भिन्नत्वेन तद््भोग्यभोगस्थानत्वादिना तत्कला10
प्रोच्यते। स एष इति । तस्मात् परमात्मनः कलाभोक्तृत्वाभावात् अकल इत्येव उच्यते । अत
एव अमृतश्च ; मरणस्य भोक्तृत्वरूपकलासम्बन्धाधीनत्वादिति भावः । तदेष इति । तत् - परमात्मनस्स्वरूपम्11
अधिकृत्य वक्ष्यमाणः, श्लोकः प्रवृत्त इत्यर्थः ।
6.6
अरा इव रथनाभौ कला यस्मिन् प्रतिष्ठिताः ।
तं वेद्यं पुरुषं वेद मा वो मृत्युः परिव्यथा इति ।।
B.6.6
"	प्र. - अरा इव इति । यस्मिन् प्रतिष्ठिताः यदात्मिकाः यदुपादाना1 इत्यर्थः । यथावत्"
तमेव पुरुषं मुमुक्षुवेद्यम् अवगच्छत । ब्रह्मज्ञानस्य2 फलमाह-मा वो मृत्युरिति ।
वः - ब्रह्मज्ञानां युष्माकं परितो व्यथाः मृत्युः मा कार्षीत् इत्यर्थः ।।
6.7
तान् होवाच - एतावदेवाहमेतत् परं ब्रह्म वेद, नातः परमस्तीति ।।
B.6.7
"	प्र. - तान् होवाच इति । तान् - सुकेशादीन् षडपि शिष्यान् प्रति एतत् उवाच अहमेतावदेव"
परं ब्रह्म जानामि । परब्रह्मविषये ममैतावदेव ज्ञानम् । इतोऽधिकं नास्तीत्यर्थः ।।
6.8
ते तमर्चयन्तः त्वं हि नः पिता योऽस्माकमविद्यायाः परं पारं तारयसीति ।
नमः परमऋषिभ्यो नमः परमऋषिभ्यः ।।
B.6.8
"	प्र. - ते तमर्चयन्तः इति । ते षडपि शिष्याः1, तम् - पिप्पलादम्, त्वम् अस्माकम्"
संसारा1 कूपारतीरप्रापकतया पिताऽसि । तस्मात् त्वत्तो जन्मैव श्रेष्ठं जन्म; स हि विद्यातस्तं
जनयति । तच्छ्रेष्ठं जन्म (आप.ध.सू. 1-16, 17) इति श्रवणात् इति अर्चयन्तः पूजयन्तो
बभूवुः ।। नमः परमऋषिभ्यो नमः परमऋषिभ्यः ।। उत्तरशान्तिस्थाने नमः परमऋषिभ्य इति  वाक्यम्
। अभ्यासः उपनिषत्समाप्त्यर्थः ।
"	न च - एतावदेवाहं परं ब्रह्म वेद, नातः  परमस्ति परम अस्ति इति षोडशकलजीवातिरिक्तपरब्रह्मनिषेधः"
किं न स्यात् इति वाच्यम् । अधिकं तु भेदनिर्देशात् (ब्र.सू.2-1-22) इत्यादिभिः विरोधप्रसङ्गात्
। तत्र हि जीवाभेदाद््ब्रह्मणो जगत्कारणत्वे हिताकरणादि दोषमाशंक्य जीवभेदाद्दोषाभावस्सिद्धान्तितः
। तथाहि तदधिकरणभाष्यं जगतो ब्रह्मानन्यत्वं
प्रतिपादयद््भिः - तत्त्वमसि (छां.उ. 6-8-7), अयमात्मा ब्रह्म (मां.उ. 1-2) इत्यादिभिः
जीवस्यापि ब्रह्म अनन्यत्वं व्यपदिश्यत इत्युक्तम् । तत्रेदं चोद्यते - यदि इतरस्य जीवस्य
ब्रह्मभावोऽमीभिः वाक्यैर्व्यपदिश्यते । तदा ब्रह्मणः सार्वज्ञ्यसत्यसंकल्पत्वादियुक्तस्यात्मनो
हितरूपजगदकरणमहितरूपजगत्करण- मित्यादयो दोषाः प्रसज्येरन् । आध्यात्मिकाधिदैविकाधिभौतिकानन्तदुःखाकरं
च इदं जगत् । न चेदृशे स्वानर्थे स्वाधीनो बुद्धिमान्प्रवर्तते । जीवाद््ब्रह्मणो भेदवादिन्यः
श्रुतयो जगद्ब्रह्मणोनन्यत्वं वदता त्वयैव परित्यक्ताः । भेदे सति अनन्यत्वासिद्धेः,
औपाधिकभेदविषयाः भेदश्रुतयः । स्वाभाविकाभेदविषयाश्च अभेदश्रुतयः इति चेत्;  तत्रेदं
वक्तव्यम् - स्वभावतः स्वस्मादभिन्नं जीवं किमनुपहितं जगत्कारणम् ब्रह्म जानाति वा न
वा । न जानाति चेत्सर्वज्ञत्वहानिः, जानाति चेत् स्वस्मादभिन्नस्य जीवस्य दुःखं स्वदुःखमेव
जानतो ब्रह्मणो, हिताकरणाहितकरणादि दोषप्रसक्तिरनिवार्या, जीवब्रह्मणोः अज्ञानकृतो भेदः,
तद्विषयाभेदश्रुतिरिति चेत् ; तत्रापि जीवाज्ञानपक्षे पूर्वोक्ते विकल्पः तत्फलं च तदवस्थम्
। ब्रह्माज्ञानपक्षे स्वप्रकाशस्वरूपस्य ब्रह्मणोऽज्ञानसाक्षित्वं तत्कृतजगत्सृष्टिश्च
न सम्भवति । अज्ञानेन प्रकाशस्तिरोहितश्चेत्  तिरोधानस्य प्रकाशनिवृत्तिकरत्वेन प्रकाशस्यैव
स्वरूपत्वात्स्वरूपनिवृत्तिरेवेति स्वरूपनाशादिदोषसहस्रं प्रागेवोदीरितम् । अत इदमसङ्गतम्
। ब्रह्मणो जगत्कारणत्वमिति । इतरव्यपदेशाद्धिताकरणादिदोषप्रसक्तिः (ब्र.सू.2-1-21)
इति सूत्रेण पूर्वपक्षं प्रापय्य सिद्धान्तोऽभिधीयते - अधिकं तु भेदनिर्देशात् (ब्र.सू. 2-1-22)
इति । तु शब्दः पक्षं व्यावर्तयति। आध्यात्मिकादिदुःखयोगार्हप्रत्यगात्मनोऽधिकमर्थान्तरभूतं
ब्रह्म कुतः? भेदनिर्देशात् प्रत्यगात्मनो हि भेदेन निर्दिश्यते परंब्रह्म - य आत्मनि
तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तर्याम्यमृतः
(बृ.उ. 5-7-26), पृथगात्मानं प्रेरितारं च मत्वा जुष्टस्ततस्तेनामृतत्त्वमेति (श्वे.उ. 1-6)
स कारणं करणाधिपाधिपः (श्वे.उ. 6-9), तयोरन्यः पिप्पलं
स्वाद्वत्त्यनश्नन्नन्यो अभिचाकशीति (श्वे.उ. 4-6), ज्ञाज्ञौ द्वावजावीशनीशौ (श्वे.उ. 1-9),
प्राज्ञेनाऽऽत्मना सम्परिष्वक्तः (ब-.उ. 6-3-21), प्राज्ञेनात्मनाऽन्वारूढः
(बृ.उ. 6-3-35) अस्मान् मायी सृजते विश्वमेतत्तस्मिंश्चान्यो मायया सन्निरुद्धः (श्वे.उ. 4-9)
प्रधानक्षेत्रज्ञपतिर्गुणेशः (श्वे.उ. 6-16), नित्यो नित्यानां चेतनश्चेतनानाम्
एको बहूनां यो विदधाति कामान् (क.उ. 5-13), योऽव्यक्तमन्तरे सञ्चरन् यस्याव्यक्तं शरीरं
यमव्यक्तं न वेद योऽक्षरमन्तरे सञ्चरन् यस्याक्षरं शरीरं यमक्षरं न वेद एष सर्वभूतान्तरात्मा़ऽपहतपाप्मा
दिव्यो देव एको नारायणः । (सु.उ. 7) इत्यादिभिः। अश्मादिवच्च तदनुपपत्तिः (ब्र.सू.2-1-23)
इति अश्मकाष्ठलोष्ठतृणादीनामत्यन्तहेयानां सततविकारास्पदानामचिद्विशेषाणां निरवद्य-
निर्विकारनिखिलहेयप्रत्यनीककल्याणैकतान-स्वेतरसमस्तवस्तुविलक्षणानन्दज्ञाननन्दैक  स्वरूपनानाविधानन्तमहाविभूति
ब्रह्मस्वरूपैक्यं यथा नोपपद्यते, तथा चेतनस्यापि अनन्तदुःखार्हस्य खद्योतकल्पस्य  -
अपहतपाप्मा (छां.उ. 8-1-5) इत्यादिवाक्यावगतसकलहेयप्रत्यनीकानवधिकातिशयसंख्येयकल्याणगुणगणाकरब्रह्म-
भावानुपपत्तिः । सामानाधिकरण्यनिर्देशः यस्यात्मा शरीरम् (बृ.उ.मा.पा. 5-7-26) इत्यादि
श्रुतेर्जीवस्य ब्रह्मशरीरत्वाद््ब्रह्मणो जीवशरीरतया तदात्मत्वेनावस्थितेः, जीवप्रकारकब्रह्मप्रतिपादनपरश्चैतदविरोधि
। प्रत्युतैतस्यार्थस्योप -  पादकश्चेति - अवस्थितेरिति काशकृत्स्नः (ब्र.सू. 1-4-22)
इत्यादिभिरसकृदुपपादितम् । अतः सर्वावस्थं ब्रह्म चिदचिद्वस्तुशरीरं इति सूक्ष्मचिदचिद्वस्तुशरीरं
ब्रह्म कारणं, तदेव ब्रह्म स्थूलचिदचिद्वस्तुशरीरं जगदाख्यं कार्यमिति जगद््ब्रह्मणोः
सामानाधिकरण्योपपत्तिः जगतो ब्रह्मकार्यत्वं ब्रह्मणोऽनन्यत्वम् अचिद्वस्तुनो जीवस्य
ब्रह्मणश्च परिणामित्वदुःखित्वकल्याणगुणाकरत्वस्वभावासंकरस्सर्वश्रुत्यविरोधश्च भवति
। सदेव सोम्येदमग्र आसीत् एकमेव (छां.उ. 6-2-1)
इत्यविभागावस्थायामप्यचिद्युक्तजीवस्य ब्रह्मशरीरतया सूक्ष्मरूपेणा- वस्थानमवश्याभ्युपगन्तव्यम्
। वैषम्यनैर्घृण्ये न सापेक्षत्वात् (ब्र.सू. 2-1-34), न कर्माविभागात् इति चेन्न अनादित्वादुपपद्यते
चाप्युपलभ्यते च (ब्र.सू. 2-1-35) इति सूत्रद्वयोदितत्त्वात्तदानीमपि सूक्ष्मरूपेणावस्थानस्य
अविभागस्तु नामरूपविभागाभावादुपपद्यते । अतो ब्रह्मकारणत्वं सम्भवत्येव इति । एवं अधिकोपदेशात्तु
बादरायणस्यैवं तद्दर्शनात् (ब्र.सू. 3-4-8), भेदव्यपदेशाच्चान्यः (ब्र.सू. 1-1-22),
सुषुप्त्युत्क्रान्त्योर्भेदेन (ब्र.सू. 1-3-43), उभयेऽपि हि भेदेनैनमधीयते (ब्र.सू. 1-2-21)
इत्यादि न्यायाः प्रकुप्येयुरित्यलं प्रपञ्चेन ।।
क्षेमाय यः करुणया क्षितिनिर्जराणां भूमावजृम्भयत भाष्यसुधामुदारः ।
वामागमाध्वगवदावदतूलवातो रामानुजः स मुनिराद्रियतां मदुक्तिम् ।।
"				इति षष्ठप्रश्नप्रकाशिका"
।। इति श्रीमत्ताताचार्यचरणारविन्दचञ्चरीकस्य वात्स्त्यानन्तार्य- पादसेवासमधिगत - शारीरकमीमांसाभाष्यहृदयस्य
परकालमुनि- पादसेवासमधिगतपारमहंस्यस्य श्रीरंगरामानुजमुनेः कृतिषु प्रश्नोपनिषत्       प्रकाशिका ।।