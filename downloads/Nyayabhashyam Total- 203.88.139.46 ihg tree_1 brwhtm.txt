1.1.01
।। न्यायभाष्यम् ।।
प्रमाणतोऽर्थप्रतिपत्तौ प्रवुत्तिसामथ्यदिर्थवत् प्रमाणम्।
प्रमाणमन्तरेण नार्थप्रतिपत्ति:। नार्थप्रतिपत्तिमन्तरेण
प्रवृत्तिसामर्थम्। प्रमाणेन खल्वयं ज्ञातार्थमुपलभ्य तमीप्सति
व जिहासति वा। तस्येप्साजिहासाप्रयुक्तस्य समीहा
प्रवृत्तिरित्युच्यते। सामर्थ्य पुनरस्या: फलेनाभिसम्बन्ध:। समीहमानस्वमर्थमभीप्सन्
जिहासन् वा तमर्थमाप्नाति
जहाति वा। अर्थस्तु सुखं सुखहेतुश्च। सोऽयं प्रमाणार्थोऽपरिसंख्येय:,
प्राणभृद्भेदस्यापरिसंख्येत्वात्।
अर्थवति च प्रमाणे प्रमाता प्रमेयं प्रमितिरित्यर्थवन्ति
भवन्ति। कस्मात् ? अन्यतमापायेऽर्थस्यानुपपत्ते:।
तत्र यस्येप्साजिहासाप्रयुक्तस्य प्रवृत्ति:, स प्रमाता। स येनार्थ
प्रमिणोति विजानाति तत्प्रमाणम्। योऽर्थ: प्रमीयते
ज्ञायते तत्प्रमेयम्।
किं पुनस्तत्वम् ? सतश्च सद्भावोऽसतश्चासद्भाव इति। सत्सदिति
गृह्यमाणं यथाभूतमविपरीतं तत्वं
भवति। असच्चासदिति गृह्यमाणं यथाभूतमविपरीतं तच्वं भवति। कथं पुनरुत्तरस्य
प्रमाणेनोपलब्धिरिति ?
सत्युपलभ्यमाने तद्वदनुपलब्?धे: प्रदीपवत्। यथा दर्शकेन प्रदीपेन
दृश्ये गुह्यमाणे तदिव यन्न गृह्यते तत्रास्ति।
यद्यभविष्यदिदमिव व्यज्ञास्यतए विज्ञानाभावान्नास्तीति। तदेवं सत:
प्रकाशकं प्रमाणमसदपि प्रकाशयतीति। सच्च
खलु षोडशधा व्यूढमुपदेक्ष्यते। तासां खल्वासां सद्विधानाम् -
प्रमाणप्रमेयसंशयप्रयोजनदृष्टान्तसिद्धान्तावयवतर्कनिर्ण
यवादजल्पवितण्डाहेत्वाभासच्छुलजातिनिग्रहस्थानानां
तत्त्वज्ञानान्नि:श्रेयसाधिगम:।।1।1।1।।
निर्देशे यथावचनं विग्रह:। चार्थे द्वन्द्व: समास:। प्रमाणादीनां
तत्वमिति शैषिकी षष्ठी। तत्वस्य ज्ञानं
नि:श्रेयसस्याधिगम इति च कर्मणि षष्ठ्यौ। त एतावन्तो विद्यमानार्था:।
एषामविपरीतज्ञानार्थमिहोपदेश:। सोऽयमनवयवेन तन्त्रार्थ  उ?द्दिष्टो वेदितव्य:।
आत्मादे: खलु प्रमेयस्य तत्वज्ञानात्रि:श्रेयसाधिगम: तच्चैदुत्तरसूत्रेणानूद्यते।
हेयं तस्य निर्वर्तकं हानमात्यन्तिकं तस्योपायोऽधिगन्तव्य इत्येतानि
खलु चत्वार्यर्थपदानि सम्यग्बुद्ध्वा नि:श्रेयसमधिगच्छति।
तत्र सशयादीनां पृथग्वचनमर्थकम्ए संशयादयो हि यथासम्भवं
प्रमाणेषु प्रमेयेषु चान्तर्भवन्तो न व्यतिरच्चिन्त इति। सत्यमेवमेतत्,
इमास्तु चतस्त्रो विद्या: पृथक्प्रस्थाना: प्राणभृतामनुग्रहायोपदिश्यन्ते, यासां
चतुर्र्थायमान्वीक्षिकी न्यायविद्या। तस्या: पृथक्प्रस्थाना: संशयादय:
पदार्था:। तेषा पृथग्वचनमन्तरेणाध्यात्मविद्यामात्रमियं स्यात्,
यथोपनिषद:। तस्मात् संशयादिभि: पदार्थै: पृथक् प्रस्थाप्यते।
तत्र नानुपलब्धे न निणौतेऽर्थे: प्रवर्त्तते। कि तर्हि
? संशयितेऽर्थे। तथाचोक्तम्,
विमृश्य पक्षप्रतिपक्षाभ्यामर्थावधारणं निर्णय:।। (1.1
. 41) इति। विमर्श: संशय:। पक्षप्रतिपक्षौ न्यायप्रवृत्ति:। अर्थावधारणं
निर्णयस्तत्वज्ञानमिति। स चायं किंखिदिति वस्तुविमर्शमात्रमनवधारणं
ज्ञानं संशय:। स च प्रमेयेऽन्तभवन्नेवमर्थ पृथगुच्यते इति।
अर्थ प्रयोजनम्, येन प्रयुक्त: प्रवर्तते तत् प्रयोजनम्, यमर्थमभोप्सन्
जिहासन् वा कर्मारभते। तेनानेन सर्वे प्राणिन:सर्वाणि कर्माणि सर्वाश्च
विद्या व्याप्ता:। तदाश्रयश्च न्याय: प्रवर्तते। क: नुनरयं न्याय:?
प्रमाणैरर्थपरीक्षणम्। प्रत्यक्षागमाश्रितं चानुमनम्। सान्वीक्षा।
प्रत्यक्षागमाभ्यामीक्षितस्यार्थस्यान्वीक्षणमन्वीक्षा। तया प्रवर्तत
इत्यान्वीक्षकी न्यायविद्या न्यायशास्त्रम्। यत्पुनरनुमानं प्रत्यक्षागमविरुद्ध न्यायाभास: स इति।
तत्र वादजल्पौ सप्रयोजनौ, वितण्डा तु परिक्ष्यते। वितण्डया
प्रवतामानो वैतण्डिक:। स प्रयोजनमनुयुक्तो यदि प्रतिपद्यते, सोऽस्य
पक्षा: सोऽस्य सिद्धान्त इति वैतण्डिकत्वं जहाति। अथ न प्रतिपद्यते
नायं लौकिको न परीक्षक इत्यापद्यते।
अथापि परपक्षप्रतिषेधज्ञापनं प्रयोजनं ब्रवीति, एतदपि तादृगेव।
यो ज्ञापयति, यो जानाति, येन ज्ञापयते, यच्च ज्ञाप्यते-एतच्च प्रतिपद्यते
चदि, तदा वैतण्डिकत्वं जहाति। अथ न प्रतिपद्यते, परपक्षप्रतिषेधज्ञापनं
प्रयोजनमित्येतदस्य वाक्यमनर्थकं भवति।
वाक्यसमूहश्च स्थापनाहीनो वितण्डा। तस्य
यद्यभिधेयं प्रतिपधते सोऽस्य पक्षा:
स्थापनीयो भवति।अथ न प्रतिपद्यते प्रलापमात्रमनर्थकं भवति, वितण्डत्वं निवर्तत इति।
अथ दृष्टान्त:। प्रत्यक्षविषयोऽर्थो दृष्टान्त:, चत्र लौकिकपरीक्षकाणां
दर्शनं न वयाहन्यते। स च प्रमेयम्। तस्य पृथग्वचनं च। तदाश्रयावनुमानागमौ।
तस्मिन् सति स्यातामनुमानागमौ, असति च न स्याताम्। तदाश्रया न्यायप्रवृत्ति:।
दृष्टान्तविरोधेन च परपक्षप्रतिषेधो वचनीयो भवति। दृष्टान्समाधिना
च स्वपक्ष: स्थापनीयो भवति।नास्तिकश्च दृष्टान्तमभ्युपगच्छन् नास्तिकत्वं
जहाति। अनभ्युपगच्छन् किंसाधन: परमुपालभेत ?
निरुक्तेन च दृष्टान्तेन शक्यमभिधातुम्,
साध्यसाधर्म्यात् तद्धर्मभावी दृष्टांन्त उदाहरणम्।। ( 1.1.36 )
तद्विपर्ययाद् वा विपरीतम् ।। ( 1.1.37 )
इति अस्त्ययमित्यभ्यनुज्ञायमानोऽर्थ: सिद्धान्त:। स च प्रमेयम्।
तस्य पृथग्वचनम्, सत्सु सिद्धान्तभेदेषु वादजल्पवितण्डा: प्रवर्तन्ते, नाताऽन्यथेति।
साधनीयस्यार्थस्य यावति शब्दसमूहे सिद्धि: परिसमाप्यते,
तस्य पञ्चावयवा: प्रतिज्ञादय: समूहमपेक्ष्यावयवा उच्यन्ते। तेषु
प्रमाणसमवाय:। आगम: प्रतिज्ञा, हेतुरनुमानम्, उदाहरणं प्रत्यक्षम्ए
उपमानमुपनय:, सर्वेषामेकार्थसमवाये सामर्थ्यप्रदर्शनं निगमनमिति।
तदाश्रया च तत्वव्यवस्था। ते चैतेऽवयवा:
शब्दविशेषा: सन्त: प्रमेयेऽन्तमूता एवमर्थ पुथग्रच्यन्त इति।
तर्को न प्रमाणसंगुहातो, न प्रमाणान्तरम्, प्रमाणानामनुग्राहकस्तत्वज्ञानाय
कल्पते। तस्योदाहरम्, किमिदं जन्म कृतकेन हेतुना निर्वर्त्यते,
आहोस्विदकृतकेन, अथाकस्मिकमिति ? एवमविज्ञाततत्वेऽर्थे कारणोपपत्या
उह: प्रवताते-यदि कृतकेन हेतुना निर्वर्त्यते, हेतूच्छेदादुपपन्नोऽयं
जन्मोच्छद:। अथाकृतकेन हेतुना, ततो हेनूच्छेदस्याशक्यत्वादनुपपन्नो
जन्मोच्छेद:। अथाकास्मिकम्, अतोऽकस्मान्निर्वर्त्यमानं न पुनर्निर्वर्त्स्यतीति
निवृत्तिकारणं नोपपद्यते। तेन जन्मानुच्छेद इति। एतस्मिस्तर्कविषये
कर्मनिमितं जन्मेति प्रमाणानि प्रवर्तमानानि तर्केणानुगृह्यन्ते।
तन्वज्ञानविषयस्य च विभागात् तत्वज्ञानाय कल्पते तर्क इति। सोऽयमित्थमभूतस्तर्क:
प्रमाणसहितो वादे साधनायोपालम्भाय चार्थस्य भवतीत्येवमर्थ पृथगुच्यते
प्रमेयान्तभूतोऽपीति।
निर्णयस्तत्वज्ञानं प्रमाणानां फलम्। तदवसानो वाद:। तस्य
पालनार्थ जल्पवितण्डे। तावेतौ तर्कनिर्णयौ
लोकयात्रां वहत इति। सोऽयं निर्णय: प्रमेयान्तर्भूत एवमर्थ पृथगुद्दिष्ट इति।
वाद: खलु नानाप्रवक्तृक: प्रत्यधिकरणसाधनोऽन्यतराधिकरणनिर्णयावासानो
वाक्यसमूह: पृथगु??द्दिष्ट उपलक्षणार्थम्, उपलक्षितेन व्यवहारस्तत्वज्ञानाय भवतीति।
तद्विशेषौ जलवितण्डे तत्वाध्यावसायसंरक्षणार्थत?मित्यक् तम्।
निग्रहस्थानभ्य: पृथगु?द्दिष्ट हेत्वाभासा:, वादे चौदनीया
भविष्यन्तीति। जल्पवितण्डयोस्तु निग्रहस्थानानीति।
छलजातिनिग्रहस्थानानां पृथगुपदेश उपलक्षणार्थ:। उपलक्षितानां
स्वावक्ये परिवर्जनं छलजातिनिग्रहस्थानानां परवाक्ये पर्यनुयोग:।
जातेस्?तु परेणप्र युज्यमाणाया: सुलभ: समाधि:, स्वयं च सुकर: प्रयोग इति।
सेयमान्वीक्षिकी प्रमाणादिभि: पदार्थैर्विभज्यमाना--
प्रदीप: सर्वविद्यानामुपाय: सर्वकर्म णाम्।
आश्रय: सर्वधर्माणां विद्योद्देशे प्रकीर्तिता।। इति।।
तदिदं तत्वज्ञानं नि:श्रेयसाधिगमश्च यथाविद्यं वेदितव्यम्।
इह त्वध्यात्मविद्यायामात्मादिज्ञानं तत्वज्ञानम्।
नि:श्रेयसाधिगमाऽपवर्गप्राप्तिरिति।।1।।
1.1.02
तत् खलु वै नि:श्रेयसं किं तत्त्वज्ञानानन्तरमेव भवति? नेत्युच्यते
किं तर्हि? तत्त्वज्ञानाद्--
दु:खजन्मप्रवृत्तिदोषमिथ्याज्ञानानामुत्तरोत्तरापाये तदनन्तराभ ावादपवर्ग:।।1.1.2।।
तत्रात्माद्यपवर्गपर्यन्ते प्रमेये मिथ्याज्ञानमनेकप्रकारकं वर्तते।
आत्मनि तावन्नास्तीति, अनात्मन्यात्मेति,
दु:खे सुखमिति, अनित्ये नित्यमिति, अत्राणे त्राणमिति, सभये निर्भयमिति,
जुगुप्सितेऽभिमतमिति, हातव्ये अप्रतिहातव्यमिति, प्रवृत्तौ नास्ति
कर्म, नास्ति कर्मफलमिति, दोषेषु नायं दोषनिमित्त: संसार इति। प्रेत्यभावे
नास्ति जन्तुर्जीवो वा सत्त्व आत्मा वा य: प्रेयात् प्रेत्य च भवेदिति,
अनमित्तं जन्म, अनिमित्तो जन्मोपरम इति, आदिमान् प्रेत्यभावोऽनन्तश्चेति,
नैमित्तिक: सन्नकर्मंनिमित्त: प्रेत्यभाव इति, देहेन्द्रियबुद्धिवेदनासन्तानोच्छेदप्रतिसन्धान
ाभ्यां निरात्मक: प्रेत्यभाव इति। अपवर्गे भीष्म: खल्वयं सर्वकार्योपरम:,
सर्वविप्रयोगेऽपवर्गे बहु भद्रकं लुप्यतं इति कथं बुद्धिमान् सर्वसुखोच्छेदमचैतन्यममुमपवर्गं रोचयेदिति
एतस्मान्मिथ्याज्ञानादनुकूलेषु राग:, प्रतिकूलेषु च द्वेष:।
रागद्वेषाधिकाराच्चासत्येर्ष्यासूयामानलोभादयो दोषा भवन्ति। दोषै:
प्रयुक्त: शरीरेण प्रवर्तमानो हिंसास्तेयप्रतिषिद्धमैथुनान्याचरति।
वाचा अनृतपरूषसूचनासम्बद्धानि। मनसा परद्रोहं परद्रव्याभीप्सां
नास्तिक्यं चेति। सेयंपापात्मिका प्रवृत्तिरधर्माय।।
अथ शुभा, शरीरेण दानं परित्राणं परचिरणं च। वाचा सत्यं हितं
प्रियं स्वाध्यायं चेति। मनसा दयामस्पृहां श्रद्धां चेति। सेयं
धर्माय। अत्र प्रवत्तिसाधनौ धर्माधर्मौ प्रवृत्तिशब्देनोक्तौ, यथान्नसाधना:
प्राणा:, अन्नं वै प्राणिन: प्राणा: इति। सेयं प्रवृत्ति: कुत्सितस्याभिपूजितस्य
च जन्मन: कारणम्। जन्म पुन: शरीरेन्द्रियबुद्धिवेदनानां निकायविशिष्ट:
प्रादुर्भाव:। तस्मिन् सति दु:खम्, तत्पुन: प्रतिकूलवेदनीयं बाधना
पीडा ताप इति। त हमे मिथ्याज्ञानादयो दु:खान्ता धर्मा अविच्छेदेन
प्रवर्तमाना: संसार इति।।
यदा तु तत्त्वज्ञानान्मिथ्याज्ञानमपैति, तदा मिथ्याज्ञानाये
दोषा अपयन्ति। दोषापाये प्रवृत्तिरपैति, प्रवृत्त्यपाये जन्मापैति।
जन्मापाये दु:खमपैति। दु:खापाये चात्यन्तिकोऽपवर्गो नि:श्रेयस मिति।।
तत्त्वज्ञानं तु खलु मिथ्याज्ञानविपर्ययेण व्याख्यातम्।
आत्मनि तावत् अस्तीति। अनात्मन्यनात्मेति। एवं दु:खेऽनित्येऽत्राणे
सभये जुगुप्सिते हातव्ये च यथाविषयं वेदितव्यम्। प्रवृत्तौ, अस्ति
कर्मास्ति कर्मफलमिति। दोषेष, दोषनिमित्तोऽयं संसार इति। प्रेत्यभावे
खलु, अस्ति जन्तुर्जोव: सत्त्व आत्मा वा य: प्रेयात् प्रेत्य च
भवेदिति। निमित्तवज्जन्म निमित्तवान् जन्मोपरम इति, अनादि: प्रेत्यभावोऽपवर्गान्त
इति, नैमित्तिक: सन् प्रेत्यभाव: प्रवृत्तिनिमित्तं इति। सात्म्क:
सन् देहेन्द्रियबुद्धिवेदनासन्तानोच्छेदप्रतिसन्धानाभ्यां प्रवर्तत
इति। अपवर्गे, शान्त: खल्वयं सर्वविप्रयोग: सर्वोपरमोऽपवर्ग:,
बहु च कृच्छ्रं घोर पापकं लुप्यत इति कथं बुद्धिमान् सर्वदु:खोच्छेदं
सर्वदु:खासंविदमपवर्गं न रोचयेदिति। तद् यथा, मधुविषसंपृक्तमन्नमनादेयमिति।
एवं सुखं दु:खानुषक्तमनादेयमिति।।2।।
1.1.03
त्रिविधा चास्य शास्त्रस्य प्रवृत्तिरूद्देशो लक्षणं परीक्षा चेति।
तत्र नामधेयेन पदार्थमात्रस्याभिधानमुद्देश:। तत्रोद्दिष्टस्यातत्त्वव्यवच्छेदको
धर्मो लक्षणम्। लक्षितस्य यथालक्षणमुपपद्यते न वेति प्रमाणैरवधारणं
परीक्षा। तत्रोद्दिष्टस्य प्रविभक्तस्य लक्षणमुच्यते, यथा प्रमाणानां
प्रमेयस्य च। उद्दिष्टस्य लक्षितस्य च विभागवचनम्, यथा छलस्य-
वचनविघातोऽर्थविकल्पोपपत्त्या छलम्[1.1.3]
तत् त्रिविधम्[1.2.11] इति।।
अथोद्दिष्टस्य विभागवचनम्-
प्रत्यक्षानुमानोपमानशब्दा: प्रमाणानि ।। 1.1.3।।
अक्षास्याक्षस्य प्रतिविषयं वृत्ति: प्रत्यक्षम्। वृत्तिस्तु
सन्निकर्षो ज्ञानं वा। यदा सन्निकर्षस्तदा ज्ञानं प्रमिति:, यदा
ज्ञानं तदा हानोपादानोपेक्षबुद्धय: फलम्। मितेन लिड्गेन लिड्?िगनोऽर्थस्य
पश्चान्मानमनुमानम्। उपमानं सामीप्यमानम्, यथा गौरेवं गवय इति।
सामीप्यं तु सामान्ययोग:। शब्द: शब्द्यतेऽनेनार्थ इत्यभिधीयते विज्ञाप्यत
इति।।
उपलब्धिसाधानानि प्रमाणानीति समाख्यानिर्वचनसामार्थ्याद्
बोद्धव्यम्। प्रमीयतेऽनेनेति करणार्थाभिधानो हि प्रमाणशब्द:। तद्विशेषसमाख्याया
अपि तथैव व्याख्यानम्।।
किं पुनरेतानि प्रमाणानि प्रमेयमभिसंप्लवन्ते, अथ प्रतिप्रमेयं
व्यवतिष्ठन्त इति? उभयथा दर्शनम्। अस्त्यात्मेत्याप्तोपदेशात् प्रतीयते। अत्रानुमानम्,
इच्छाद्वेषप्रयत्नसुखदु:खज्ञानान्यात्मनो लिङ्गम्।
[1.1.10] इति। प्रत्यक्षं युञ्जानस्य योगस माधिजम्,
आत्मान्यात्ममनसो: संयोगपिशेषादात्मा प्रत्यक्ष:।
[वै.सू. 6.1.11] इति। अग्निराप्तोपदेशात् प्रतीयते अमुत्राग्निरिति।
प्रत्यासीदता धूमदर्शनेनानुमीयते। प्रत्यासन्नेन च प्रत्यक्षत उपलभ्यते। व्यवस्था पुन:,
अग्निहोत्रं जुहुयात् स्वर्गका म:
इति। लौकिकस्य स्वर्गे न लिङ्गदर्शनम्, न प्रत्यक्षम्। स्तनयित्नुशब्दे
श्रूयमाणे शब्दहेतोरनुमानम्। तत्र न प्रत्यक्षं नागम:। पाणौ च प्रत्यक्षत
उपलभ्यमाने नानुमानं नागम इति।।
सा चेयं प्रमिति: प्रत्यक्षपरा। जिज्ञासितमर्थमाप्तोपदेशात्
प्रतिपद्यमानो लिङ्गदर्शनेनापि बुभुत्सते। लिङ्गदर्शनेनानुमितं
च प्रत्यक्षतो दिदृक्षते। प्रत्यक्षत उपलब्धेऽर्थे जिज्ञासा निवर्तते।
पूर्वोक्तमुदाहरणमग्निरिति।
प्रमातु: प्रमातव्येऽर्थे प्रमाणानां संकरोऽभिसंप्लव:, असकरो व्यवस्थेति ।।3।।
।। इति त्रिसूत्रीभाष्यम्।।
1.1.04
अथ विभक्तानां लक्षणवचनमिति--
इन्द्रियार्यसन्निकर्षोत्पन्नु ज्ञानमव्यपदेश्यमव्यभिचारि
व्यवसायात्मकं प्रत्यक्षम्।।4।।
इन्द्रियस्यार्थेन ?सन्निकर्षादुत्पद्यते यज्ज्ञानं तत्
प्रत्यक्षम्। न तर्हिइदानीमिदं भवति आत्मा मनसा संयुज्यते, मन इन्द्रियेण,
इन्द्रियमर्थेनेति? नेदं कारणावधारणम्--एतावत्प्रत्यक्षे कारणमिति,
किं तु विशिष्टकारणवचनमिति। यत्प्रत्यक्षज्ञानस्य विशिष्टकारणं
तदुच्यते, यत्तु समानम् अनुमानादिज्ञानस्य, न तन्निवर्त्यत इति ।।
मनसस्तर्हीन्द्रियेण संयोगो वक्तव्य:? भिद्यमानस्य प्रत्यक्षश्रज्ञानस्य
नायं भिद्यत इति समानत्वान्नोक्त इति।।
यावदर्थं वै नामधेयशब्दास्तैरर्थसम्प्रत्यय:, अर्थसंप्रत्ययाच्च
व्यवहार:। तत्रेदमिन्द्रियार्थसन्निकर्षादुत्पन्नमर्थज्ञान रूपम्
इति वा, रस इत्येव वा भवति, रूपरसशब्दाश्च विषयनामधेयम्। तेन व्यपदिश्यते
ज्ञानम्- रूपमिति जानीते, रस इति जानीते। नामघेयशब्देन व्यपदिश्यमानं
सत् शाब्दं प्रसज्यते। अत आह- अव्यपदेश्यमिति। यदिदमनुपयुक्ते शब्दार्थसम्बन्धे
अर्थज्ञानम्, न तत् नामधेयशब्देन व्यपदिश्यते, गृहीतेऽपि च शब्दार्थसम्बन्धे
अस्यार्थस्यायं शब्दो नामधेयमिति। यदा तु सोऽर्थो गृह्यते, तदा
तत्पूर्वस्मादर्थज्ञानात् न विशिष्यते, तत् अर्थविज्ञानं तादृगेव
भवति। तस्य त्वर्थज्ञानस्यान्य: समाख्याशब्दो नास्ति, येन प्रतीयमानं
व्यवहाराय कल्पेत्। न चाप्रतीयमानेन व्यवहार:। तस्माज्ज्ञेयस्यार्थस्य
संज्ञाशब्देनेतिकरणयुक्तेन निर्द्धिश्यते--रूपमिति ज्ञानम्, रस
इति वा ज्ञानमिति। तदेवमर्थज्ञानकाले स न समाख्याशब्दो व्याप्रियते,
व्यवहारकाले तु व्याप्रियते। तस्मादशाब्दम् अर्थज्ञानमिन्द्रिय
ार्थसन्निकर्षोत्पन्नमिति।।
ग्रीष्मे मरीचयो भौमेनोष्मणा संसृष्टा: स्पन्दमाना दूरस्थस्य
चक्षुषा सन्निकृष्यन्ते। तत्रेन्द्रियार्थसन्निकर्षादुदकमिति ज्ञानमुत्पद्यते।
तच्च प्रत्यक्षं प्रसज्यते इत्यत आह अव्यभिचारीति यदतस्मिस्तदति
तद्व्यभिचारि, यत्तु तस्मिस्तदिति तदव्यभिचारि प्रत्यक्षमिति।।
दूराच्चक्षुषा ह्ययमर्थं पश्यन्नावधारयति धूम इति वा रेणुरिति वा।
तदेतदिन्द्रियार्थसन्निकर्षोत्पन्नमनवधारणज्ञानं प्रत्यक्षं प्रसज्यत
इत्यत आह--व्यवसायात्मकमिति। न
चैतन्मन्तव्यम्--आत्ममन: सन्निकर्षजमेवानवधारणज्ञानमिति। किं तर्हि?
चक्षुषा ह्ययमर्थं पश्यन्नावधारयति, यथा चेन्द्रियेण उपलब्धमर्थ
मनसोपलभते, एवमिन्द्रियेणानवधारयन्मनसा नावधारयति। यच्च तदिन्द्रियानवधारणपूर्वकं
मनसानवधारणं तद्विशेषापेक्षं विमर्शेमात्रं संशय:, न पूर्वमिति।
सर्वत्र च प्रत्यक्षविषये ज्ञातुरिन्द्रियेण व्यवसाय:, पश्चान्मनसानुव्यवसाय:,
उपहतेन्द्रियाणामनुव्यवसायाभावादिति।।
आत्मादिषु सुखादिषु च प्रत्यक्षलक्षणं वक्तव्यम्, अनिन्द्रियार्थसन्निकर्षजं
हि तदिति। इन्द्रियस्य वै सतो मनस इन्द्रियेभ्य: पृथगुपदेशो धर्मंभेदात्।
भौतिकानीन्द्रियाणि नियतविषयाणि, सगुणानां चैषामिन्द्रियभाव इति।
मनस्त्वभौतिकं सर्वविषयं च, नास्य सगुणस्येन्द्रियभाव इति। सति
चेन्द्रियार्थसन्निकर्षे सन्निधिमसन्निधि चास्य युगपज्ज्ञानानुत्पत्तिकारणं
वक्ष्याम:(1।1।16) इति। मनसश्चेन्द्रियाभावान्न वाच्यं लक्षणान ्तरमिति।
तन्त्रान्तरसमाचाराच्चैतत्प्रत्येतव्यमिति। परमतमप्रतिषिद्धमनुमतमिति
हि तन्त्रयुक्ति:। व्याख्यातम् प्रत्यक्षम्।।4।।
1.1.05
तत्पूर्वकमित्यनेन लिङ्गलिड्गिनो: सम्बन्धदर्शनं। लिङ्गदर्शनं
चाभिसंबध्यते। लिङ्गलिड्गिनो: संबद्धयोर्दर्शनेन लिङ्गस्मृतिरभिसंबध्यते।
स्मृत्या लिङ्गदर्शनेन चाप्रत्यक्षोऽर्थोऽनुमीयते।।
पूर्ववदिति--यत्र कारणेन कार्यमनुमीयते, यथा मेधोन्नत्या भविष्यति
वृष्टिरिति। शेषवत्तत्- यत्र कार्येण कारणमनुमीयते, पूर्वोदकविपरीतमुदकं
नाद्या: पूर्णत्वं शीघ्रत्वं दृष्ठ्वा स्त्रोतसोऽनुमीयते भूता
वृष्टिरिति। सामान्यतोदृष्टं--व्रज्यापूर्वकमन्यत्र दृष्टस्यान्यत्र
दर्शनमिति, तथा चादित्यस्य, तस्मात् अस्त्यप्रत्यक्षाप्यादित्यस्य व्रज्येति।।
अथ वा पूर्ववदिति- यत्र यथापूर्व प्रत्यक्षभूतयोरन्यतरदर्शनेनान्यतरस्याप्रत्यक्षस्यानुमानम्, यथा
धूमेनाग्निरिति। शेषवन्नाम परिशष:, स च प्रसक्तप्रतिषेधेऽन्यत्राप्रसड्गाच्छिष्यमाणे
संप्रत्यय:, यथा सदनित्यमेवमादिना द्रव्यगुणकर्मणामविशेषेण सामान्यविशेषसमवायेभ्यो
निर्भक्तस्य शब्दस्य, तस्मिन् द्रव्यगुणकर्मसंशये, न द्रव्यम्,
एकद्रव्यत्वात्, न कर्म, शब्दान्तरहेतुत्वात्, यस्तु शिष्यते सोऽयमिति
शब्दस्य गुणत्वप्रतिपत्ति:। सामान्यतोदृष्टं नाम--यत्राप्रत्यक्षे
लिङ्गलिड्गिनो: सम्बन्धे केनचिदर्थेन लिङ्गस्य सामान्यादप्रत्यक्षो
लिड्गी गम्यते, यथेच्छादिभिरात्मा, इच्छादयोगुणा:, गुणाश्च द्रव्यसंस्थाना:,
तद्यदेषां स्थानं स आत्मेति।।
विभागवचनादेव त्रिविधमिति सिद्धे त्रिविधवचनं महतो महाविषयस्य
न्यायस्य लघीयसा सूत्रेणोपदेशात् परं
वाक्यलाघवं मन्यमानस्यान्यस्मिन् वाक्यलाघवेऽनादर:। तथा चायमस्येत्थम्भूतेन
वाक्यविकल्पेन प्रवृत्त: सिद्धान्ते छले शब्दादिषु च बहुलं समाचार: शास्त्र इति।।
सद्विषयं च प्रत्यक्षं सदसद्विषयं चानुमानम्। कस्मात्? त्रैकाल्यग्रहणात्--त्रिकालयुक्ता
अर्था अनुमानेन गृह्यन्ते। भविष्यतीत्यनुमीयते भवतीति चाभूदिति
च। असच्च ख्ल्वतीतमनागतं चेति ।।5।।
1.1.06
अथोपमानम्-
प्रसिद्धसाधर्म्यात्साध्यसाधनमुपमानम् ।।1।1।6।।
प्रज्ञातेन सामान्यात्प्रज्ञापनीयस्य प्रज्ञापनमुपमानमिति।
यथा गौरेवं गवय इति। किं पुनरत्रोपमानेन क्रियते? यदा खल्वयं गवा
समानधर्मं प्रतिद्यते, तदा प्रत्यक्षतस्तमर्थं प्रतिद्यत इति। समाख्यासम्बन्धप्रतिपत्ति:
उपमानार्थं इत्याह। यथा गौरेवं गवय इत्युपमाने प्रयुक्ते गवा समानधर्माणम्
अर्थमिन्द्रियार्थसन्निकर्षादुपलभमानोऽस्य गवयशब्द: संज्ञेति संज्ञासज्ञिसम्बन्धं
प्रतिपद्यते इति। यथा मुद्गस्तथा मूद्गपर्णी यथा भाषस्तथा माषपणीत्युपमाने
प्रयुक्ते उपमानात्संज्ञासंज्ञिसम्बन्धं प्रतिपद्यमानस्तामोषधी
भैषज्याय आहरति। एवमन्योऽप्युपमानस्य लोके विषयो बुभुत्सितव्य इति ।।6।।
1.1.07
अथ शब्द:-
आप्तोपदेश: शब्द: ।।1।1।7।।
आप्त: खलु साक्षात्कृतधर्मा यथादृष्टस्यार्थस्य चिख्यापयिषया
प्रयुक्त उपदेष्टा। साक्षात्करणमर्थस्याप्ति:,
तया प्रवर्तत इत्याप्त:। ऋष्यार्यम्लेच्छानां समानं लक्षणम्। तथा
च सर्वेषां व्यवहारा: प्रवर्तन्त इति। एवमेभि: प्रमाणैर्देवमनुष्यतिरश्चां
व्यवहारा: प्रकल्पन्ते, नाऽतोऽन्यथेति ।।7।।
1.1.08
यस्येह दृश्यतेऽर्थ: स दृष्टार्थ:। यस्यामुत्र प्रतीयत
सोऽदृष्टार्थ:। एवमृषिलौकिकवाक्यानां विभाग इति। किमर्थं पुनरिदमुच्यते?
स न मन्येत दृष्टार्थं एवाप्तोपदेश: प्रमाणम्, अर्थस्यावधारणादित, अदृष्टार्थोऽपि
प्रमाणमर्थस्यानुमानादिति। इति प्रमाणभाष्यम् ।।8।
1.1.09
किं पुनरनेन प्रमाणेनार्थजातं प्रमातव्यमिति? तदुच्यते---
आत्माशरीरेन्द्रियार्थबुद्धिमन:वृत्तिदोषप्रेत्यभावफलदु:खापवर्गास्तु प्रमेयम् ।।9।।
तत्रात्मा सर्वस्य द्रष्टा सर्वस्य भोक्ता सर्वज्ञ: सर्वानुभावी।
तस्य भोगायतनं शरीरम्। भोगसाधनानीन्द्रियाणि। भोक्तव्या इन्द्रियार्था:।
भोगो बुद्धि:। सर्वार्थोपलब्धौ नेन्द्रियाणि प्रभवन्तीति सर्वविषयमन्त:करण
मन:। शरीरेन्द्रियार्थबुद्धिसुखदु:खसंवेदनानां निर्वृत्तिकारणं
प्रवृत्ति:, दोषश्च। नास्येदं शरीरमपूर्वमनुत्तरं च। पूर्वशरीराणामादिर्नास्ति,
उत्तरेषामपवर्गोऽन्त इति प्रेत्यभाव:। समाधनसुखदु:खोपभोग: फलम्।
दु:खमिति नेदमनुकूलवेदनीयस्य सुखस्य प्रतीते: प्रत्याख्यानम्। किं
तर्हि? जन्मन एवेदं ससुखसाधनस्य दु:खानुषड्गात् दु:खेनाविप्रयोगाद्विविधबाधनायोगाद्
दु:खमिति समाधिभावनमुपदिश्यते। समाहितो भावयति, भावयन्निर्विद्यते,
निर्विण्णस्य वैराग्यम्, विरक्तस्यापवर्ग इति। जन्ममरणप्रबन्धोच्छेद:
सर्वदु:खप्रहाणमपवर्ग इति।।
अस्त्यन्यदपि द्रव्यगुणकर्मसामान्यविशेषसमवाया: प्रमेयम्,
तद्भेदेन चापरिसड्ख्येयम्। अस्य तु तत्त्वज्ञानादपवर्गो मिथ्याज्ञानात्संसार
इत्यत एतदुपदिष्टं विशेषेणेति ।।9।।
1.1.10
तत्रात्मा तावत्प्रत्यक्षतो न गृह्यते। स किमाप्तोपदेशमात्रादेव
प्रतिप?द्यत इति? नेत्युच्ते।
अनुमानाच्च प्रतिपत्तव्य इति। कथम्?
इच्छाद्वेषप्रयत्नसुखदु:खज्ञानान्यात्मनो लिङ्गम् । ।10।।
यज्जातीयस्यार्थस्य सन्निकर्षात्सुखमात्मापलब्धवान्, तज्जातीयमेव
अर्थं पश्यन्नुपादातुमिच्छति, सेयमादातुमिच्छा एकस्यानेकार्थदर्शिनो
दर्शनप्रतिसन्धानाद्भवति लिङ्गमात्मन:। नियतविषये हि बुद्धिभेदमात्रे
न संभवति, देहान्तरवदिति। एकमेकस्यानेकार्थदर्शिनो दर्शनप्रतिसन्धानात्
दु:खहेतौ द्वेष:। यज्जातीयोऽस्यार्थ: सुखहेतु: प्रसिद्धस्तज्जातीयमर्थ
पश्यन् आदातुं प्रयतते। सोऽयं प्रयत्न एकमनेकार्थदर्शिनं दर्शनप्रतिसन्धातारम्
अन्तेरण न स्यात्। नियतविषये हि बुद्धिभेदामात्रे न संभवति, देहान्तरवदिति।
एतेन दु:खहेतौ प्रयत्नो व्याख्यात:। सुखदु:खस्मृत्या चायं तत्साधनमाददान:
सुखमुपलभते दु:खमुपलभते, सु:खदु:खे वेदयते। पूर्वोक्त एव हेतु:।
बुभुत्समान: खल्वयं विमृशति किं स्विदिति, विमृशंश्च जानीते इदमिति,
तदिदं ज्ञानं बुभुत्साविमर्शाभ्यामभिन्नकर्तृकं गृह्यमाणमात्मनो
लिङ्गम्। पूर्वोक्त एव हेतुरिति। तत्र देहान्तरवदिति विभज्यते।
यथा अनात्मवादिनो देहान्तरेषु नियतविषया बुद्धिभेदा न प्रतिसन्धीयन्ते,
तथैकदेहविषया अपि न प्रतिसन्धीयेरन्, अविशेषात्। सोऽयमेकसत्त्वस्य
समाचार: स्वयंदृष्टस्य स्मरणं, नान्यदृष्टस्य, नादृष्टस्येति। एवं
खलु नानासत्त्वानां समाचारोऽन्यदृष्टमन्यो न स्मरतीति। तदेतदुभयमशक्यमनात्मवादिना
व्यवस्थापयितुमित्येवमुपपन्नमस्त्यात्मेति ।।10।।
1.1.11
तस्य भोगाधिष्ठानम्-
चेष्टेन्द्रियार्थाश्रय: शरीरम् ।।11।।
कथं चेष्टाश्रय:? ईप्सितं जिहासितं वार्थमधिकृत्येप्साजिहासाप्रयुक्तस्य
तदुपायानुष्ठानलक्षणा समीहा चेष्टा, स यत्र वर्तते तच्छरीरम्। कथमिन्द्रियाश्रय:?
यस्यानुग्रहेणानुगृहीतानि उपघाते न चोपहतानि स्वविषयेषु साध्वसाधुषु
प्रवर्तन्ते, स एषामाश्रय: तच्छरीरम्। कथमर्थाश्रय:? यस्मिन्नायतने
इन्द्रियार्थसन्निकर्षादुत्पन्नयो: सुखदु:खयो: प्रतिसंवेदनं प्रवर्तते,
स एषामाश्रय: तच्छरीरमिति ।।11।।
1.1.12
भोगसाधनानि पुन:,
घ्राणरसनचक्षुस्त्वक्श्रोत्राणीन्द्रियाणि भूतेभ्य: ।।12।।
जिघ्रत्यनेनेति घ्राणं गन्धं गृह्णातीति। रसयत्यनेनेति रसनं
रसं गृह्णातीति। चष्टेऽनेनेति चक्षू रूपं पश्यतीति। त्वक्स्थानमिन्द्रियं
त्वक्। तदुपचार: स्थानादिति। श्रृणोत्यनेनेति श्रोत्रं शब्दं गृह्णातीति।
एवं समाख्यानिर्वचनसामर्थ्याद्बोध्यं स्वविषयग्रहणलक्षणानीन्द्रियाणीति।
भूतेभ्य इति। नानाप्रकृतीनामेषां सतां विषयनियम:, नैकप्रकृतीनाम्।
सति च विषयनियमे स्वविषयग्रहणलक्षण्त्वं भवतीति ।।12।।
1.1.13
कानि पुनरिन्द्रियकारणानि?
पृथिव्यापस्तेजो वायुराकाशमिति भूतानि ।।13।।
संज्ञाशब्दै: पृथगुपदेशो भूतानां विभक्तानां सुवचं कार्यं
भविष्यतीति ।।13।।
1.1.14
इमे तु खलु-
गन्धरसरूपस्पर्शशब्दा: पृथिव्यादिगुणास्तदर्था: ।।14।।
पृथिव्यादीनां यथाविनियोगं गुणा इन्द्रियाणां यथाक्रममर्था विषया इति ।।14।।
1.1.15
अचेतनस्य करणस्य बुद्धेर्जानं वृत्ति:, चेतनस्याकर्तुरूपलब्धिरिति
युक्तिविरुद्धमर्थं प्रत्याचक्षाणक इवेदमाह-
बुद्धिरूपलब्धिर्ज्ञानमित्यनर्थान्तरम् ।।15।।
नाचेतनस्य करणस्य बुद्धेर्ज्ञानं भवितुमर्हति। तद्धि
चेतनं स्यात्। एकश्चायं चेतनो देहेन्द्रियसड्घातव्यतिरिक्त इति।
प्रमेयलक्षणार्थस्य वाक्यस्यान्यार्थप्रकाशनमुपपत्तिसामर्थ्यादिति ।।15।।
1.1.16
स्मृत्यनुमानागमसंशयप्रतिभास्वप्नज्ञानोहा: सुखादिप्रत्यक्षमिच्छादयश्च
मनसो लिड्गानि। तेषु सत्स्वियमपि-
युगपज्ज्ञानानुत्पत्तिर्मनसो लिङ्गम्
।।16।।
अनिन्द्रियनिमित्ता: स्मृत्यादय: करणान्तरनिमित्ता भवितुमर्हन्तीति।
युगपच्च खलु घ्राणादीनां गन्धादीनां च सन्निकर्षेषु सत्सु युगपज्ज्ञानानि
नोत्पद्यन्ते। तेनानुमीयते, अस्ति तत्तदिन्द्रियसंयोगि सहकारि निमित्तान्तरमव्यापि,
यस्यासन्निधेर्नोत्पद्यते ज्ञानम्, सन्निधेश्चोत्पद्यत इति। मन:संयोगानपेक्षस्य
हीन्द्रियार्थसन्निकर्षस्य ज्ञानहेतुत्वे युगपदुत्पद्येरन् ज्ञानानीति ।।16।।
1.1.17
क्रमप्राप्ता तु-
प्रवृत्तिर्वाग्बुद्धिशरीरारभ्?भ:।।17।।
मनोऽत्र बुद्धिरित्यभिप्रेतम्, बुध्यतेऽनेनेति बुद्धि:।
सोऽयभारम्भ: शरीरेण वाचा मनसा च पुण्य: पापश्च
दशविध:। तदेतत्कृतभाष्यं द्वितीयसूत्र इति ।।17।।
1.1.18
प्रवर्तना- प्रवृत्तिहेतुत्वम्, ज्ञातारं हि रागादय:
प्रवर्तयन्ति पुण्ये पापे वा। यत्र मित्याज्ञानं तत्र रागद्वेषाविति।
प्रत्यात्मवेदनीया हीमे दोषा: कस्माल्लक्षणतो निद्र्दिश्यन्त इति?
कर्मलक्षणा: खलु रक्तद्विष्टमूढा:, रक्तो हि तत्कर्म कुरुते येन
कर्मणा सुखं दु:खं वा लभते, तथा द्विष्टस्तथा मूढ इति। दोषा रागद्वेषमोहा
इत्युच्यमाने बहु नोक्तं भवतीति ।।18।।
1.1.19
उत्पन्नस्य क्वचित्सत्त्वनिकाये मृत्वा या पुनरूत्पत्ति:
स प्रेत्यभाव:। उत्पन्नस्य---सम्बद्धस्य। सम्बन्धस्तु देहेन्द्रियबुद्धिवेदनाभि:।
पुनरूत्पत्ति:--- पुनर्देहादिभि: सम्बन्ध:। पुररित्यभ्यासाभिधानम्।
यत्र क्वचित्प्राणभृन्निकाये वर्त्तमान: पूर्वोपात्तान् देहादीन्
जहाति तत्प्रैति। यत् तत्रान्यत्र वा देहादीनन्यानुपादत्ते तद्भवति।
प्रेत्यभाव:- मृत्वा पुनर्जन्म। सोऽयं जन्ममरणप्रबन्धाभ्यासोऽनादिरपवर्गान्त:
प्रेत्यभावो वेदितव्य इति ।।19।।
1.1.20
सुखदु:खसंवेदनं फलम्। सुखविपाकं कर्म दु:खविपाकं च। तत्पुनर्दे?हेन्द्रियविषयबुद्धिषु
सतीषु भवतीति सह देहादिभि: फलमभिप्रतम्। तथा ?हि प्रवृत्तिदोषजनितोऽर्थ
फलमेतत्सर्वं भवति। तदेतत्फलमुपात्तमुपात्तं हेयम्, त्यक्तं त्यक्तमुपादेयमिति
नास्य हानोपादानयोर्निष्ठा पर्यवसानं वास्ति, स खल्वयं फलस्य हानोपादानस्रोततसोह्यते लोक इति ।।20।।
1.1.21
अथैतदेव-
बाधनालक्षणं दु:खम् ।।21।।
बाधना पीडा ताप इति। तयानुबद्धमनषक्तमविनिर्भागेन वर्तमानं
दु:खयोगाद् दु:खमिति। सोऽयं सर्वं दु:खेनानुबद्धमिति पश्यन् दु:खं
जिहासुर्जन्मनि दु:खदर्शी निर्विद्यते निर्विण्णो विरज्यते विरक्तो विमुच्यते
।।21।।
1.1.22
यत्र तु निष्ठा यत्र तु पर्यवसानं सोऽयम्-
तदत्यन्तविमोक्षोऽपवर्ग: ।।22।।
तेन दु:खेन जन्मना अत्यन्तं विमुक्तिरपवर्ग:। कथम्? उपात्तस्य
जन्मनो हानम्, अन्यस्य चानुपादानम्। एतामवस्थामपर्यन्तामपवर्गं
वेदयन्तेऽपवर्गविद:। तदभयमजरममृत्युपदं ब्रह्म क्षेमप्रापितरि ति।।
नित्यं सुखमात्मनो महत्त्ववत् तत्तु मोक्षे अभिव्यज्यते,
तेनाभिव्यक्तेनाऽत्यन्तं विमुक्त: सुखी भवतीति केचित् मन्यन्ते।
तेषां प्रमाणाभावादनुपपत्ति:। न प्रत्यक्षं नानुमानं नागमो वा विद्यते,
नित्यं सुखमात्मनो महत्त्ववत् तत्तु मो?क्षेऽभिव्यज्यत इति।।
नित्यस्याभिव्यक्ति: संवेदनम्, तस्य हेतुवचनम्। नित्यस्य
सुखस्याभिव्यक्ति: संवेदनम् ज्ञानमिति, तस्य हेतुर्वाच्यो यतस्तदुत्पद्यत इति।।
सुखवन्नित्यमिति चेत्? संसारस्थस्य मुक्तेनाविशेष:।
यथा मुक्त: सुखेन तत्संवेदनेन च सन्नित्येनोपपन्नस्तथा संसारस्थोऽपीत्यविशेष:
प्रसज्यते, उभयस्य नित्यत्वात्।।
अभ्युनुज्ञाने च धर्माधर्मफलेन साहचर्यं यौगपद्यं गृह्यते।
यदिदम् उत्पत्तिस्थानेषु धर्माधर्मफलं सुखं दु:खं च संवेद्यते पर्यायेण,
तस्य च नित्यसंवेदनस्य च सहभावो यौगपद्यं गृह्येत, न सुखाभावो नानभिव्यक्तिरस्ति,
उभयस्य नित्यत्वात्।
अनित्यत्वे हेतुवचनम्। अथ मोक्षे नित्यस्य सुखस्य सवेदनमनित्यम्?
यतस्तदुत्पद्यते स हेतुर्वाच्य:।
आत्ममन:संयोगस्य निमित्तान्तरसहितस्य हेतुत्वम्। तस्य सहकारिनिमित्तान्तरवचनम्।
आत्ममन:संयोगो हेतुरिति चेत्? एवमपि तस्य सहकारि निमित्तान्तरं वचनीयमिति।।
धर्मस्य कारणवचनम्। यदि धर्मो निमित्तान्तरम्? तस्य हेतुर्वाच्यो
यत उत्पद्यत इति। योगसमाधिजस्य कार्यावसायविरोधात्प्रक्षये संवेदनेनिवृत्ति:।
यदि योगसमाधिजो धर्मो हेतु:? तस्य कार्यावसायविपोधात्प्रक्षये संवेदनम्
अमत्यन्तं निवर्तेत।।
असंवेदने चाविद्यमानेनाविशेष:। यदि धर्मक्षयात्संवेदनोपरमो
नित्यं सुखं न संवेद्यते इति किं विद्यमानं न संवेद्यते, अथाविद्यमानमिति
नानुमानं विशिष्टेऽसतीति।
अप्रक्षयश्च धर्मस्य निरनुमानमुत्पत्तिधर्मकस्यानित्यत्वात्।
योगसमाधिजो धर्मो न क्षीयत इति नास्त्यनुमानम्। उत्पत्तिधर्मकमनित्यमिति
विपर्ययस्य त्वनुमानम्। यस्य तु संवेदनोपरमो नास्ति तेन संवेदनहेतुर्नित्य इत्यनुज्ञेयम्।।
नित्ये च मुक्तसंसारस्थयोरविशेष इत्युक्तम्। यथा मुक्तस्य
नित्यं सुखं तत्संवेदनहेतुश्च, संवेदनस्य तूपरमो नास्ति, कारणस्य
नित्यत्वात्, तथा संसारस्थस्यापीति। एवं च सति धर्माधर्मफलेन सुखदु:खसंवेदनेन
साहचर्यं गृह्येतेति।।
शरीरादिसम्बन्ध: प्रतिबन्धहेतुरिति चेत्? न, शरीरादीनामुपभोगार्थत्वात्,
विपर्ययस्य चाननुमानात्। स्यान्मतम्, संसारावस्थस्य शरीरादिसम्बन्धो
नित्यसुखसंवेदनहेतो: प्रतिबन्धक:, तेनाविशेषो नास्तीति। एतच्चायुक्तम्,
शरीरादय उपभोगार्थास्ते भोगप्रतिबन्धं करिष्यन्तीत्य नुपपन्नम्
; न चास्त्यनुमानमशरीरस्यात्मनो भोग: कश्चिदस्तीति।।
इष्टाधिगमार्था प्रवृत्तिरिति चेत्? न, अनिष्टोपरमार्थत्वात्।
इदम् अनुमानम्, इष्टाधिगमार्थो मोक्षोपदेश: प्रवृत्तिश्च मुमुक्षूणाम्,
नोभयमनर्थकमिति। एतच्चायुक्तम्, अनिष्टोपरमार्थो मोक्षोपदेश:, प्रवृत्तिश्च
मुमुक्षूणामिति। नेष्टमनिष्टेनाननुबद्धं सम्भवतीति अनिष्टानुबन्धात्
इष्टमप्यनिष्टसम्पद्यते, अनिष्टहानाय च घटमान इष्टमपि जहाति, व
िवेकहानस्याशक्यत्वादिति।।
दृष्टातिक्रमश्च देहादिषु तुल्य:। यथा दृष्टमनित्यं
सुखं परित्यज्य नित्यं सुखं कामयते, एवं देहेन्द्रिय बुद्धीरनित्या
दृष्टा अनिक्रम्य मुक्तस्य नित्या देहेन्द्रियबुद्धय: कल्पयितव्या:,
साधीयश्चैवं मुक्तस्य चैकात्म्यं कल्पितं भवतीति।।
उपपत्तिविरूद्धमिति चेत्? समानम्। देहादीनां नित्यत्वं प्रमाणविरूद्धं
कल्पययितुमशक्यमिति? समानम्। सुखस्यापि तर्हि नित्यत्वं प्रमाणविरूद्धं कल्पयितुमशक्यमिति।।
आत्यन्तिके च संसारदु:खाभावे सुखवचनादागमेऽपि सत्यविरोध:।
यद्यपि कश्चिदागम: स्यात् मुक्तस्यात्यन्तिकं सुखमिति? सुखशब्द
आत्यन्तिके दु:खाभावे प्रयुक्त इत्येवमुपपद्यते, दृष्टो हि दु:खाभावे
सुखशब्दप्रयोगो बहुलंलोक इति।।
नित्यसुखरागस्याप्रहाणे मोक्षाधिगमाभावो रागस्य बन्धनसमाज्ञानात्।
यद्ययं मोक्षे नित्यं सुखमभिव्यज्यत इति नित्यसुखरागेण मोक्षायघटमाना
न मोक्षमधिगच्छेत्, नाधिगन्तुमर्हतीति। बन्धनसमाज्ञातो हि राग:।
न च बन्धने सत्यपि कश्चिन्मुक्त इत्युपपद्यत इति।।
प्रहीणनित्यसूखरागस्याप्रतिकूलत्वम्। अथास्य नित्यसुखराग:
प्रहीयते, तस्मिन्प्रहीणे नास्य नित्यसुखाराग: प्रतिकूलो भवति?
यद्येवम्, मुक्तस्य नित्यं सुखं भवति, अथापि न भवति, नास्योभयो:
पक्षयोर्मोक्षाधिगमो विकल्प्यत इति ।।22।।
1.1.23
स्थानवत एतर्हि संशयस्य लक्षणं वाच्यमिति तदुच्यते---
समानानेकधर्मोपपत्तेर्विप्रतिपत्तेरूपलब्ध्यनुपलब्ध्यव्यवस्थातश्च
विशेषापेक्षो विमर्श: संशय:।।23।।
समानधर्मोपपत्तेर्विशेषापेक्षो विमर्श: संशय इति। स्थाणुपुरूषयो:
समानं धर्ममारोहपरिणाहौ पश्यन् पूर्वदृष्टं च तयोविशेषं बुभुत्समान:
किस्विदित्यन्यतरं नावधारयति, यत् तदनवधारणज्ञानं स संशय:।
समानमनयोर्धर्ममुपलभे विशेषमन्यतरस्य नोपलभ इत्येषा बुद्धि: अपेक्षा।
सा संशयस्य प्रवर्त्तिका वर्त्तते। तेन विशेषापेक्षो विमर्श: स ंशय:।।
अनेकधर्मोपपत्तेरिति। समानजातोयमसमानजातीयं चानेकम्।
तस्यानेकस्य धर्मोपपत्ते: विशेषस्योभयथा दृष्टत्वात्। समानजातीयेभ्योऽसमानजातीयेभ्यश्चाऽर्थ
ा विशिष्यन्ते, गन्धवत्त्वात्पृथिव्यवादिभ्यश्च विशिष्यते, गुणकर्मभ्यश्च।
अस्ति च शब्दे विभागजन्यत्वं विशेष:। तस्मिन् द्रव्यं गुण: कर्म
वेति सन्देह:, विशेषस्योभयथा दृष्टत्वात्। किं द्रव्यस्य सतो गुणकमभ्यो
विशेष:, आहोस्विदगुणस्य सतो द्रव्यकर्मभ्य:, अथ
कर्मण: सतो द्रव्यगुणेभ्य इति? विशेषापेक्षा अन्यतमस्य व्यवस्थापकं
धर्मं नोपलभ इति बुद्धिरिति।।
विप्रतिपत्तेरिति। व्याहतमेकार्थदर्शनं विप्रतिपत्ति:,
व्याघात: विरोधोऽसहभाव इति। अस्त्यात्मेकं दर्शनम् नास्त्यात्मेत्यपरम्।
न च सद्भावासद्भावौ सहैकत्र सम्भवत:। न चान्यतरसाधको हेतुरूपलभ्यते।
तत्र तत्त्वानवधारणं संशय इति।।
उपलब्ध्यव्यव्थात: खल्वपि। सच्चोदकमुपलभ्?यते तडागादिषु,
मरीचिषु चाविद्यमानमुदकमिति, अत: क्कचिदुपसभ्यमाने तत्त्वव्यवस्थापकस्य
प्रमाणस्यानुपलब्धे: किं सदुपलभ्यतेऽथासदिति संशयो भवति।।
अनुपलब्ध्यवस्थातश्च। सच्च नोपलभ्यते मूलकीलकोदकादि,
असच्चानुत्पन्नं निरूद्धं वा, तत: क्कचिदनुपलभ्यमाने, किं सन्नोपलभ्यते
उतासदिति संशयो भवति। विशेषापेक्षो पूर्ववत्।।
पूर्व: समानोऽनेकश्च धर्मो ज्ञेयस्थ:, उपलब्ध्यनुपलब्धी
पुनर्ज्ञातृस्थे, एतावता विशेषेण पुनर्वचनम्। समानधर्माधिगमात्समानधर्मोपपत्तेर्विशेषस्मृत्यप
ेक्षो विमर्श इति ।।23।।
1.1.24
स्थानवतां लक्षणवचनमिति समानम्।
यमर्थमधिकृत्य प्रवर्तते तत्प्रयोजनम्।।24।।
यमर्थमाप्तव्यं हातव्यं वा व्यवसाय तदाप्तिहानोपायमनुतिष्ठति,
प्रयोजनं तद्वेदितव्यम्, प्रवृत्तिहेतुत्वात्।
इममर्थमाप्स्यामि हास्यामि वेतिव्यवसायोऽर्थस्याधिकार:, एवं व्यवसीयमानोऽर्थोऽधिक्रियत इति।।14।।
1.1.25
लोकसामान्यमनतीता: लौकिका:, नैसर्गिकं वैनयिकं बुद्ध्यतिशयम्
अप्राप्ता:। तद्विपरीता: परीक्षका:, तर्केण प्रमाणैरर्थं परीक्षितुमर्हन्तीति।
यथा यमर्थं लौकिका बुध्यतन्ते, तथा परीक्षका अपि, सोऽर्थो दृष्टान्त:।
दृष्टान्तविरोधेन हि प्रतिपक्षा: प्रतिषेद्धव्या भवन्तीति, दृष्टान्तसमाधिता
न स्वपक्षा: स्थापनीया भवन्तीति, अवयवेषु चोदाहरणाय कल्पत इति ।।25।।
1.1.26
अथ सिद्धान्त:। इदमित्थम्भूतञ्चेत्यभ्यनुज्ञायमानमर्थजातं
सिद्धम् सिद्धस्य संस्थिति: सिद्धान्त:। संस्थितिरित्थम्भावव्यवस्था-
धर्मनियम:। स खल्वयम्-
तन्त्राधिकरणाभ्युपगसंसस्थिति: स िद्धान्त:।।26।।
तन्त्रार्थसस्थिति: तन्त्रसंस्थिति:। तन्त्रमितरेतराभिसम्बद्धस्यार्थसमूहस्योपदेश:
शास्त्रम्। अधिकरणानुषक्तार्थसंस्थितिरधिकरणसंस्थिति:। अभ्युपगमसंस्थितिरनवधारितार्थपरिग्रह:।
तद्विशेषपरीक्षणायाभ्युपगमसिद्धान्त:।।26।।
1.1.27
तन्त्रभेदात् तु खलु:-
स चतुर्विध: सर्वतन्त्रप्रतितन्त्राध िकरणाभ्युपगमसं-
स्थित्यर्थान्तरभावात्।।27।।
तत्रैताश्चतस्र: संस्थितयोऽर्थान् तरभूता:।।27।।
1.1.28
तासाम्-
सर्वतन्त्राविरुद्धस्तन्त्रेऽधिकृतोऽर्थ: सर्वतन्त्रसिद्धान्त: ।।28।।
यथा घ्राणादीनीन्द्रियाणि, गन्धादय इन्द्रियार्था:, पृथिव्यादीनि
भूतानि, प्रमाणैरर्थस्य ग्रहणमिति ।।28।।
1.1.29
यथा नासत अत्मलाभ:, न सत आत्महानम्, निरतिशयाश्चेतना: देहेन्द्रियमन:सं
विषयेषु तत्तत्कारणेषु च विशेष इति साङ्ख्चानाम्।
पुरुषकर्मादिनिमित्तो भूतसर्ग:, कर्महेतवो दोषा: प्रवृत्तिश्च,
स्वगुणविशिष्टाश्चेतना:, असदुत्पद्यते उत्पन्नं
निरुध्यत इति योगानाम् ।।29।।
1.1.30
यस्यार्थस्य सिद्धावन्येऽर्था अनुषज्यन्ते, न तैर्विना
सोऽर्थ: सिध्यति तेऽर्था यदधिष्ठाना:, सोऽधिकरणसिद्धान्त:। यथा
देहेन्द्रियव्यतिरिक्तो ज्ञाता दर्शनस्पर्शनाभ्यामेकार्थग्रहणादिति।
अत्रानुषङ्गिणोऽर्था
इन्द्रियनानात्वम्, नियतविषयाणीन्द्रियाणि, स्वविषयग्रहणलिङ्गानि
ज्ञातुर्ज्ञानसाधनानि, गन्धादिगुणव्यतिरिक्तं द्रव्यम्, गुणाधिकरणमनियतविषयाश्चेतना
इति। पूर्वार्थसिद्धावेतेऽर्था: सिध्यन्ति। न तैर्विना सोऽर्थ: सम्भवतीति।।30।।
1.1.31
अपरीक्षिताभ्युपगमात् तद्विशेषपरीक्षणमभ्युपगसिद्धान्त: ।।31।।
यत्र किञ्चिदर्थजातमपरीक्षितमभ्युपगम्यते, अस्तु द्रव्यं
शब्द:, स तु नित्योऽथानित्य इति? द्रव्यस्य सतो अनित्यता नित्यता
वा तद्विशेष: परीक्ष्यते, सोऽभ्युपगमसिद्धान्त: स्वबुद्ध्यतिशयचिख्यापयिषया
परबुद्ध्यवज्ञानाय च प्रवर्तत इति ।।31।।
1.1.32
अथावयवा:-
प्रतिज्ञाहेतूदाहरणोपनयनिगमनान्यवयवा :।।32।।
दशावयवानेके नौययिका वाक्ये सञ्चक्षते जिज्ञासा संशय: शक्यप्राप्ति:
प्रयोजनं संशयव्युदास इति। ते कस्मान्नोच्यन्त इति? तत्राप्रतीयमानेऽर्थे
प्रत्ययार्थस्य प्रवर्तिका जिज्ञासा। अप्रतीयमानमर्थं कस्माज्जिज्ञासते?
तं तत्त्वतो ज्ञातं हास्यामि वोपादास्य उपेक्षिष्ये वेति। ता एता
हानोपादानोपेक्षाबुद्धयस्तत्त्वज्ञानस्यार्थ: तदर्थमयं जिज्ञासते।
सा खल्वियमसाधनम् अर्थस्येति। जिज्ञासाधिकष्ठानं संशयश्च व्याहतधर्मोपसङ्घातात्
तत्वज्ञाने प्रत्यासन्न:। व्याहतोर्हि धर्मयोरन्यतरत्तत्त्वं भवितुमर्हतीति।
स पृथगुपदिष्टोऽप्यसाधनमर्थस्येति। प्रमातु: प्रमाणानि प्रमेयाधिगमार्थानि,
सा शक्यप्राप्तिर्न साधकस्य वाक्यस्य भागेन युज्यते प्रतिज्ञादिवदिति।
प्रयोजनं तत्त्वावधारणमर्थसाधकस्य वाक्यस्य फलं नैकदेश इति। संशयव्युदास:
प्रतिपक्षोपवर्णनं तत्प्रतिषेधेन तत्त्वज्ञानाभ्यनुज्ञानार्थम्,
न त्वयं साधकवाक्यैकदेश इति। प्रकरणे तु जिज्ञादय समर्था अवधारणीयार्थोपकारात्।
तत्त्वांर्थसाधकभावात्तु प्रतिज्ञादय: साधकवांक्यस्य भागा एकदेशा अवयवा इति।।32।।
1.1.33
तेषां तु यथाविभक्तानाम्-
साध्यनिर्देश: प्रतिज्ञा ।।33।।
प्रज्ञापनीयेन धर्मेण धर्मिणो विशिष्टस्य परिग्रहवचनं प्रतिज्ञा
साध्यनिर्देश:। अनित्य: शब्द इति।।33।।
1.1.34
उदाहरणसाधर्म्यात्साध्यसाधनं हेतु: ।।34।।
उदाहरणेन सामान्यात्साध्यस्य धर्मस्य साधनं प्रज्ञापनं हेतु:।
साध्ये प्रतिसन्धाय धर्ममुदाहरणे च प्रतिसन्धाय तस्य साधनतावचनं
हेतु:। उत्पत्तिधर्मकत्वादिति। उत्पत्तिधर्मकमनित्यं दृष्टमिति ।।34।।
1.1.35
किमेतावद्धेतुलक्षणमिति? नेत्युच्यते। किं तर्हि?
तथा वैधर्म्यात् ।।35।।
उदाहरणवैधर्म्याच्च साध्यसाधनं हेतु:। कथम्? अनित्य: शब्द:
उत्पत्तिधर्मकत्वात्। अनुत्पत्तिधर्मकं नित्यं दृष्टम् आत्मादय इति ।।35।।
1.1.36
साध्येन साधर्म्यं समानधर्मता। साध्यसाधर्म्यात्कारणात्तद्धर्मभावी
दृष्टान्त इति। तस्य धर्मस्तद्धर्म:। तस्येति साध्यस्य। साध्यं
च द्विविधम् धर्मिविशिष्टो वा धर्म: शब्दस्यानित्यत्वम्, धर्मविशिष्टो
वा धर्मी अनित्य: शब्द इति। इहोत्तरं तद्ग्रहणेन गृह्यत इति। कस्मात्?
पृथग्धर्मवचनात्। तस्य धर्मस्तद्धर्म:। तद्धर्मस्य भावस्तद्धर्मभाव:।
स यस्मिन् दृष्टान्ते वर्तते स दृष्टान्त: तद्धर्मभावी। यस्मिन्
दृष्टान्ते साध्यसाधर्म्यादुत्पत्तिधर्मकत्वात् साध्यस्य धर्मोऽनित्यत्वं
भवति स दृष्टान्त:। साध्यसाधर्म्यादुत्पत्तिधर्मकत्वात्तद्धर्मभावी
भवति, स चोदादहरणमिष्यते। स्थाल्यादि द्रव्यमुत्पत्तिधर्मकमनित्यं
दृष्टामिति। तत्र युदत्पद्यते तदुत्पत्तिधर्मकम्। तच्च भूत्वा न
भवति, आत्मानं जहाति निरुध्यत इत्यनित्यम्। एवमुत्पत्तिधर्मकत्वं
साधनमनित्यत्वं साध्यम्। सोऽयमेकस्मिन् द्वयोर्धर्मयो: साध्यसाधनभाव:
साधर्म्याद् व्यस्थित उपलभ्यते। तं दृष्टान्त उपलभमान: शब्देऽप्यनुमिनोति,
शब्दोऽप्युत्पत्तिधर्मकत्वादनित्य: स्थाल्यादिवदिति। उदाह्रियतेऽनेन
धर्मयो: साध्यसाधनभाव इत्युदाहरणम् ।।36।।
1.1.37
दृष्टान्तउदाहरणमिति प्रकृतम्। साध्यवैधर्म्यादतद्धर्मभावी
च दृष्टान्त उदाहरणमिति। अनित्य: शब्द उत्पत्तिधर्मकत्वात् अनुत्पत्तिधर्मकं
नित्यमात्मादि, सोऽयमात्मादिर्दृष्टान्त: साध्यवैधर्म्यादनुत्पत्तिधर्मकत्वादतद्धर्मभावी-यो।
?सौ साध्यस्य धर्मोऽनित्यत्वं स तस्मिन् न भवतीति। अत्रात्मादौ
दृष्टान्त उत्पत्तिधर्मकत्वस्याभावादनित्यत्वं न भवतीति उपलभमान:
शब्दे विपर्ययमनुमिनोति, उत्पत्तिधर्मकत्वस्य भावादनित्य: शब्द
इति। साधर्म्योक्तस्य हेतो: साध्यसाधर्म्यात् तद्धर्मभावी दृष्टान्त
उदाहरणम्। वैधर्म्योक्तस्य हेतो: साध्यवैधर्म्यादतद्धर्मभावी दृष्टान्त
उदाहरणम्। पूर्वस्मिन् दृष्टान्ते यौ तौ धर्मौ साध्यसाधनभूतौ पश्यति
साध्येऽपि तयो: साध्यसाधनभावमनुमिनोति। उत्तरस्मिन् दृष्टान्ते
ययोर्धर्मयोरेकस्याभावादितरस्याभावं पश्यति तयोरेकतरस्य भावादितरस्य
भावं साध्येऽनुमिनोतीति। तदेतद्धेत्वाभासेषु न सम्भवतीत्यहेतवो
हेत्वाभासा:। तदिदं हेतूदाहरणयो: सामर्थ्यं परमसूक्ष्मं दु:खबोधं
पण्डितरूपवेदनीयमिति ।।37।।
1.1.38
उदाहरणापेक्ष उदाहरणतन्त्र उदाहरणवश:। वश: सामर्थ्यम्। साध्यसाधर्म्ययुक्ते
उदाहरणे स्थाल्यादिद्रव्यमुत्पत्तिधर्मकमनित्यं दृष्टम्, तथा च
शब्द उत्पत्तिधर्मक इति साध्यस्य शब्दस्योत्पत्तिधर्मकत्वमूपसंह्रियते।
साध्यवैधर्म्ययुक्तं पुनरुदाहरणे आत्मादिद्रव्यमनुत्पत्तिधर्मकं नित्यं दृष्टम्, न
च तथानुत्पत्तिधर्मक: शब्द इति, अनुत्पत्तिधर्मकत्वस्योपसंहारप्रतिषेधेनोत्पत्तिधर्मकत्त्वमुप
संह्रियते। तदिदमुपसंहारद्वेतमुदाहरणद्वैताद्भवति। उपसंह्रियते
अनेनेति चोपसंहारो वेदितव्य इति।।38।।
1.1.39
द्विविधस्य पुनर्हेतोद्विविधस्य चोदाहरणस्योपसंहारद्वैते
च समानम्-
हेत्वपदेशात्प्रतिज्ञाया: पुनर्वचनं निगमनम् ।।39।।
साधर्म्योक्ते वा वैधर्म्योक्ते वा यथोदाहरणमुपसंह्रियते
तस्मादुत्पत्तिधर्मकत्वादनित्य: शब्द इति निगमनम्।
निगम्यन्ते अनेनेति प्रतिज्ञाहेतूदाहरणोपनया एकत्रेति निगमनम्।
निगम्यन्ते समर्थ्यन्ते संबध्यन्ते। तत्र साधर्म्योक्ते तावद्वेतौ
वाक्यम्, अनित्य: शब्द इति प्रतिज्ञा। उत्पत्तिधर्मकत्वादिति हेतु:।
उत्पत्तिधर्मकं स्थाल्यादि द्रव्यमनित्यमित्युदाहरणम्। तथा चोत्पत्तिधर्मक:
शब्द इत्युपनय:। तस्मादुत्पत्तिधर्मकत्वादनित्य: शब्द इति निगमनम्।
वैधर्म्योक्तेऽपि, अनित्य: शब्द:। उत्पत्तिधर्मकत्वात्, अनत्पत्तिधर्मकमात्मादि
द्रव्यं नित्यं दृष्टम्। न च तथाऽनुत्पत्तिधर्मक: शब्द:। किं तर्हि?
उत्पत्तिधर्मक:। तस्मादुत्पत्तिधर्मकत्वादनित्य: शब्द इति।।
अवयवसमुदाये च वाक्ये संभूयेतरेतराभिसंबन्धात्प्रमाणान्यर्थं
साधयन्तीति। संभवस्तावत्, शब्दविषया प्रतिज्ञा, आप्तोपदेशस्य प्रत्यक्षानुमानाभ्यां
प्रतिसन्धानादनृषेश्च स्वातन्त्र्यानुपपत्ते:। अनुमानं हेतु:, उदाहरणे
संदृश्य प्रतिपत्ते:। तच्चोदाहरणभाष्ये व्याख्यातम्। प्रत्यक्षविषयमुदाहरणम्,
दृष्टेनादृष्टसिद्धे:। उपमानमुपनय:, तथेत्युपसंहारात्, न च तथेति
चोपमानधर्मप्रतिषेधे विपरीतधर्मोपसंहारसिद्धे:। सर्वेषामेकार्थप्रतिपत्तौ
सामर्थ्यप्रदर्शनं निगमनमिति।।
इतरेतराभिसंबन्धोऽपि---असत्यां प्रतिज्ञायामनाश्रया हेत्वादयो
न प्रवर्त्तेरन्। असति हेतौ कस्य साधनभाव: प्रदर्श्येत? उदाहरणे
साध्ये च कस्योपसंहार: स्यात्? कस्य चापदेशात्प्रतिज्ञाया: पुनर्वचनं
निगमनं स्यात् इति? असत्युदाहरणे केन साधर्म्यं वैधर्म्यं वा साध्यसाधनमुपादीयेत?
कस्य वा साधर्म्यवशादुपसंहार: प्रवर्तेत? उपनयं चान्तरेण साध्येऽनुपसंहृत:
साधको धर्मो नार्थं साधयेत्। निगमनाभावे चानभिव्यक्तसंबन्धानां
प्रतिज्ञादीनामेकार्थेन प्रवर्तनं तथेति प्रतिपादनं कस्येति।।
अथावयवार्थ:। साध्यस्य धर्मस्य धर्मिणा संबन्धोपपादनं प्रतिज्ञार्थ:।
उदाहरणेन समानस्य विपरीतस्य
वा साध्यस्य धर्मस्य साधकभाववचनं हेत्वर्थ:। धर्मयो: साध्यसाधनभावप्रदर्शनमेकत्रोदाहरणार्थ:।
साधनभूतस्य धर्मस्य साध्येन धर्मेण सामानाधिकरण्योपपादनमुपनयार्थ:।
उदाहरणस्थयोर्द्धर्मयो: साध्यसाधनभावोपपत्तौ साध्ये विपरीतप्रसङ्गप्रतिषेधार्थं निगमनम्।।
न चैतस्यां हेतूदाहरणपरिशुद्धौ सत्यां साधर्म्यवैधर्म्याभ्यां
प्रत्यवस्थानस्य विकल्पाज्जातिनिग्रहस्थानबहुत्वं प्रक्रमते। अव्यवस्थाप्य
खलु धर्मयो: साध्यसाधनभावमुदाहरणे जातिवादी प्रत्यवतिष्ठते। व्यवस्थिते
हि खलु धर्मयो: साध्यसाधनभावे दृष्टान्तस्थे गृह्यमाणे साधनभूतस्य
धर्मस्य हेतुत्वेन उपादानं न साधर्म्यमात्रस्य, न वैर्धर्म्यमात्रस्य वेति ।।39।।
1.1.40
अत ऊर्ध्वं तर्को लक्षणीय इति अथेदमुच्यते---
अविज्ञाततत्त्वेऽर्थे कारणोपपत्तितस्तत्त्वज्ञानार्थमूहस्तर्क: ।।40।।
अविज्ञायमानतत्त्वेऽर्थे जिज्ञासा तावज्जायते जानीयेममर्थमिति।
अथ जिज्ञासितस्य वस्तुनो व्याहतौ धर्मौ विभागेन विमृशति, किं स्वित्
इत्त्थमाहोस्विन्नेत्थमिति। विमृश्यमानयोर्धर्मयोरेकतरं कारणोपपत्त्या
अनुज्ञानाति, सम्भवत्यस्मिन् कारणं प्रमाणं हेतुरिति। कारणोपपत्त्या
स्यादेवमेतत् नेतरदिति।।
तत्र निदर्शनम्, योऽयं ज्ञाता ज्ञातव्यमर्थं जानीते, तं
तत्त्वतो जानीयेति जिज्ञासा। स किमुत्पत्तिधर्मकोऽनुत्पत्तिधर्मकं
इति विमर्श:। विमृश्यमानेऽविज्ञाततत्त्वेऽर्थे यस्य धर्मस्याभ्यनुज्ञाकारणमुपपद्यते,
तमनुजानाति। यद्ययमनुत्पत्तिधर्मक: तत: स्वकृतस्य कर्मण: फलमनुभवति
ज्ञाता। दु:खजन्मप्रवृत्तिदोषमिथ्याज्ञानानामुत्तरमुत्तरं पूर्वस्य
पूर्वस्य कारणम्, उत्तरोत्तरापाये च तदनन्तराभावादपवर्ग इति स्यातां
संसारापवर्गौ। उत्पत्तिधर्मके ज्ञातरि पुनर्न स्याताम्। उत्पन्न:
खलु ज्ञाता देहेन्द्रियविषयबुद्धिवेदनाभि: संबध्यत इति नास्येदं
स्वकृतस्य कर्मण: फलम्। उत्पन्नश्च भूत्वा न भवतीति, तस्याविद्यमानस्य
निरुद्धस्य वा स्वकृतकर्मण: फलोपभोगो नास्ति, तदेवमेकस्यानेकशरीरयोग:
शरीरवियोगश्चात्यन्तं न स्यादिति, यत्र
कारणमनुपपद्यमानं पश्यति, तन्नानुजानाति। सोऽयमेवंलक्षण ऊहस्त र्क
इत्युच्यते।।
कथं पुनरयं तत्त्वज्ञानार्थो न तत्त्वज्ञानमेवेति? अनवधारणात्।
अनुजानात्ययमेकतरं धर्मं कारणोपपत्त्या, न त्ववधारयति न व्यवस्यति
न निश्चिनोति एवमेवेदमिति। कथं तत्त्वज्ञानार्थ इति? तत्त्वज्ञानविषयाभ्यनुज्ञालक्षणादूहाद्
भावितात्प्रसन्नादनन्तरं प्रमाणसामर्थ्यात् तत्त्वज्ञानम् उत्पद्यत
इत्येवं तत्त्वज्ञानार्थ इति।।
सोऽयं तर्क: प्रमाणानि प्रतिसन्दधान: प्रमाणाभ्यनुज्ञानात्
प्रमाणसहितो वादेऽपदिष्ट इति। अविज्ञाततत्त्वेऽर्थे इति यथा सोऽर्थो
भवति तस्य तथाभावस्तत्त्वमविपर्ययो याथातथ्यम् ।।40।।
1.1.41
एतस्मिश्च तर्कविषये---
विमृश्य पक्षप्रतिपक्षाभ्यामर्थावधारण
निर्णय: ।।41।।
स्थापना साधनम्, प्रतिषेध उपालम्भ:। तौ साधनोपालम्भौ पक्षप्रतिपक्षाश्रयौ
व्यतिषक्तावनुबन्धेन प्रवर्त्तमानौ पक्षप्रतिपक्षावित्युच्येते।
तयोरन्यतरस्य निवृत्ति: एकतरस्यावस्थानमवर्जनीयमवश्यम्भावित्वात्।
यस्यावस्थानं तस्यार्थावधारणं निर्णय:।।
नेदं पक्षप्रतिपक्षाभ्यामर्थावधारणं सम्भवतीति एको हि प्रतिज्ञातमर्थं
तं हेतुत: स्थापयति प्रतिषिद्धं चोद्धरति द्वितीयस्य। द्वितीयेन
स्थापनाहेतुश्च प्रतिषिध्यते तस्यैव प्रतिषेधहेतुश्चोद्ध्रियते।
स निवर्त्तते। तस्य निवृत्तौ योऽवतिष्ठते तेनार्थावधारणं निर् णय:।।
उभाभ्यामेवार्थावधारणमित्याह। कया युक्त्या? एकस्य संभवो
द्वितीयस्यासम्भव:। तावेतौ सम्भवासम्भवौ विमर्शं सह निवर्त्तयत
उभयसम्भवे। उभयासम्भवे त्वनिवृत्तो निमर्श इति। विमृश्येति विमर्शं
कृत्वा। सोऽयं विमर्श: पक्षप्रतिपक्षाववद्योत्य न्यायं प्रवर्तयतीत्युपादीयत
इति। एतच्च विरुद्धयोरेकधर्मिस्थयोर्बोधव्यम्। यत्र तु धर्मिसामान्यगतौ
विरुद्धौ धर्मौ हेतुत: सम्भवत: तत्र समुच्चय:, हेतुतोऽर्थस्य तथाभावोपपत्ते:।
यथा क्रियावद् द्रव्यमिति लक्षणवचने यस्य द्रव्यस्य क्रियायोगो
हेतुत: संभवति तत् क्रियावत्, यस्य न संभवति तदक्रियमिति। एकधर्मिस्थायोश्च
विरुद्धयो: धर्मयोरयुगपद्भावविनो: कालविकल्प:, यथा तदेव द्रव्यं
क्रियायुक्तं क्रियावत्, अनुत्पन्नोपरतक्रियं पुनरक्रियमिति।।
न चायं निर्णये नियम: विमृश्यैव पक्षप्रतिपक्षाभ्यामर्थावधारणं
निर्णय इति, किं तर्हि? भवति खल्विन्द्रियार्थसन्निकर्षादुत्पन्नप्रत्यक्षेऽर्थावधारणं
निर्णय इति, परीक्षाविषये तु विमृश्य पक्षप्रतिपक्षाभ्यामर्थावधारणं
निर्णय:। शास्त्रे वादे च विमर्शवर्जम् ।।41।।
।।इति वात्स्यायनीये न्यायभाष्ये प्रथमाध्यायस्य
प्रथमाह्निकम्।।
1.2.01
तिस्र: कथा भवन्ति, वादो जल्पो वितण्डा चेति। तासाम्---
प्रमाणतर्कसाधनोपालम्भ: सिद्धान्ताविरुद्ध: पञ्चावयवोपपन्न:
पक्षप्रतिपक्षपरिग्रहो वाद: ।।1।।
एकाधिकरणस्थौ विरुद्धौ धर्मौ पक्षप्रतिपक्षौ प्रत्यनीकभावात्,
अस्त्यात्मा नास्त्यात्मेति। नानाधिकरणस्थौ
विरुद्धावपि न पक्षप्रतिपक्षौ, यथा नित्य आत्मा, अनित्या बुद्धिरिति।
परिग्रहोऽभ्युपगमव्यवस्था। सोद्ययं पक्षप्रतिपक्षपरिग्रहो वाद:।
तस्य विशेषणं प्रमाणतर्कसाधनोपालम्भ:। प्रमाणतर्कसाधन: प्रमाणतर्कोपालम्भश्च।
प्रमाणैस्तर्कण च साधनमुपालम्भश्चास्मिन् क्रियत इति। साधनं स्थापना।
उपालम्भ: प्रतिषध:। तौ साधनोपालम्भौ उभयोरपि पक्षयोर्व्यतिषक्तावनुबद्धौ
च तावद् यावदेको निवृत्त एकतरो व्यवस्थित इति। निवृत्तस्योपालम्भो
व्यवस्थितस्य साधनमिति।।
जल्पे निग्रहस्थानविनियोगाद्वादे तत्प्रतिषेध:। तत्प्रतिषेधे
च कस्यचिदभ्यनुज्ञानार्थं सिद्धान्ताविरुद्ध इति वचनम्। सिद्धान्तमभ्युपेत्य
तद्विरोधी विरुद्ध इति विरुद्धस्य हेत्वाभासस्य निग्रहस्थानस्याभ्यनुज्ञा
वादे। पञ्चावयवोपपन्न इति हीनमन्यतमेनाप्यवयवेन न्यूनम् हेतुदाहरणाधिकमधिकम्
इति चैतयोरभ्यनुज्ञानार्थमिति।।
अवयवेषु प्रमाणतर्कान्तर्भावे पृथक् प्रमाणतर्कग्रहणं साधनोपलम्भव्यतिषङ्गज्ञापनार्थम्
। अन्यथोभावपि पक्षौ स्थापनाहेतुना प्रवृत्तौ वाद इति स्यात्। अन्तरेणापि
चावयवसंबन्धं प्रमाणान्यर्थं साधयन्तीति दृष्टम्, तेनापि कल्पेन
साधनोपालम्भौ वादे भवत इति ज्ञापयति। छलजातिनिग्रहस्थानसाधनोपालम्भो
जल्प इति वचनाद्विनिग्रहो जल्प इति मा विज्ञायि, छलजातिनिग्रहस्थानसाधनोपालम्भ
एव जल्प:, प्रमाणतर्कसाधनोपालम्भो वाद एवेति स मा विज्ञायीत्येवमर्थ
पृथक् प्रमाणतर्कग्रहणमिति ।।1।।
1.2.02
यथोक्तोपपन्न इति, प्रमाणतर्कसाधनोपालम्भ: सिद्धान्ताविरुद्ध:
पञ्चावयवोपपन्न: पक्षप्रतिपक्षपरिग्रह:। छलजातिनिग्रस्थानसाधनोपालम्भ
इति, छलजातिनिग्रहस्थानै: साधनमुपालम्भश्चास्मिन् क्रियत इति एवंविशेषणो
जल्प:।।
न खलु वै छलजातिनिग्रहस्थानै: साधनं कस्यचिदर्थस्य सम्भवति,
प्रतिषेधार्थतैवैषां सामान्यलक्षणे विशेषलक्षणे च श्रूयते वचनविघातोऽर्थविकल्पोपत्त्या
छलम् इति, साधर्म्यवैघर्म्याभ्यां प्रत्यवस्थानं जाति:
विप्रतिपत्तिरप्रतिपत्तिश्च निग्रहस्थानम् इति। विशेषलक्षणेष्वपि
यथास्वमिति। न चैतद्विजानीयात्प्रतिषेधार्थतयैवार्थं साधयन्तीति,
छलजातिनिग्रहसथानोपालम्भो जल्प इत्येवमप्युच्यमाने विज्ञायत एत दिति।।
प्रमाणै: साधनोपालम्भेयीश्छलजातिनिग्रहस्थानानामङ्गभाव:
स्वपक्षरक्षणार्थत्वात्, न स्वतन्त्राणां साधनभाव:। यत्तत्प्रमाणैरर्थस्य
साधनं तत्र छलजातिनिग्रस्थानानामङ्गाभावो रक्षणार्थत्वात्। तानि
हि प्रयुज्यमानानि परपक्षविघाते स्वपक्षं रक्षन्ति। तथा चोक्तं
तत्त्वाध्यवसायसंरक्षणार्थं जल्पवितण्डे बीजप्ररोहसंहरक्षणार्थं
कण्टकशाखावरणवत् इति। यश्चासौ प्रमाणै: प्रतिपक्षस्योपालम्भस्तस्य
चैतानि प्रयुज्यमानानि प्रतिषेधबिघातात्सहकारीणि भवन्ति। तदेवमङ्गीभूतानां
छलादीनामुपादानं जल्पे, न स्वतन्त्रणां साधनभाव:। उपालम्भे तु
स्वातन्त्रयमप्यस्तीति।।2।।
1.2.03
स जल्पो वितण्डा भवति। किं विशेषण:? प्रतिपक्षस्थापनया
हीन:। यौ तौ समानाधिकरणौ विरुद्धौ धर्मौ पक्षप्रतिपक्षावित्युक्तौ
तयोरेकतरं वैतण्डिको न स्थापयतीति परपक्षप्रतिषेधेनैव प्रवर्त्तत इति।।
अस्तु तर्हि स प्रतिपक्षहीनो वितण्डा? यद्वै खलु तत्परप्रतिषेधलक्षणं
वाक्यं स वैतण्डिकस्य पक्ष:, न त्वसौ साध्यं कञ्चिदर्थं प्रतिज्ञाय
स्थापयतीति। तस्माद्यथान्यासमेवास्त्विति ।।3।।
1.2.04
हेतुलक्षणाभावादहेतवो हेतुसामान्याद्वेतुवदाभासमाना:। त इमे---
सव्यभिचारविरुद्धप्रकरणसमसाध्यसमकालातीता हेत्वाभासा: ।। 4।।
1.2.05
तेषाम्-
अनैकान्तिक: सव्यभिचार: ।। 5।।
व्यभिचार एकत्राव्यवस्थिति:। सह व्यभिचारेण वर्त्तते इति
सव्यभिचार:। निदर्शनम्---नित्य: शब्दोऽस्पर्शत्वात्। स्पर्शवान्
कुम्मो: अनित्यो दृष्ट:। न च तथा स्पर्शवान् शब्द:। तस्मादस्पर्शत्वान्नित्य: शब्द
इति। दृष्टान्ते स्पर्शवत्त्वमनित्यत्वं च धर्मौ न साध्यसाधनभूतौ
गृह्यते, स्पर्शवांश्चाणुर्नित्यश्चेति। आत्मादौ च दृष्टान्ते उदाहरणसाधर्म्यात्साध्यसाधनं
हेतु: इति अस्पर्शत्वादिति हेतुर्नित्यत्वं व्यभिचरति, अस्पर्शा
च बुद्धिरनित्या चेति। एवं द्विविधऽपि दृष्टान्ते व्यभिचारात्साध्यसाधनभावो
नास्तीति लक्षणाभावादहेतुरिति।।
नित्यत्वमप्येकोऽन्त:। अनित्यत्वमप्येकोऽन्त:। एकस्मिन्नन्ते
विद्यत इति ऐकान्तिको विपर्ययादनैकानितक:, उभायान्तव्यापकत्वादिति ।। 5।।
1.2.06
तं विरुणद्धीति तद्विरोधी, अभ्युपेतं सिद्धान्तं व्याहन्तीति।
यथा सोऽयं विकारो व्यक्तेरपैति नित्यत्वप्रतिषेधात्, न नित्यो
विकार उपपद्यते। अपेतोऽपि विकारोऽस्ति विनाशप्रतिषेधात्। सोऽयं
नित्यत्वप्रतिषेधादिति हेतुर्व्यक्तेरपेतोऽपि विकारोऽस्तीत्यनेन
स्वसिद्धान्तेन विरुध्यते। कथम्? व्यक्तिरात्मलाभ:। उपाय: प्रच्युति:।
यद्यात्मलाभात्प्रच्युतो विकारोऽस्ति, नित्यत्वप्रतिषेधौ नोपपद्यते।
यद्व्यक्तेरपेतस्यापि विकारस्यास्तित्वम्, तत् खलु नित्यत्वमिति।
नित्यत्वप्रतिषेधो नाम विकारस्यात्मलाभात्प्रच्युते: उपपत्ति:।
यदात्मलाभात्प्रच्यवते तदनित्यं दृष्टम्। य?दस्ति न तदात्मलाभात्प्रच्यवते।
अस्तित्वं चात्मलाभाप्रच्युतिरिति च विरुद्धावेतौ धमौ न सह सम्भवत
इति। सोऽयं हेतुर्यं सिद्धान्तमाश्रित्य प्रवर्त्तते तमेव व्याहन्तीति ।। 6।।
1.2.07
विमर्शाधिष्ठानौ पक्षप्रतिपक्षावुभावनवसितौ प्रकरणम्। तस्य चिन्ता
विमर्शात्प्रभृति प्राङ्निर्णयाद्यत्समीक्षणम्, सा जिज्ञासा यत्कृता
स निर्णयार्थं प्रयुक्त उभयपक्षसाम्यात् प्रकरणमनतिवर्तमान:
प्रकरणसमो निर्णयाय न प्रकल्पते। प्रज्ञापनं त्वनित्य: शब्दो नित्यधर्मानुपलब्धेरित्यनुपलभ्यम
ाननित्यधर्मकमनित्यं दृष्टं स्थाल्यादि।।
यंत्र समानो धर्म: संशयकारणं हेतुत्वेनोपादीयते, स संशयसम: सव्यभिचार
एव। या तु विमर्शस्य विशेषापेक्षिता उभयपक्षविशेषानुपलब्धिश्च सा
प्रकरणं प्रवर्तयति। यथा शब्दे नित्यधर्मो नोपलभ्यते एवमनित्यधर्म:
अपि। सेयमुभयपक्षविशेषानुपलब्धि: प्रकरणचिन्तां प्रवर्तयति। कथम्?
विपर्यये हि प्रकरणनिवृत्ते:। यदि नित्यधर्म: शब्दे गृह्येत, न
स्यात्प्रकरणम्। यदि वा अनित्यधर्मो गृह्येत, एवमपि निवर्त्तेत
प्रकरणम्। सोऽयं हेतुरुभौ पक्षौ प्रवर्तयन्नन्यतरस्य निर्णयाय न प्रकल्पते ।। 7।।
1.2.08
द्रव्यं छायेति साध्यम्, गतिमत्त्वादिति हेतु:। साध्येनाविशिष्ट:
साधनीयत्वात् साध्यसम:। अयमप्यसिद्धत्वात्साधयवत्प्रज्ञापयितव्य:।
साध्यं तावदेतत्- किं पुरुषवच्छायापि गच्छति आहो स्विदावरकद्रव्ये
संसर्पति आवरणसन्तानादसन्निधिसन्तानोऽयं तेजसो गृह्यत इति। सर्पता
खलु द्रव्येण यो यस्तेजोभाग आव्रियते तस्य तस्यासन्निधिरेवाविच्छिन्नो
गृह्यत इति। आवरणं तु प्राप्तिप्रतिषेध: ।। 8।।
1.2.09
कालात्ययेन युक्तो यस्यार्थैकदेशोऽपदिश्यमानस्य स कालात्ययापदिष्ट:
कालातीत इत्युच्यते। निदर्शनम् नित्य: शब्द: संयोगव्यङ्ग्यत्वाद
रूपवत्। प्रागूर्द्धं च व्यक्तेरवस्थितं रूपं प्रदीपघटसंयोगेन व्यज्यते,
तथा च शब्दोऽप्यवस्थितो भेरीदण्डसंयोगेन व्यज्यते, दारुपरशुसंयोगेन
वा। तस्मात्संयोगव्यङ्ग्यत्वान्नित्य: शब्द इत्ययमहेतु: कालात्ययापदेशात्।
व्यञ्जकस्य संयोगस्य कालं न व्यङ्ग्यस्य रूपस्य व्यक्तिरत्येति।
सति प्रदीपसंयोगे रूपस्य ग्रहणं भवति, न निवृत्ते संयोगे रूपं गृह्यते।
निवृत्ते तु दारुपरशुसंयोगे दूरस्थेन शब्द: श्रूयते विभागकाले।
सेयं शब्दस्य व्यक्ति:। संयोगकालम् अत्येतीति न संयोगनिमित्ता भवति।
कस्मात्? कारणाभावाद्धि कार्याभाव इति। एवमुदाहरणसाधर्म्यस्याभावादसाधनमयं
हेतुर्हेत्वाभास इति।
अवयवविपर्यासवचनं न सूत्रार्थ:। कस्मात्?
यस्य येनार्थसम्बन्धो दूरस्थस्यापि तस्य स:।
अर्थतो ह्यसमर्थानामानन्तर्यमकारणम्। ।
इत्येतद्वचनाद्विपर्यासेनोक्तो हेतुरुदाहरणसाधर्म्यात्तथा
वैधम्?र्यात्साध्यसाधनं हेतुलक्षण न जहाति। अजहद्धेतुलक्षणं न हेत्वाभासो भवतीति।।
अवयवविपर्यासवचनमप्रापतकालम् इति च निग्रहस्थानमुक्तम्।
तदेवेदं पुनरुच्यते इति, अतस्तन्न सूत्रार्थ:
।।9।।
1.2.10
अथ छलम्-
वचनविधातोऽर्थविकल्पोपत्या छलम् ।। 10 ।।
न सामान्यलक्षणे छलं शक्यमुदाहर्तुम्, विभागे तूदाहरणानि ।। 10 ।।
1.2.11
विभागश्च,
तत् त्रिविधं वाक्छलं सामान्यच्छलमुपचारच्छलं च ।। 11 । ।
1.2.12
तेषाम्-
अविशेषाभिहितेऽर्थे वक्तुरभिप्रायादर्थानतरकल्पना वाक्छलम् ।। 12 ।।
नवकम्बलोऽयं माणवक इति प्रयोग:। अत्र नव: कम्बलोऽस्येति
वक्तुराभिप्राय:। विग्रहे तु विशेषो, न
समासे। तत्रायं छलवादी वक्तु: अभिप्रायादविवक्षितमन्यमर्थं नव कम्बला
अस्येति तावदभिहितं भवतेति कल्पयति। कल्पयित्वा चासम्भवेन प्रतिषेधति,
एकोऽस्य कम्बल: कुतो नव कम्बला इति। तदिदं सामान्यशब्दे वाचि निमित्ते छलं वाक्छलमिति।।
अस्य प्रत्यवस्थानम्- सामान्यशब्दस्यानेकार्थत्वेऽन्यतराभिधानकल्पनायां
विशेषवचनम्। नवकम्बल इत्यनेकार्थाभिधानम्, नव: कम्बलोऽस्येति,
नव कम्बला अस्येति च। एतस्मिन्प्रयुक्ते येयं कल्पना नवकम्बला अस्येत्येतद्
भवताभिहितम्, तच्च न सम्भवतीति। एतस्यामन्यतराभिधानकल्पनायां विशेषो वक्तव्य:,
यस्माद्विशेषोऽर्थविशेषेषु विज्ञायतेऽयमर्थोऽनेनाभिहित इति।
स च विशेषो नास्ति, तस्मान्मिथ्याभियोगमात्रमेतदिति।।
प्रसद्धिश्च लोके शब्दार्थसम्बन्धोऽभिधानाभिधेयनियमनियोग:।
अस्याभिधानस्यायमर्थोऽभिधेन इति समान: सामान्यशब्दस्य, विशेषो
विशिष्टशब्दस्य। प्रयुक्तपूर्वाश्चेमे शब्दा अर्थे प्रयुज्यन्ते,
नाप्रयुक्तपूर्वा:। प्रयोगश्चार्थसम्प्रत्ययार्थ:। अर्थप्रत्ययाच्च
व्यवहार इति। तत्रैवमर्थगत्यर्थे शब्दप्रयोगे सामर्थ्यात्सामान्यशब्दस्य
प्रयोगनियम:। अजां ग्रामं नय, सर्पिरादर, ब्राह्मणं भोजयेति सामान्यशब्दा:
सन्तोऽर्थावयवेषु प्रयुज्यन्ते, सामर्थ्यात् यत्रार्थक्रियादेशना
सम्भवति तत्र प्रवर्तन्ते नार्थसामान्ये, क्रियादेशनासम्भवात्।
एवमयं सामान्यशब्दो नवकम्बल इति योऽर्थ: सम्भवति नव: कम्बलोऽस्येति,
तत्र प्रवर्तते। यसतु न सम्भवति नव कम्बला अस्येति, तत्र न प्रवर्तते।
सोऽयमनुपपद्यमानार्थकल्पनया परवाक्योपालम्भस्ते न कल्पत इति ।। 12 ।।
1.2.13
अहो खलवसौ ब्राह्मणो विद्याचरणसम्पन्न इत्युक्ते कश्चिदाह
सम्भवति ब्राह्मणे विद्याचरणसम्पदिति। अस्य वचनस्य विधातोऽर्थविकल्पोपपत्त्या
असम्भूतार्थकल्पनया क्रियते यदि ब्राह्मणे विद्याचरणसम्पत् सम्भवति
ननु व्रात्यऽपि सम्भवेत्, व्रात्योऽपि ब्राह्मण:, सोऽप्यस्तु
विद्याचरणसम्पन्न:। यद्विवक्षितमर्थमाप्नोति चात्येति च तदतिसामान्यम्।
यथा ब्राह्मणत्वं विद्याचरणसम्पदं क्वचिदाप्नोति क्वचिदत्येतीति।
सामान्यनिमित्तं छलं सामान्यच्छलमिति।
अस्य च प्रत्यवस्थानम्---अविवक्षितहेतुकस्य विषयानुवाद:
प्रशंसार्थत्वाद् वाक्यस्य। तदत्रासंभूतार्थकल्पनानुपपत्ति:। यथा
सम्भवन्त्यस्मिन् क्षेत्रे शालय इति। अनिराकृतमविवक्षितं च बीजजन्म।
प्रवृत्तिविषयस्तु क्षेत्रं प्रशस्यते। सोऽयं क्षेत्रानुवादो,
नास्मिन् शालयो विधीयन्त इति। बीजातं शालिनिर्वृत्ति: सती न विवक्षिता।
एवं सम्भवति ब्राह्मणे विद्याचरणसम्पदिति सम्पद्विषयो ब्राह्मणत्वं
न सम्पद्धेतु:। न चात्र हेतुर्विवक्षित:। विषयानुवादस्त्वयं प्रशंसार्थत्वाद्
वाक्यस्य, सति ब्राह्मणत्वे सम्पद्धेतु: समर्थ इति। विषयं च प्रशंसता
वाक्येन यथाहेतुत: फलनिर्वृत्तिर्न प्रत्याख्यायते। तदेवं सति वचनविधातोऽसम्भूतार्थकल्पनया
नोपपद्यत इति ।। 13 ।।
1.2.14
अभिधानस्य धर्मो यथार्थप्रयोग:। धर्मविकल्पोऽन्यत्र दृष्टस्यान्यत्र
प्रयोग:। तस्य निर्देशे धर्मविकल्पनिर्देशे। यथा मञ्चा: क्रोशन्तीति
अर्थसद्भावनेव प्रतिषेध: मञ्चस्था: पुरुषा: क्रोशन्ति, न तु मञ ्चा:क्रोशन्ति।।
का पुनरत्रार्थविकल्पोपत्ति:? अन्यथा प्रयुक्तस्यान्यथार्थकल्पनं,
भक्त्या प्रयोगे प्राधान्येन कल्पनम् उपचारविषयं छलमुपचारच्छलम्।
उपचारो नीतार्थ: सहचरणादिनिमित्तेन, अतद्भावे तद्वदभिधानमुपचार इति।।
अत्र समाधि:- प्रसिद्धे प्रयोगे वक्तुर्यथाभिप्रायं शब्दार्थयोरभ्यनुज्ञा
प्रतिषेधो वा न च्छन्दत:। प्रधानभूतस्य शब्दस्य भाक्तस्य च गुणभूतस्य
प्रयोग उभयोर्लोके सिद्ध:। सिद्धे प्रयोगे यथा वक्तुरभिप्रायस्तथा
शब्दार्थावनुज्ञेयौ प्रतिषेध्यौ वा न च्छन्दत:। यदि वक्ता प्रधानशब्दं
प्रयुङ्क्ते, यथाभूतस्याभ्यनुज्ञा प्रतिषेधो वा न न्छन्दत:। अथ
गुणभूतम्? तदा गुणभूतस्य। यत्र तु वक्ता गुणभूतं शब्दं प्रयुङ्क्ते
प्रधानभूतमभिप्रेत्य पर: प्रतिषेधति, स्वमनीषया प्रतिषेधोऽसौ भवति
न परोपालम्भ इति ।। 14 ।।
1.2.15
न वाक्छलादुपचारच्छलं भिद्यते, तस्याप्यर्थान्तरकल्पनाया
अविशेषात्। इहापि स्थान्यर्थो गुणशब्द:, प्रधानशब्द: सथानार्थ इति
कल्पयित्वा प्रतिषिध्यत इति ।। 15 ।।
1.2.16
न वाक्छलमेवोपचारच्छलं तस्यार्थसद्भावप्रतिषेधस्यार्थान्तरभावात्।
कुत:? अर्थान्तरकल्पनात:। अन्या ह्यर्थान्तकल्पना, अन्योऽर्थसद्भावप्रतिषेध इति ।। 16 ।।
1.2.17
छलस्य द्वित्वमभ्यनुज्ञाय त्रित्वं प्रतिषिध्यते कि?ञ्चित्साधर्म्यात्।
यथा चायं हेतुस्त्रित्त्वं प्रतिषेधति तथा
द्वित्वमप्यभ्यनुज्ञातं प्रतिषेधति। विद्यते हि किञ्चित्साधर्म्यान्न
निवर्तते, त्रित्वमपि न निवर्त्स्यतीति ।। 17।।
1.2.18
अत ऊद्धम्---
साधर्म्यवैधर्म्याभ्यां प्रत्यवस्थानं जाति: ।। 17।।
प्रयुक्ते हि हेतौ य: प्रसङ्गो जायते सा जाति:। स च प्रसङ्ग:
साधर्म्यवैधर्म्याभ्या प्रत्यवस्थानमुपालम्भ: प्रतिषेध इति। उदाहरणसाधर्म्यात्
साध्यसाधनं हेतु: इत्यस्योदाहरणवैधर्म्येण प्रत्यवस्थानम्। तथा
उदाहरणवैधर्म्यात्साध्यसाधनं हेतु: इत्यस्योदाहरणसाधर्म्येण प्रत्यवस्थानम्।
प्रत्यनीकभावाज्जायमानोऽर्थो जातिरति।। 17 ।।
1.2.19
विपरीता वा कुत्सिता वा प्रतिपत्तिर्विप्रतिपत्ति:। विप्रतिपद्यमान:
पराजयं प्राप्नोति। निग्रहस्थानं खलु पराजयप्राप्ति:। अप्रतिपत्तिस्त्वारम्भविषयेऽप्यनारम्भ:
। परेण स्थापितं वा न प्रतिषेधति, प्रतिषेधं वा नोद्धरति। असमासाच्च
नैते एव निग्रहस्थाने इति ।। 19 ।।
1.2.20
किं पुनर्दृष्टान्तवज्जातिनिग्रहस्थानयोरभेदोऽथ सिद्धान्तवद्भेद इत्यत आह---
तद्विकल्पाञ्जातिनिग्रहस्थानबहुत्वम् ।।20।।
तस्य साधर्म्यवैधर्म्याभ्यां प्रत्यवस्थानस्य विकल्पाज्जातिबहुत्वम्,
तयोश्च विप्रतिपत्त्यप्रतिपत्त्योविकल्पान्निग्रहस्थानबहुत्त्वम्।
नानाकल्पो विकल्प:। विविधो वा कल्पो विकल्प:। तत्राननुभाषणमज्ञानमप्रतिभा
विक्षेपो मतानुज्ञा पर्यनुयोज्योपेक्षणमित्यप्रतिपत्तिर्निग्रहस्थानम्।
शेषस्तु विप्रतिपत्तिरिति।।
त इमे प्रमाणादय: पदार्था उद्दिष्टा यथोद्देशं च लक्षिता
यथालक्षणं च परीक्षिष्यन्त इति त्रिविधा चास्य
शास्त्रस्य प्रवृत्तिर्वेदितव्येति ।। 20 ।।
।। वात्स्यायनीये न्यायभाष्ये प्रथमाध्यायस्य द्वितीयाह्निकम् ।।
समाप्तश्चाऽयं प्रथमोऽध्याय: ।
2.1.01
"अत ऊर्ध्वं प्रमाणादिपरीक्षा सा च ""विमृश्य पक्षप्रतिपक्षाभ्यामर्थावधारणं                             "
"निर्णय: 1-1-41"" इत्यग्रे विमर्श एव परीक्ष्यते-                                                      "
न्या. सू. समानानेकधर्माध्यवसायादन्यतरधर्माध्यवसायाद्वा न संशयः ।। 1 ।।
समानस्य धर्मस्याऽध्यवसायात् संशयो न धर्ममात्रात्, अथ वा 'समानमनयोर्धर्ममुपलभे'
इति धर्मधर्मिग्रहणे संशयाभाव इति, अथ वा समानधर्माध्यवसायादर्थान्तरभूते
धर्मिणि संशयोऽनुपपन्न:- न जातु रूपासयार्थान्तरभूतस्याऽध्यवसायादर्थान्तरभूते
स्पर्शे संशय इति, अथ वा
नाऽध्यवसायात्=अर्थावधारणादऽनवधारणज्ञानं संशय उपपद्यते- कार्यकारणयो:
"सारूप्याभवादिति। एतेन ""अनेकधर्माध्यवसायात्"" इति व्याख्यातम्।                                        "
अन्यतरधर्माध्यवसायाच्च संशयो न भवति- ततो ह्यन्यतरावधारणमेवेति  ।। 1 ।।
2.1.02
न्या. सू. विप्रतिपत्त्यऽव्यवस्थाध्यवसायाच्च ।। 2 ।।
न विप्रतिपत्तिमात्रादव्यवस्थामात्राद्वा संशय:, किं तर्हि ?.
विप्रतिपत्तिमुपलभमानस्य संशय:, एवमव्यवस्थायामपीति। अथ वा 'अस्त्यात्मा'
इत्येके 'नास्त्यात्मा' इत्यपरे मन्यन्ते इत्युपलब्धे: कथं संशय:
स्यात् ? इति। तथोपलब्धिरव्यवस्थिता अनुपलब्धिश्चाव्यवस्थितेति
विभागेनाध्यवसिते संशयो नोपपद्यते इति ।। 2 ।।
2.1.03
न्या. सू. विप्रतिपत्तौ च संप्रतिपत्ते: ।। 3 ।।
यां व विप्रतिपत्तिं भवान् संशयहेतुं मन्यते सा संप्रतिपत्ति:-
सा हि द्वयो: प्रत्यनीकधर्मविषया, तत्र यदि विप्रत्तिपत्ते: संशय:
? संप्रतिपत्तेरेव संशय इति ।। 3 ।।
2.1.04
न्या. सू. अव्यवस्थात्मनि व्यवस्थितत्वाच्चाऽव्यवस्थाया: ।। 4 ।।
न संशय:, यदि तावदियमव्यवस्था आत्मन्येव व्यवस्थिता ? व्यवस्थानादव्यवस्था
न भवतीत्यनुपपन्न: संशय:, अथाऽव्यवस्थाऽऽत्मनि न व्यवस्थिता
? एवमतादात्म्यादव्यवस्था न भवतीति संशयाभाव इति ।। 4 ।।
2.1.05
न्या. सू. तथाऽत्यन्तसंशयस्तद्धर्मसातत्योपपत्ते: ।। 5 ।।
येन कल्पेन भवान् समानधर्मोपपत्ते: संशय इति मन्यते तेन खल्वऽत्यन्तसंशय:
प्रसज्यते- समानधर्मोपपत्तेरनुच्छेदात् संशयानुच्छेद:- नायमतद्धर्मा
धर्मी विमृश्यमानो गृह्यते सततं तु तद्धर्मा भवतीति ।। 5 ।।
2.1.06
अस्य प्रतिषेधप्रपञ्चस्य संक्षेपेणोद्धार:-
न्या. सू. यथोक्ताध्यवसायादेव तद्विशेषापेक्षात् संशये नाऽसंशयो नाऽत्यन्तसंशयो वा ।। 6 ।।
न संशयानुत्पत्ति: संशयानुच्छेदश्च प्रसज्यते, कथम् ?. यत्तावत्-
'समानधर्माध्यवसाय: संशयहतु: न
"समानधर्ममात्रमिति,' एवमेतत्। कस्मादेवं नोच्यते ? इति, ""विशेषापेक्ष:""                                "
इतिवचनात् तत्सिद्धे:. विशेषस्यापेक्षा= आकाङ्क्षा सा चानुपलभ्यमाने
विशेषे समर्था। न चोक्तम्- 'समानधर्मापेक्ष:' इति। समाने च धर्मे
कथमाकाङ्क्षा न भवेद् यद्ययमप्रत्यक्ष: म्यात्, एतेन सामर्थ्येन
विज्ञायते- 'समानधर्माध्यवसायात्' इति।
उपपत्तिवचनाद्वा.
समानधर्मोपपत्तेरित्युच्यते. न चान्या सद्भावसंवेदनादृते समानधर्मोपपत्तिरस्ति,
अनुपलभ्यमानसद्भावो हि समानो धर्मोऽविद्यमानवद् भवतीति।
विषयशब्देन वा विषयिण: प्रत्ययस्याभिधानं यथा लोके 'धूमेनाग्निरनुमीयते'
इत्युक्ते 'धूमदर्शनेनाग्निरनुमीयते' इतिज्ञायते, कथम् ?. दृष्ट्वा
हि धूममथाग्निमनुमिनोति नाऽदृष्टे. न चं वाक्ये दर्शनशब्द: श्रूयते.
अनुजानाति च वाक्यस्यार्थप्रत्यायकत्वं तेन मन्यामहे- विषयशब्देन
विषयिण: प्रत्ययस्याभिधानं बोद्धाऽनुजानाति. एवमिहापि समानधर्मशब्देन
समानधर्माध्यवसायमाहेति।
यदुक्तम्- 'समानमनयोधर्ममुपलभे इति धर्मधर्मिग्रहणे संशयाभाव:'
इति, पूर्वदृष्टविषयमेतत्= यावहमर्थौ पूर्वमद्राक्षं तयो: समानं
धर्ममुपलभे विशेषं नोपलभे इति. कथं नु विशेषं पश्येयं येनाऽन्यतरमवधारयेयमिति,
न चैतत् समानधर्मोपलब्धौ धर्मधर्मिग्रहणमात्रेण निवर्तते इति।
यच्चोक्तम्- नार्थान्तराध्यवसायादन्यत्र संशय इति. यो ह्यर्थान्तराध्यवसायमात्रं
संशयहेतुमुपाददीत स एवं वाच्य इति।
यत्पुनरेतत्- कार्यकारणयो: सारूप्याभावादिति, कारणस्य भावाभावयो:
कार्यस्य भावाभावौ कार्यकारणयो: सारूप्यम्= यस्योत्पादात् यदुत्पद्यते
यस्य चानुत्पादाद् यन्नोत्पद्यते तत् कारणं कार्यमितरद् इत्येत्सारूप्यम्
अस्ति च संशयकारणे संशये चैतदिति। एतेन अनेकधर्माध्यवसायादिति प्रतिषेध:  परिहृत इति।
यत्पुनरेतदुक्तम्- विप्रतिपत्त्यव्यवस्थाध्यवसायाच्च न संशय इति,
पृथक्प्रवादयोर्व्याहतमर्थमुपलभे विशेषं च न जानामि= नोपलभे येनान्यतरमवधारयेयं
तत्कोत्र विशेष: स्याद् येनैकतरमवधारयेयमिति संशयो विप्रतिपत्तिजनितोयं
न शक्यो विप्रतिपत्तिसंप्रतिपत्तिमात्रेण निवर्तयितुमिति। एवम्
उपलब्ध्यनुपलब्ध्यव्यवस्थाकृते संशये वेदितव्यमिति।
"यत्पुनरेतत्- ""विप्रतिपत्तौ च संप्रतिपत्ते:3"" इति, विप्रतिपत्तिशब्दस्य                               "
योर्थ: तदध्यवसायो विशेषापेक्ष: संशयहेतुस्तस्य च समाख्यान्तरेण
न निवृत्ति:= समानेऽधिकरणे व्याहतार्थौ प्रवादौ विप्रतिपत्तिशब्दस्यार्थ:
तदध्यवसायश्च विशेषापेक्ष: संशयहेतु: न चास्य संप्रतिपत्तिशब्दे
समाख्यान्तरे योज्यमाने संशयहेतुत्वं निवर्तते. तदिदमकृतबुद्धि संमोहनमिति।
"यत्पुन: ""अव्यवस्थात्मनि व्यवस्थितत्वाच्चाव्यवस्थाया:4"" इति,                                         "
संशयहेतोरर्थस्याऽप्रतिषेधात् अव्यवस्थाभ्यनुज्ञानाच्च निमित्तान्तरेण
शब्दान्तरकल्पना व्यर्था, शब्दान्तरकल्पना- 'अव्यवस्था खल्वऽव्यवस्था
न भवति- अव्यवस्थात्मनि व्यवस्थितत्वादिति'। नाऽनयोरुपलब्ध्यनुपलब्ध्यो:
सदसद्विषयत्वं विशेषापेक्षं संशयहेतुर्न भवतीति प्रतिषिध्यते। यावता
चाव्यवस्थात्मनि व्यवस्थिता न तावताऽऽत्मानं जहाति तावता ह्यनुज्ञाता
भवत्यव्यवस्था, एवमियं क्रियमाणापि शब्दान्तरकल्पना नार्थान्तरं  साधयतीति।
"यत्पुनरेतत्- ""तथात्यन्तसंशयस्तद्धर्मसातत्योपपत्ते:5"" इति, नायं                                      "
समानधर्मादिभ्य एव संशय:। किं तर्हि ?. तद्विषयाध्यवसायाद् विशेषस्मृतिसहितात्
इति. अतो नात्यन्तसंशय इति।
अन्यतरधर्माध्यवसायाद्वा न संशय:
विमर्श: संशय: इतिवचनात्. विशेषश्चान्यतरधर्मो न तस्मिन्नऽध्यवसीयमाने
विशेषापेक्षा संभवतीति ।। 6 ।।
2.1.07
न्या. सू. ।। 2 ।। 1 ।। 7 ।।
यत्र संशयस्तत्रैवमुत्तरोत्तरप्रसङ्ग: ।। 7 ।।
यत्र यत्र संशयपूर्विका परीक्षा शास्त्रे कथायां वा तत्र तत्रैवं
संशये परेण प्रतिषिद्धे समाधिर्वाच्य इति, अत: सर्वपरीक्षाव्यापित्वात्
प्रथमं संशय: परीक्षित इति ।। 7 ।।
2.1.08
अथ प्रमाणपरीक्षा-
न्या. सू. प्रत्यक्षादीनामप्रामाण्यम् त्रैकाल्यासिद्धे: ।। 8 ।।
प्रत्यक्षादीनां प्रमाण्यं नास्ति- त्रैकाल्यासिद्धे:= पूर्वापरसहभावानुपपत्तेरिति ।। 8 ।।
2.1.09
अथ सामान्यवचनस्यार्थविभाग:-
न्या. सू. पूर्वं हि प्रमाणसिद्धौ नेन्द्रियार्थसंनिकर्षात् प्रत्यक्षोत्पत्ति: ।। 9 ।।
गन्धादिविषयं ज्ञानं प्रत्यक्षं तद् यदि पूर्वं पश्चाद् गन्धादीनां
सिद्धि: ? नेदं गन्धादि संनिकर्षादुत्पद्यते इति ।। 9 ।।
2.1.10
न्या. सू. पश्चात्‌सिद्धौ न प्रमाणेभ्य: प्रमेयसिद्धि: ।। 10 ।।
असति प्रमाणे केन प्रमीयमाणोऽर्थ: प्रमेय: स्यात् ?, प्रमाणेन
खलु प्रमीयमाणोऽर्थ: प्रमेयम् इत्येतत् सिध्यति ।। 10 ।।
2.1.11
न्या. सू. युगपत्सिद्धौ प्रत्यर्थनियतत्वात् क्रमवृत्तित्वाऽभावो बुद्धीनाम् ।। 11 ।।
यदि प्रमाणं प्रमेयं च युगपद् भवत: ? एवमपि गन्धादिष्विन्द्रियार्थेषु
ज्ञानानि प्रत्यर्थनियतानि युगपद् संभवन्तीति ज्ञानानां प्रत्यर्थनियतत्वात्
क्रमवृत्तित्वाभाव:= या इमा बुद्धय: क्रमेणार्थेषु वर्तन्ते तासां
"क्रमवृत्तित्वं न संभवतीति। व्याघातश्च- ""युगपद् ज्ञानानुत्पत्तिर्मनसो                                "
"लिङ्गम् 1-1-26"" इति, एतावांश्च प्रमाणप्रमेययो: सद्भावविषय: स                                        "
चानुपपन्न इति, तस्मात् प्रत्यक्षादीनां प्रमाणत्वं न संभवतीति  ।। 11 ।।
अस्य समाधि:- उपलब्धिहेतोरुपलब्धिविषयस्य चार्थस्य पूर्वापरसहभावाऽनियमाद्
यथादर्शनं विभागवचनम्2.
क्वचिदुपलब्धिहेतु: पूर्वं पश्चादुपलब्धिविषयो यथाऽऽदित्यस्य
प्रकाश:, उत्पद्यमानानां क्वचित् पूर्वमुपलब्धिविषय: पश्चादुपलब्धिहेतुर्यथाऽवस्थितानां
प्रदीप:, क्वचिदुपलब्धिहेतुरुपलब्धिविषयश्च सह भवतो यथा धूमेनाग्नेर्ग्रहणमिति।
उपलब्धिहेतुश्च प्रमाणं प्रमेयं तूपलब्धिविषय:। एवं प्रमाणप्रमेययो:
पूर्वापरसहभावेऽनियते यथाऽर्थो दृश्यते तथा विभज्य वचनीय इति,
तत्रैकान्तेन प्रतिषेधानुपपत्ति:- सामान्येन खलु विभज्य प्रतिषेध  उक्त इति।
समाख्याहेतोस्रैकाल्ययोगात् तथाभूता समाख्या3.
यत्पुनरिदम्- 'पश्चात्सिद्धौ= असति प्रमाणे प्रमेयं न सिध्यति-
प्रमाणेन प्रमीयमाणोऽर्थ: प्रमेयमिति विज्ञायते' इति, प्रमाणमित्येतस्या:
समाख्याया उपलब्धिहेतुत्वं निमित्तं तस्य त्रैकाल्ययोग:- 'उपलब्धिमकार्षीत्'
'उपलब्धिं करोति' 'उपलब्धिं करिष्यति' इति समाख्याहेतो: त्रैकाल्ययोगात्
समाख्या तथाभूता, प्रमितोऽनेनार्थ: प्रमीयते प्रमास्यते इति प्रमाणम्.
प्रमितं प्रमीयते प्रमास्यते इति च प्रमेयम्, एवं सति भविष्यत्यस्मिन्
हेतुत उपलब्धि:= प्रमास्यतेऽयमर्थ: प्रमेयमिदम् इत्येतत्सर्वं
भवतीति। त्रैकाल्यानभ्यनुज्ञाने च व्यवहारानुपपत्ति:.
यश्चैवं नाभ्यनुजानीयात् तस्य 'पाचकमानय पक्ष्यति' 'लावकमानय लविष्यति'
"इतिव्यवहारो नोपपद्यते इति। ""प्रत्यक्षादीनामप्रामाण्यं त्रैकाल्यासिद्धे:                             "
"2-1-8"" इत्येवमादिवाक्यं प्रमाणप्रतिषेध:. तत्रायं प्रष्टव्य:-  अथाऽनेन                              "
प्रतिषेधेन भवता किं क्रियते इति, किं संभवो निवर्त्यते ? अथाऽसंभावो
ज्ञाप्यते ? इति, तद् यदि संभवो
निवर्त्यते ? सति संभवे प्रत्यक्षादीनां प्रतिषेधानुपपत्ति:, अथाऽसंभवो
ज्ञाप्यते ? प्रमाणलक्षणं प्राप्तस्तर्हि प्रतिषेध:- प्रमाणासंभवस्योपलब्धिहेतुत्वादिति  ।। 11 ।।
2.1.12
किं चात:-
न्या. सू. त्रैकाल्यासिद्धे: प्रतिषेधानुपपत्ति: ।। 12 ।।
अस्य तु विभाग:- पूर्वं हि प्रतिषेधसिद्धावसति प्रतिषेध्ये किमनेन
प्रतिषिध्यते ?, पश्चात् सिद्धौ प्रतिषेधासिद्धि:-
प्रतिषेधाभावादिति, यूगपत्सिद्धौ प्रतिषेध्यसिद्ध्यभ्यनुज्ञानादनर्थक:
प्रतिषेध इति, प्रतिषेधलक्षणे च वाक्येऽनुपपद्यमाने सिद्धं प्रत्यक्षादीनां
प्रमाणत्वमिति ।। 12 ।।
2.1.13
कथम् ?
न्या. सू. सर्वप्रमाणप्रतिषेधाच्च प्रतिषेधानुपपत्ति: ।। 13 ।।
त्रैकाल्यासिद्धे:
साधकत्वं दृष्टान्ते दर्शयितव्यमिति. न च तर्हि प्रत्यक्षादीनामप्रामाण्यम्,
अथ प्रत्यक्षादीनामप्रामाण्यम् ?. उपादीयमानमप्युदाहरणं नार्थं
"साधयिष्यतीति. सोयं सर्वप्रमाणैर्व्याहतो हेतुरहेतु:- ""सिद्धान्तमभ्युपेत्य                            "
"तद्विरोधी विरुद्ध: 1-2-6"" इति, वाक्यार्थो ह्यस्य सिद्धान्त: स                                       "
च वाक्यार्थ:- 'प्रत्यक्षादीनि नार्थं साधयन्ति' इति. इदं चावयवानामुपादानमर्थस्य
साधनायेति। अथ नोपादीयते? अप्रदर्शितहेत्वर्थस्य दृष्टान्ते न साधकत्वमिति
प्रतिषेधो नोपपद्यते- हेतुत्वासिद्धेरिति ।। 13 ।।
2.1.14
न्या.सू. तत्प्रामाण्ये वा न सर्वप्रमाणविप्रतिषेध: ।। 14 ।।
प्रतिषेधलक्षणे स्ववाक्ये तेषामवयवाश्रितानां प्रत्यक्षादीनां
प्रामाण्येऽभ्यनुज्ञायमाने परवाक्येप्यवयवाश्रितानां प्रामाण्यं
प्रसज्यते- अविशेषादिति. एवं च न सर्वाणि प्रमाणानि प्रतिषिध्यन्ते
"इति। ""विप्रतिषेध:"" इति वीत्ययमुपसर्ग: संप्रतिपत्त्यर्थे न व्याघाते-                                 "
अर्थाभावादिति ।। 14 ।।
2.1.15
न्या.सू. त्रैकाल्याप्रतिषेधश्च शब्दादातोद्यसिद्धिवत्तत्सिद्धे: ।। 15 ।।
किमर्थं पुनरिदमुच्यते ? पूर्वोक्तनिबन्धनार्थम्. यत्तावत् पूर्वोक्तम्-
'उपलब्धिहेतोरुपलब्धिविषयस्य चार्थस्य पूर्वापरसहभावानियमाद् यथादर्शनं
विभागवचनम्' इति तदित: समुत्त्थानं यथा विज्ञायेत। अनियमदर्शी खल्वयं
क्रृषिर्नियमेन प्रतिषेधं प्रत्याचष्टे- त्रैकाल्यस्य चायुक्त:  प्रतिषेध इति।
तत्रैकां विधामुदाहरति- शब्दादातोद्यसिद्धिवदिति, यथा पश्चात्
सिद्धेन शब्दने पूर्वसिद्धमातोद्यमनुमीयते. साध्यं चातोद्यं साधनं
च शब्द:. अन्तर्हिते ह्यातोद्ये स्वनतोऽनुमानं भवतीति- वीणा वाद्यते
वेणु: पूर्यते इति स्वनविशेषेणातोद्यविशेषं प्रतिपद्यते. तथा पूर्वसिद्धमुपलब्धिविषयं
पश्चात्सिद्धेनोपलब्धिहेतुना प्रतिपद्यते इति. निदर्शनार्थत्वाच्चास्य
शेषयोर्विधयोर्यथोक्तमुदाहरणं वेदितव्यमिति। कस्मात् पुनरि?ह तन्नोच्यते
पूर्वोक्तमुपपाद्यते ? इति, सर्वथा तावदयमर्थ: प्रकाशयितव्य: स
इह वा प्रकाश्येत तत्र वा न कश्चिद्विशेष इति।
2.1.16
प्रमाणं प्रमेयमिति च समाख्या समावेशेन वर्तते- समाख्यानिमित्तवशात्.
समाख्यानिमित्तं तूपलब्धिसाधनं प्रमाणम् उपलब्धिविषयश्च प्रमेयमिति.
यदा चोपलब्धिविषय: क्वचिदुपलब्धिसाधनं भवति तदा प्रमाणं प्रमेयमिति
चैकोऽर्थोऽभिधीयते । अस्यार्थस्यावद्योतनार्थमिदमुच्यते-
न्या.सू. प्रमेयता च तुलाप्रामाण्यवत् ।। 16 ।।
गुरुत्?वपरिमाणज्ञानसाधनं तुला प्रमाणम्. ज्ञानविषयो गुरुद्रव्यं
सुवर्णादि प्रमेयम्. यदा (च) सुवर्णादिना तुलान्तरं व्यवस्थाप्यते
तदा तुलान्तरप्रतिपत्तौ सुवर्णादि प्रमाणं तुलान्तरं प्रमेयमिति,
एवमनवयवेन तन्त्रार्थ उद्दिष्टो वेदितव्य:- आत्मा तावदुपलबिधविषयत्वात्
प्रमेये परिपठित: उपलब्धौ च स्वातन्त्र्यात् प्रमाता,
बुद्धिरुपलब्धिसाधनत्वात् प्रमाणम्. उपलब्धिविषयत्वात् प्रमेयम्.
उभयाभावात् प्रमिति: एवमर्थविशेषे समाख्यासमावेशो योज्य:।
तथा च कारकशब्दा निमित्तवशात् समावेशेन वर्तन्ते इति. 'वृक्षस्तिष्ठति'
इति स्वस्थितौ स्वातन्त्र्यात् कर्ता, 'वृक्षं
पश्यति' इतिदर्शनेनाप्तुमिष्यमाणत्वात् कर्म. 'वृक्षेण चन्द्रमसं
ज्ञापयति' इति ज्ञापकस्य साधकतमत्वात् करणम्. 'वृक्षायोदकमासिञ्चति'
इति आसिच्यमानेनोदकेन वृक्षमभिप्रैतीति संप्रदानम्. 'वृक्षात् पर्णं
"पतति' इति ""ध्रुवमपायेऽपादानम्"" इत्यपादानम्. 'वृक्षे वयांसि सन्ति'                                  "
"इति ""आधारोऽधिकरणम्"" इत्यधिकरणम्, एवं च सति च द्रव्यमात्रं कारकं                                    "
न वा क्रियामात्रम्। किं तर्हि ?, क्रियासाधनं क्रियाविशेषयुक्तं
कारकम्- यत् क्रियासाधनं स्वतन्त्र: स कर्ता. न द्रव्यमात्रं न
क्रियामात्रम्, क्रियया व्याप्तुमिष्यमाणतमं कर्म. न द्रव्यमात्रं
न क्रियामात्रम्, एवं साधकतमादिष्वपि, एवं च कारकाऽन्वाख्यानं
यथैवोपपत्तित एवं लक्षणत: कारकाऽन्वाख्यानमपि न द्रव्यमात्रेण
न क्रियया वा। किं तर्हि ?. क्रियासाधने क्रियाविशेषयुक्त इति,
कापरकशब्दश्चायं प्रमाणं प्रमेयमिति स च कारकधर्मं न हातुमर्हति  ।।16।।
2.1.17
अस्ति भो कारकशब्दानां निमित्तवशात् समावेश: प्रत्यक्षादीनि च
प्रमाणानि- उपलब्धिहेतुत्वात्. प्रमेयं च- उपलब्धिविषयत्वात्, संवेद्यानि
प्रत्यक्षादीनि प्रमाणानि च- 'प्रत्यक्षेणोपलभे अनुमानेनोपलभे उपमानेनोपलभे
आगमेनोपलभे. प्रत्यक्षं मे ज्ञानम् आनुमानिकं मे ज्ञानम् औपमानिकं
मे ज्ञानम् आगमिकं मे ज्ञानम्' इति विशेषा गृह्यन्ते, लक्षणतश्च
ज्ञाप्यमानानि ज्ञायन्ते विशे?षेण- 'इन्द्रियार्थसंनिकर्षोत्पन्नं
ज्ञानम्' इत्येवमादिना ।
सेयमुपलब्धि: प्रत्यक्षादिविषया किं प्रमाणान्तरत: ? अथाऽन्तरेण
प्रमाणम्= असाधना ? इति, कश्चात्र विशेष: ?,
न्या.सू. प्रमाणत: सिद्धे: प्रमाणानां प्रमाणान्तरसिद्धिप्रसङ्ग: ।। 17 ।।
यदि प्रत्यक्षादीनि प्रमाणेनोपलभ्यन्ते ? येन प्रमाणेनोपलभ्यन्ते
तत् प्रमाणान्तरमस्तीनि प्रमाणान्तरसद्भाव: प्रसज्यते इत्यनवस्थामाह-
तस्याप्यन्येन तस्याप्यन्येनेति, न चानवस्था शक्याऽनुज्ञातुम्-
अनुपपत्तेरिति ।। 17 ।।
2.1.18
अस्तु तर्हि प्रमाणान्तरमन्तरेण निःसाधनेति-
न्या.सू. तद्विनिवृत्तेर्वा ? प्रमाणसिद्धिवत् प्रमेयसिद्धि ।। 18 ।।
यदि प्रत्यक्षाद्युपलब्धौ प्रमाणान्तरं निवर्तते ? आत्मेत्युपलब्धावपि
प्रमाणान्तरं निवर्त्स्यति- अविशेषात्।।18।।
2.1.19
एवं च सर्वप्रमाणविलोप इति अत आह-
न्या. सू. न प्रदीपप्रकाशसिद्धिवत् तत्सिद्धे: ।। 19 ।।
यथा प्रदीपप्रकाश: प्रत्यक्षाङ्गत्वाद् दृश्यदर्शने प्रमाणं स
च प्रत्यक्षान्तरेण= चक्षुष: संनिकर्षेण गृह्यते, प्रदीपभावाभावयोर्दर्शनस्य
तथाभावाद् दर्शनहेतुरनुमीयते. 'तमसि प्रदीपमुपाददीथा:' इत्याप्तोपदेशेनापि
प्रतिपद्यते, एवं प्रत्यक्षादीनां यथादर्शनं प्रत्यक्षादिभिरेव ोपसब्धि:।
इन्द्रियाणि तावत् स्वविषयग्रहणेनैवानुमीयन्ते. अर्था: प्रत्यक्षतो
गृह्यन्ते. इन्द्रियार्थसंनिकर्षास्त्वावरणेन लिङ्गेनानुमीयन्ते.
इन्द्रियार्थसंनिकर्षोत्पन्नं ज्ञानमात्ममनसो: संयोगविशेषादात्मसमवायाच्च
सुखादिवद् गृह्यते. एवं प्रमाणविशेषो विभज्य वचनीय:। यथा च दृश्य:
सन् प्रदीपप्रकाशो दृश्यान्तराणां दर्शनहेतुरिति दृश्यदर्शनव्यवस्थां
लभते एवं प्रमेयं सत् किंचिदर्थजातमुपलब्धिहेतुत्वात् प्रमाणप्रमेयव्यवस्थां
लभते, सेयं प्रतयक्षादिभिरेव प्रत्यक्षादीनां यथादर्शनमुपलब्धिर्न
प्रमाणान्तरतो न च प्रमाणमन्तेरण निस्साधनेति ।।
तेनैव तस्याऽग्रहणमिति चेत् ? न; अर्थभेदस्य लक्षणसामान्यात्
। प्रत्यक्षादीनां प्रत्यक्षादिभिरेव ग्रहणमित्ययुक्तम्- अन्येन
ह्यन्यस्य ग्रहणं दृष्टमिति, न- अर्थभेदस्य लक्षणसामान्यात्= प्रत्यक्षलक्षणेनाऽनेकोर्थ:
संगृहीतस्तत्र केन चित् कस्यचिद् ग्रहणमित्यदोष:, एवमनुमानादिष्वपीति,
यथोद्‌धृतेनोदकेनाऽऽशयस्थस्य ग्रहणमिति ।।
ज्ञातृमनसोश्च दर्शनात्।
'अहं सुखी अहं दु:खी च' इति तेनैव ज्ञात्रा तस्यैव ग्रहणं दृश्यते.
युगपज्ज्ञानानुत्पत्तिर्मनसो लिङ्गम्
दृश्यते, ज्ञातुर्ज्ञेयस्य चाभेदो ग्रहणस्य ग्राह्यस्य चाभेद इति  ।।
निमित्तभेदोऽ?त्रेति चेत् ? समानम् । न निमित्तान्तरेण विना ज्ञाताऽऽत्मानं
जानीते. न च निमित्तान्तरेण विना मनसा मनो गृह्यते इति, समानमेतत्=
प्रत्यक्षादिभि: प्रत्यक्षादीनां ग्रहणम् इत्यत्राप्यर्थभेदो न  गृह्यते इति ।।
प्रत्यक्षादीनां चाविषयस्यानुपपत्ते:। यदि स्यात् किंचिदर्थजातं
प्रत्यक्षादीनामविषय: यत् प्रत्यक्षादिभिर्न शक्यं ग्रहीतुं तस्य
ग्रहणाय प्रमाणान्तरमुपादीयेत तत्तु न शक्यं केन चिदुपपादयितुमिति,
प्रतयक्षादीनां यथादर्शनमेवेदं सच्चाऽसच्च सर्वं विषय इति ।।1 9।।
2.1.20
न्या. सू. क्वचिन्निवृत्तिदर्शनादनिवृत्तिदर्शनाच्च क्वचिदनेकान्तः ।।20।।
केचित्तु दृष्टान्तमपरिगृहीतं हेतुना= विशेषहेतुमन्तरेण साध्यसाधनायोपाददते
यथा प्रदीपप्रकाश: प्रदीपान्तरप्रकाशमन्तरेण गृह्यते तथा प्रमाणानि
प्रमाणान्तरमन्तरेण गृह्यन्ते इति. स चायम्-
क्व चिन्निवृत्तिदर्शनादनिवृत्तिदर्शनाच्च क्व चिदनेकान्त:।
यथाऽयं प्रसङ्गो निवृत्तिदर्शनात् प्रमाणसाधनायोपादीयते एवं प्रमेयसाधनायाप्युपादेय:-
अविशेषहेतुत्वात्, यथा स्थाल्यादिरूपग्रहणे प्रदीपप्रकाश: प्रमेयसाधनायोपादीयते
एवं प्रमाण साधनायाप्युपादेय:- विशेषहेत्वभावात्, सोयं विशेषहेतुपरिग्रहमन्तरेण
दृष्टान्त एकस्मिन् पक्षे उपादेयो न प्रतिपक्षे इत्यनेकान्त:= एकस्मिंश्च
पक्षे दृष्टान्त इत्यनेकान्त:- विशेषहेत्वभावादिति ।।
विशेषहेतुपरिग्रहे सति उपसंहाराभ्यनुज्ञानादप्रतिषेध?:। विशेषहेतुपरिगृहीतस्तु
दृष्टान्त एकस्मिन् पक्षे उपसंहियमाणो न शक्योऽननुज्ञातुम् एवं
च सति 'अनेकान्त:' इत्ययं प्रतिषेधो न भवति।
प्रत्यक्षादीनां प्रत्यक्षादिभिरुपलब्धावऽनवस्थेतिचेत् ? न ।
संविद्विषयनिमित्तानामुपलब्ध्या व्यवहारोपपत्ते:। प्रत्यक्षेणार्थमुपलभे
अनुमानेनार्थमुपलभे उपमानेनार्थमुपलभे आगमेनार्थमुपलभे इति. प्रत्यक्षं
मे ज्ञानम् आनुमानिकं मे ज्ञानम् औपमानिकं मे ज्ञानम् आगमिकं मे
ज्ञानमिति संविद्विषयं संविन्निमित्तं चोपलभमानस्य धर्मार्थसुखापवर्गप्रयोजन:
तत्प्रत्यनीकपरिवर्जनप्रयोजननश्च व्यवहार उपपद्यते सोयं तावत्यैव
निर्वर्तते. न चास्ति व्यवहारान्तरमनवस्थासाधनीयं येन प्रयुक्तोऽनवस्थामुपाददीतेति  ।। 20 ।।
2.1.21
सामान्येन प्रमाणानि परीक्ष्य विशेषेण परीक्ष्यन्ते, तत्र-
न्या. सू. प्रत्यक्षलक्षणानुपपत्तिरसमग्रवचनात् ।। 21 ।।
आत्ममनस्संनिकर्षो हि कारणान्तरं नोक्तमिति।।21।।
2.1.22
न चासंयुक्ते द्रव्ये संयोगजन्यस्य गुणस्योत्पत्तिरिति. ज्ञानोत्पत्तिदर्शनादात्ममनस्संनिकर्
ष: कारणम्। मनस्संनिकर्षानपेक्षस्य चेन्द्रिनयार्थसंनिकर्षस्य ज्ञानकारणत्वे
युगपदुत्पद्येरन् बुद्धय इति मनस्संनिकर्षोपि कारणम् । तदिदं सूत्रं
पुरस्तात् कृतभाष्यम्-
न्या. सू. नाऽऽत्ममनसो: संनिकर्षाभावे प्रत्यक्षोत्पत्ति: ।। 22 ।।
आत्ममनसो: संनिकर्षाभावे नोत्पद्यते प्रत्यक्षम् इन्द्रियार्थसंनिकर्षाभाववदिति।।22।।
2.1.23
सति चेन्द्रियार्थसंनिकर्षे ज्ञानोत्पत्तिदर्शनात् कारणभावं ब्रुवते ।
न्या. सू. दिग्देशकालाकाशेष्वप्येवं प्रसङ्ग: ।। 23 ।।
दिगादिषु सत्सु ज्ञानभावात् तान्यपि कारणानीति. अकारणभावेपि ज्ञानोत्पत्तेर्दिगादिसंनिधेरवर्
जनीयत्वात्= यदाप्यकारणं दिगादीनि ज्ञानोत्पत्तौ तदापि सत्सु दिगादिषु
ज्ञानेन भवितव्यं न हि दिगादीनां संनिधि: शक्य: परिवर्जयितुमिति।
तत्र कारणभावे हेतुवचनम्- एतस्माद् हेतोर्दिगादीनि ज्ञानकारणानीति।।23।।
2.1.24
आत्ममनस्संनिकर्षस्तर्ह्युपसंख्येय इति ।तत्रेदमुच्यते-
न्या. सू. ज्ञानलिङ्गत्वादात्मनो नाऽनवरोध: ।। 24 ।।
ज्ञानमात्मलिङ्गम्- तद्‌गुणतवात्. न चासंयुक्ते द्रव्ये संयोगजस्य
गुणस्योत्पत्तिरस्तीति ।। 24 ।।
2.1.25
न्या. सू. तदयौगपद्यलिङ्गत्वाच्च न मनस: ।। 25 ।।
"अनवरोध इति वर्तते, ""युगपज्ज्ञानानुत्पत्तिर्मनसो लिङ्गम् 1-1-16""                                     "
इत्युच्यमाने सिध्यत्येव मनस्संनिकार्षापेक्ष इन्द्रियार्थसंनिकर्षो
ज्ञानकारणमिति ।। 25 ।।
2.1.26
न्या. सू. प्रत्यक्षनिमित्तत्वाच्चेन्द्रियार्थयो: संनिकर्षस्य स्वशब्देन वचनम् ।। 26 ।।
प्रत्यक्षानुमानोपमानशब्दानां निमित्तमात्ममनस्संनिकर्ष: प्रत्यक्षस्यैवेन्द्रियार्थसंनिकर्ष
इत्यऽसमानोऽसमानत्वात् तस्य ग्रहणम् ।। 26 ।।
2.1.27
न्या. सू. सुप्तव्यासक्तमनसां चेन्द्रियार्थयो: संनिकर्षनिमित्तत्वात् ।। 27 ।।
इन्द्रियार्थसंनिकर्षस्य ग्रहणं नात्ममनसो: संनिकर्षस्येति, एकदा
खल्वयं प्रबोधकालं प्रणिधाय सुप्त: प्रणिधानवशात् प्रबुध्यते, यदा
तु तीव्रौ ध्वनिस्पर्शौ प्रबोधकारणं भवतस्तदाप्रसुप्तस्येन्द्रियार्थसंनिकर्षनिमित्तं
प्रबोधज्ञानमुत्पद्यते तत्र न ज्ञातुर्मनसश्च संनिकर्षस्य प्राधान्यं
भवति, किं तर्हि ?. इन्द्रियार्थयो: संनिकर्षस्य-नह्यत्मा जिज्ञासमान:
प्रयत्नेन मनस्तदा प्रेरयतीति। एकदा खल्वयं विषायान्तराऽव्यासक्तमना:
संकल्पवशाद् विषयान्तरं जिज्ञासमान: प्रयत्नप्रेरितेन मनसा इन्द्रियं
संयोज्य यद् विषयान्तरं जानीते, यदा तु खल्वस्य निस्संकल्पस्य निर्जिज्ञासस्य
च व्यासक्तमनसो बाह्यविषयोपनिपातनाद् ज्ञानमुत्पद्यते तदेन्द्रियार्थसंनिकर्षस्य
प्राधान्यम्- न ह्यत्रासौ जिज्ञासमान: प्रयत्नेन मन: प्रेरयतीति।
प्राधान्याच्चेन्द्रिनयार्थसंनिकर्षस्य ग्रहणं कार्यं गुणत्वान्नात्ममनसो:
संनिकर्षस्येति ।। 27 ।।
2.1.28
प्राधान्ये च हेत्वन्तरम्-
न्या. सू. तैश्चापदेशो ज्ञानविशोषाणम् ।। 28 ।।
तै:= इन्द्रियैरर्थैश्च व्यपदिश्यन्ते ज्ञानविशेषा:, कथम् ?. 'घ्राणेन
जिघ्रति' 'चक्षुषा पश्यति' 'रसनया रसयति' इति. 'घ्राणविज्ञानं चक्षुर्विज्ञानं
रसनविज्ञानम्' 'गन्धविज्ञानं रूपविज्ञानं रसविज्ञानम्' इति च, इन्द्रियविषयविशेषाच्च
पञ्चधा बुद्धिर्भवति अत: प्राधन्यमिन्द्रियार्थसंनिकर्षस्येति ।।  28 ।।
2.1.29
यदुक्तम्- 'इन्द्रियार्थसंनिकर्षग्रहणं कार्यं नात्ममनसो: संनिकर्षस्येति.
कस्यात् ?. सुप्तव्यासक्तमनसामिन्द्रियार्थयो: संनिकर्षस्य ज्ञाननिमित्तत्वात्'  इति. सोयम्-
न्या. सू. व्याहतत्वादहेतु: ।। 29 ।।
यदि तावत् क्वचिदात्ममनसो: सनिकर्षस्य ज्ञानकारणत्वं नेष्यते ?
"तदा ""युगपज्ज्ञानानुत्पत्तिर्मनसो लिङ्गम् 1-1-26"" इति व्याहन्येत.                                    "
नेदानीं मनस: संनिकर्षमिन्द्रियार्थसंनिकर्षोऽपेक्षते. मनस्संयोगानपेक्षायां  च
युगपज्ज्ञानोत्पत्तिप्रसङ्ग:। अथ मा भूद् व्याघात इति सर्वविज्ञानानामात्ममनसो:
संनिकर्ष: कारणमिष्यते ? तदवस्थमेवेदं भवति- 'ज्ञानकारणत्वादात्ममनसो:
संनिकर्षस्य ग्रहणं कार्यम्' इति ।। 29 ।।
2.1.30
नार्थविशेषप्राबल्यात् ।। 30 ।।
नास्ति व्याघात:- न ह्यात्ममनस्संनिकर्षस्य ज्ञानकारणत्वं व्यभिचरति.
इन्द्रियार्थसंनिकर्षस्य प्राधान्यमुपादीयते- अर्थविशेषप्राबल्याद्धि
सुप्तव्यासक्तमनसां ज्ञानोत्पत्तिरेकदा भवति। अर्थविशेष: कश्चिदेवेन्द्रियार्थस्तस्य
प्राबल्यं तीव्रतापटुते, तच्चार्थविशेषप्राबल्यामिन्द्रियार्थसंनिकर्षविषयं
नात्ममनसो: संनिकर्षविषयं तस्मादिन्द्रियार्थसंनिकर्ष: प्रधानम िति।
असति प्रणिधाने संकल्पे चाऽसति सुप्तव्यासक्तमनसां यद् इन्द्रियार्थसंनिकर्षादुत्पद्यते
ज्ञानं तत्र मनस्संयोगोपि कारणमिति मनसि क्रियाकारणं वाच्यमिति,
यथैव ज्ञातु: खल्वयमिच्छाजनित: प्रयत्नो मनस: प्रेरक आत्मगुण एवमात्मनि
गुणान्तरं सर्वस्य साधकं प्रवृत्तिदोषजनितमस्ति येन प्रेरितं मन
इन्द्रियेण संबध्यते. तेन ह्यऽप्रेर्यमाणे मनसि संयोगाभावात् ज्ञानातुत्पत्तौ
सर्वार्थताऽस्य निवर्तते. एषितव्यं चासय गुणान्तरस्य द्रव्यगुणकर्मकारकत्वम्
अन्यथा हि चतुर्विधानामणूनां भूतसूक्ष्माणां मनसां च ततोऽन्यस्य
क्रियाहेतोरसंभवात् शरीरेन्द्रियविषयाणामनुत्पत्तिप्रसङ्ग: ।। 30  ।।
2.1.31
न्या. सू. प्रत्यक्षमनुमानम्- एकदेशग्रहणादुपलब्धे: ।। 31 ।।
यदिदमिन्द्रियार्थसंनिकर्षादुत्पद्यते ज्ञानम् 'वृक्ष:' इति एतत्
किल प्रत्यक्षं तत्‌खल्वनुमानमेव, कस्मात् ?. एकदेशग्रहणाद् वृक्षस्योपलब्धे:=
अर्वाग्‌भागमयं गृहीत्वा वृक्षमुपलभते न चैकदेशो वृक्ष:, तत्र यथा
धूमं गृहीत्वा वह्निमनुमिनोति तादृगेव तद् भवति।
किं पुनर्गृह्यमाणादेकदेशाद् अर्थान्तरमनुमेयं मन्यसे ?, अवयवसमूहपक्षे
अवयवान्तराणि द्रव्योत्पत्तिपक्षे तानि चाऽवयवी चेति। अवयवसमूहपक्षे
तावदेकदेशग्रहणाद् वृक्षबुद्धेरभाव:- न ह्यऽगृह्यमाणमेकदेशान्तरं
वृक्षो गृह्यमाणैकदेशवदिति। अथ एकदेशग्रहणादेकदेशान्तरानुमाने समुदायप्रतिसंधानात्
तत्र वृक्षबुद्धि: ?, न तर्हि वृक्षबुद्धिरनुमानमेवं सति भवितुमर्हतीति।
द्रव्यान्तरोत्पत्तिपक्षे नाऽवयव्यऽनुमेय:- अस्यैकदेशसंबद्धस्याग्रहणाद्
ग्रहणे चाविशेषादनमुमेयत्वाभाव:, तस्माद् वृक्षबुद्धिरनुमानं न  भवति ।। 31 ।।
2.1.32
एकदेशग्रहणमाश्रित्य प्रत्यक्षस्यानुमानत्वमुपपाद्यते तच्च-
न प्रत्यक्षेण यावत् तावदप्?युपलम्भात् ।। 32 ।।
न प्रत्यक्षमनुमानम्, कस्मात् ?. प्रत्यक्षेणैवोपलम्भात्= यत्
तदेकदेशग्रहणमाश्रीयते प्रत्यक्षेणासावुपलम्भ:, न चोपलम्भो निर्विषयोस्ति
यावच्चार्थजातं तस्य विषयस्तावदभ्यनुज्ञायमानं प्रत्यक्षव्यवस्थापकं
भवति। किं पुनस्ततोऽन्यदर्थजाम् ?. अवयवी समुदायो वा। न चैवदेशग्रहणम्
अनुमानं भावयितुं शक्यम्- हेत्वभावादिति ।।
अन्यथापि च प्रत्यक्षस्य नानुमानत्वप्रसङ्ग:- तत्पूर्वकत्वात्।
प्रत्यक्षपूर्वकमनुमानम्- संबद्धावग्निधूमौ प्रत्यक्षतो दृष्टवतो
धूमप्रत्यक्षदर्शनाद् अग्नावनुमानं भवति. यच्च संबद्धयोर्लिङ्गलिङ्गनो:
प्रत्यक्षं यच्च लिङ्मात्रप्रत्यक्षग्रहणं नैतदन्तरेणानुमानस्य
प्रवृत्तिरस्ति न त्वेतदनुमानम्- इन्द्रियार्थसंनिकर्षजत्वात्.
न चानुमेयस्येन्द्रियेण संनिकर्षादनुमानं भवति, सोयं प्रत्क्षानुमानयोर्लक्षणभेदो
महानाश्रयितव्य इति ।
(क)न चैकदेशोपलब्धि:- अवयविसद्भावात् । न चैकदेशोपलब्धिमात्रम्,
किं तर्हि ? एकदेशोप?लब्धि:
तत्सहचरिताऽवयव्युपलब्धिश्च, कस्मात् ?. अवयविसद्भावात्= अस्ति
ह्ययमेकदेशव्यतिरिक्तोऽवयवी, तस्यावयवस्थानस्योपलब्धिकारणप्राप्तस्य
एकदेशोपलब्धौ अनुपलब्धिरनुपपन्नेति ।
अकृत्स्नग्रहणादितिचेत् ? न- कारणतोऽन्यस्यैकदेशस्याभावात् ।
न चावयवा: कृत्स्ना गृह्यन्ते- अवयवैरेवाऽवयवान्तरव्यवधानात्,
नावयवी कृत्स्नो गृह्यते इति, नायं गृह्यमाणेष्ववयवेषु परिसमाप्त
इति, सेयमेकदेशोपलब्धिरनिवृत्तैवेति। कृत्स्नमिति वै खल्वशेषतयां
सत्यां भवति. अकृत्स्नमिति शेषे सति. तच्चैतद् अवयवेषु बहुष्वस्ति-
अव्यवधाने ग्रहणाद् व्यवधाने चाग्रहणादिति। अङ्गं तु भवान् पृष्टो
व्याचष्टाम्- गृह्यमाणस्यावयविन: किमगृहीतं मन्यसे ? येनैकदेशोपलब्धि:
स्यादिति, न ह्यस्य कारणेभ्योऽन्ये एकदेशा भ्?ावन्तीति, तत्रावयववृत्तं
नोपपद्यते इति। इदं तस्य वृत्तम्- येषामिन्द्रियसंनिकर्षाद् ग्रहणमवयवानां
तै: सह गृह्यते येषामवयवानां व्यवधानादग्रहणं तै: सह न गृह्यते।
न चैतत्कृतोस्ति भेद इति।
समुदायोप्यशेषता वा समुदायो वृक्ष: स्यात् ? तत्प्राप्तिर्वा ?
उभयथा ग्रहणाभाव:= मूलस्कन्धशाखापलाशादीनामशेषता वा समुदायो वृक्ष
इति स्यात् ? प्राप्तिर्वा समुदानयिनामिति ? उभयथा (अपि) समुदायभूतस्य
वृक्षस्य ग्रहणं नोपपद्यते इति= अवयवैस्तावदवयवान्तरस्य व्यवधानादशेषग्रहणं
नोपपद्यते प्राप्तिग्रहणमपि नोपपद्यते- प्राप्तिमतामग्रहणात्, सेयमेकदेशग्रहणसहचरिता
वृक्षबुद्धिर्द्रव्यान्तरोत्पत्तौ कल्पते न समुदायमात्रे इति ।।  32 ।।
2.1.33
न्या. सू. साध्यत्वादवयविनि संदेह: ।। 33 ।।
अवयविसद्‌भावात्
कारणेभ्यो द्रव्यान्तरमुत्पद्यते इति. अनुपपादितमेतत्, एवं च सति
विप्रतिपत्तिमात्रं भवति विप्रतिपत्तेश्चावयविनि संशय इति ।। 33  ।।
2.1.34
न्या. सू. सर्वाग्रहणमवयव्यऽसिद्धे: ।। 34 ।।
यद्यवयवी नास्ति ? सर्वस्य ग्रहणं नोपपद्यते। किं तत् सर्वम् ?,
द्रव्यगुणकर्मसामान्यविशेषसमवाया:। कथं कृत्वा ?, परमाणुसमवस्थानं
तावद् दर्शनविषयो न भवति- अतीन्द्रियत्वादणूनाम्. द्रव्यान्तरं
चावयविभूतं दर्शनविषयो नास्ति. दर्शनविषयाश्चेमे द्रव्यादयो गृह्यन्ते
ते निरधिष्ठाना न गृह्येरन् गृह्यन्ते तु- 'कुम्भोयं श्याम एको
महान् संयुक्त: स्पन्दते अस्ति मृन्मयश्च' इति. सन्ति चेमे गुणादयो
धर्मा इति. तेन सर्वस्य ग्रहणात् पश्यामोऽस्ति द्रव्यान्तरभूतोऽवयवीति  ।। 34 ।।
2.1.35
न्या. सू. धारणाकर्षणोपपत्तेश्च ।। 35 ।।
अवयव्यऽर्थान्तरभूत इति, संग्रहकारिते वै धारणाकर्षणे, संग्रहो
नाम संयोगसहचरितं गुणान्तरं स्नेहद्रवत्वकारितम् अपां संयोगादामे
कुम्भे अग्निसंयोगात् पक्वे। यदि त्ववयवकारिते अभविष्यताम् ? पांशुराशिप्रभृतिष्वप्यज्ञास्येत
ाम्, द्रव्यान्तरानुत्पत्तौ च तृणोपलकाष्ठादिषु जतुसंगृहीतेष्वपि  नाभविष्यतामिति।
अथाऽवयविनं प्रत्याचक्षाणक: 'मा भूत् प्रत्यक्षलोप:' इत्यणुसञ्चयं
दर्शनविषयं प्रतिजानान: किमनुयोक्तव्य: ? इति, 'एकमिदं द्रव्यम्'
इत्येकबुद्धेर्विषयं पर्यनुयोज्य:= किमेकबुद्धिरभिन्नार्थविषया
? अहो भिन्नार्थविषया ? इति, अभिन्नार्थविषयेति चेत् ? अर्थान्तरानुज्ञानादवयविसिद्धि:,
नानार्थविषयेति चेत् ? भिन्नेष्वेकदर्शनानुपपत्ति:= अनेकस्मिन्
एक इति व्याहता बुद्धिर्न दृश्यते इति ।। 35 ।।
2.1.36
न्या. सू. सेनावनवद् ग्रहणमितिचेन्नातीन्द्रियत्वादणूनाम् ।। 36 ।।
यथा सेनाङ्गेषु वनाङ्गेषु च दूरादगृह्यमाणपृथक्‌त्वेषु 'एकम्'
इत्युपपद्यते बुद्धि: एवमणुषु संचितेष्वगृह्यमाणपृथक्‌त्वेषु 'एकम्'
इत्युपपद्यते बुद्धिरिति। यथाऽगृह्यमाणपृथक्‌त्वानां सेनावनाङ्गानाम्  आरात्
कारणान्तरत: पृथक्त्वस्याग्रहणं यथाऽगृह्यमाणजातीनां पलाश इति
वा खदिर इति वा नाऽऽरात् जातिग्रहणं भवति यथाऽगृह्यमाणप्रस्पन्दानां
नाऽऽरात् स्पन्दग्रहणम्. गृह्यमाणे चार्थजाते पृथक्‌त्वस्याऽग्रहणात्
'एकम्' इति भाक्त: प्रत्ययो भवति. न त्वणूनां गृह्यमाणपृथक्‌त्वानां
कारणत: पृथक्‌त्वस्याग्रहणाद् भाक्त एकप्रत्यय:- अतीन्द्रियत्वादणृनामिति।
इदमेव परीक्ष्यते- किमेकप्रत्ययोऽणुसंचयवि?षय: ? आहो स्विन्न ? इति, अणुसंचय एव
सेनावनाङ्गानि, न च परीक्ष्यमाणमुदाहरणमिति युक्तम्- साध्यत्वादिति ।
दृष्टमितिचेत् ? न- ?तद्विषयस्य परीक्षोपपत्ते:। यदपि मन्येत-
दृष्टमिदं सेनावनाङ्गानां पृथक्‌त्वस्याऽग्रहणादभेदेन 'एकम्' इतिग्रहणं
न च दृष्टं शक्यं प्रत्याख्यातुमिति। तच्च नैवम्- तद्विषयस्य परीक्षोपपत्ते:=
दर्शनविषय एवायं परीक्ष्यते= योयमेकमिति प्रत्ययो दृश्यते स परीक्ष्यते-
किं द्रव्यान्तरविषयो वा ? अथाणुसंचयविषय: ? इति, अत्र दर्शनमन्यतरस्य
साधकं न भवति। नानाभावे चाणूनां पृथक्‌त्वस्याऽग्रहणादभेदेन 'एकम्'
इतिग्रहणम् अतस्मिंस्तदितिप्रत्ययो यथा स्थाणौ पुरुष इति। तत: किम्
?. अतस्मिंस्तदितिप्रत्ययस्य प्रधानापेक्षित्वात् प्रधानसिद्धि:।
स्थाणौ पुरुष इति प्रत्ययस्य किं प्रधानम् ?. योऽसौ पुरुषे पुरुषप्रत्यय:
तस्मिन् सति पुरुषसामान्यग्रहणात् स्थाणौ पुरुषोयमिति, एवं नानाभूतेषु
'एकम्' इति सामान्यग्रहणात् प्रधाने सति भवितुमर्हति प्रधानं च
सर्वस्याग्रहणाद् नोपपद्यते इति. तस्मादभिन्ने एवायमभेदप्रत्यय:-  'एकम्' इति।
इन्?िद्रयान्तरविषयेष्वभेदप्रत्यय: प्रधानमितिचेत् ? न- विशेषहेत्वभावाद्
दृष्टान्ताव्यवस्था। श्रोत्रादिविषयेषु शब्दादिष्वभिन्नेषु एकप्रत्यय:
प्रधानमऽनेकस्मिन्नेकप्रत्ययस्येति। एवं च सति दृष्टान्तोपादानं
न व्यवतिष्ठते- विशेषहेत्वभावात्, अणुषु संचितेष्वेकप्रत्यय: किमतस्मिंस्तदितिप्रत्यय:
स्थाणौ पुरुष्?ाप्रत्ययवत् ? अथार्थस्य तथाभावात् तस्मिंस्तदितिप्रत्ययो
यथा शब्दस्यैकत्वादेक: शब्द इति ?, विशेषहेतुपरिग्रहमन्तरेण दृष्टान्तौ
संशयमापादयत इति। कुम्भवत् संचयमात्रं गन्धादयोपीत्यनुदाहरणं गन्धादय
इति। एवं परिमाणसंयोगस्पन्दजातिविशेषप्रत्ययानप्यनुयोक्तव्य: तेषु  चैवं प्रसङ्ग इति ।
एकत्वबुद्धिस्तस्मिंस्तदितिप्रत्यय इति विशेषहेतु:- महदिति प्रत्ययेन
सामानाधिकरण्यात् । 'एकमिदं महच्च' इत्येकविषयौ प्रत्ययौ समानाधिकरणौ
भवतस्तेन विज्ञायते- यन्महत् तदेकमिति। अणुसमूहातिशयग्रहणं महत्प्रत्यय
इतिचेत् ? सोयमऽमहत्स्वणुषु महत्प्रत्ययोऽतस्मिंस्तदितिप्रत्ययो
भवतीति। किं चात: ? अतस्मिंस्तदितिप्रत्ययस्य प्रधानापेक्षित्वात्
प्रधानसिद्धिरिति= भवितव्यं महत्येव महत्प्रत्ययेनेति।
अणु: शब्दो महानिति च व्यवसायात् प्रधानसिद्धिरितिचेत् ? न- मन्दतीव्रताग्रहणमियत्तानवधारणाद् यथा द्रव्
'अणु: शब्दोऽल्पो मन्द:' इत्येतस्य ग्रहणम् 'महान् शब्द: पटुस्तीव्र:'
इत्येतस्य ग्रहणम्, कस्मात् ? इयत्तानवधारणात्= न ह्ययम् 'महान्
शब्द:' इतिव्यवस्यन् 'इयानयम्' इत्यवधारयति यथा बदरामलकबिल्वाद ीनि।
'संयुक्ते इमे' इति च द्वित्वसमानाश्रयप्राप्तिग्रहणम् । द्वौ
समुदायावाऽऽश्रय: संयोगस्येतिचेत् ? कोयं समुदाय: ? प्राप्तिरनेकस्य
? अनेका वा प्राप्तिरेकस्य समुदाय इतिचेत् ? प्राप्तेरग्रहणं प्राप्त्याश्रितायाः
। 'संयुक्ते इमे वस्तुनी' इति नात्र द्वे प्राप्ती संयुक्ते गृह्येते  ।
अनेकसमूह: सुदाय इतिचे?त् ? न- द्वित्वेन सामानाधिकरण्यस्य ग्रहणात्
। 'द्वाविमौ संयुक्तावर्थौ' इति ग्रहणे सति नाऽनेकसमूहाश्रय: संयोगो
गृह्यते न च द्वयोरण्वोर्ग्रहणमस्ति तस्मान्महती द्वित्वाश्रयभूते
द्रव्ये संयोगस्य स्थानमिति।
प्रत्यासत्ति: प्रतीघातावसाना संयोगो नार्थान्तरमितिचेत् ? न-
अर्थान्तरहेतुत्वात् संयोगास्य । शब्दरूपादिस्पन्दानां हेतु: संयोग:-
न च द्रव्ययोर्गुणान्तरोपजननमन्तरेण शब्दे रूपादिषु स्पन्दे च कारणत्वं
गृह्यते तस्माद् गुणान्तरम्।
प्रत्ययविषयश्चाऽर्थान्तरं तत्प्रतिषेधो वा । 'कुण्डली गुरु: अकुण्डलश्छात्र:'
इति संयोगबुद्धेश्च यद्यर्थान्तरंप न विषय: ? अर्थान्तरप्रतिषेधस्तर्हि
विषयस्तत्र प्रतिषिध्यमानवचनम् । 'संयुक्ते द्रव्ये' इति यदर्थान्तरमन्यत्र
दृष्टमिह प्रतिषिध्यते तद् वक्तव्यमिति। द्वयोर्महतोराश्रितस्य
ग्रहणाद् नाऽण्वाश्रय इति ।।
जातिविशेषस्य प्रत्ययानुवृत्तिलिङ्गस्याऽप्रत्याख्यानम्. प्रत्याख्याने
वा प्रत्ययव्यवस्थानुपपत्ति:। व्यधिकरणस्याऽनभिव्यक्तेरधिकरणवचनम्
। अणुसमवस्थानं विषय इतिचेत् ? प्राप्ताप्राप्तसामर्थ्यवचनम् ।
किमप्राप्ते अणुसमवस्थाने तदाश्रयो जा?तिविशेषो गृह्यते ? अथ प्राप्ते
? इति। अप्राप्ते ग्रहणमितिचेत् ? व्यवहितस्याणुसमवस्थानस्याप्युपलब्धिप्रसङ्ग:=
व्यवहितेऽणुसमवस्थाने तदाश्रयो जातिविशेषो गृह्येत। प्राप्ते ग्रहणमितिचेत्
? मध्यपरभागयोरप्राप्तौ अनभिव्यक्ति:। यावत् प्राप्तं भवति तावत्यभिव्यक्तिरितिचेत्
? तावतोऽधिकरणत्वमणुसमवस्थानस्य= यावति प्राप्ते जातिविशेषो गृह्यते
तावदस्याऽधिकरणमिति प्राप्तं भवति तत्र-
एकसमुदाये प्रतीयमानेऽर्थभेदे ।
एवं च सति योऽणुसमुदायो वृक्ष इति प्रतीयते तत्र वृक्षबहुत्वं
प्रतीयेत= यत्र यत्र ह्यणुसमुदायस्य भागे वृक्षत्वं
गृह्यते स स वृक्ष इति, तस्मात् समुदिताणुसमवस्थानस्याऽर्थान्तरस्य
जातिविशेषाभिव्यक्तिविषयत्वाद् अवयव्यऽर्थान्तरभूत इति ।। 36  ।।
2.1.37
परीक्षितं प्रत्यक्षम् । अनुमानमिदानीं परीक्षते-
न्या.सू. रोधोपघातसादृश्येभ्यो व्यभिचारादनुमानमऽप्रमाणम् ।। 37 ।।
अप्रमाणमिति= एकदाप्यर्थस्य न प्रतिपादकमिति। रोधादपि नदी पूर्णा
गृह्यते तदा च 'उपरिष्ठाद् वृष्टो देव:' इति मिथ्यानुमानम्. नीडोपघातादपि
पिपीलिकाण्डसंचारो भवति तदा च 'भविष्यति वृष्टि:' इति मिथ्यानुमानमिति,
पुरुषोपि मयूरवाशितमनुकरोति तदापि शब्दसादृश्याद् मिथ्यानुमानं  भवति ।। 37 ।।
2.1.38
न्या.सू. नैकदेशत्राससादृश्येभ्योऽर्थान्तरभावात् ।। 38 ।।
नायमनुमानव्यभिचार: अननुमाने तु खल्वयमनुमानाभिमान:। कथम् ?. नाऽविशिष्टो
लिङ्गं भवितुमर्हति,
पूर्वोदकविशिष्टं खलु वर्षोदकं शीघ्रतरत्वं स्रोतसो बहुतरफेनफलपर्णकाष्ठादिवहनं
चोपलभमान: पूर्णत्वेन नद्या: 'उपरि वृष्टो देव:' इत्यनुमिनोति नोदकवृद्धिमात्रेण।
पिपीलिकाप्रायस्याण्डसंचारे 'भविष्यति वृष्टि:' इत्यनुमीयते न
कासां चिदिति। 'नेदं मयूरवाशितं तत्सदृशोयं शब्द:' इतिविशेषापरिज्ञानाद्
मिथ्यानुमानमिति, यस्तु विशिष्टाच्छब्दाद् विशिष्टमयूरवाशितं गृह्णति
तस्य विशिष्टोऽर्थो गृह्यमाणो लिङ्गं यथा सर्पादीनामिति। सोयमनुमातुरपराधो
नानुमानस्य योऽर्थविशेषेणानुमेयमर्थम् अविशिष्टार्थदर्शनेन बुभुत्सते  इति ।। 38 ।।
2.1.39
त्रिकालविषयमनुमानम्- त्रैकाल्यग्रहणादित्युक्तम् अत्रच-
न्या.सू. वर्तमानाभाव:- पतत: पतितपतितव्यकालोपपत्ते: ।। 39 ।।
वृन्तात् प्रच्युतस्य फलस्य भूमौ प्रत्यासीदतो यद् ऊर्ध्वं स पतितोऽध्वा
तत्संयुक्त: पतितकाल:, योऽधस्यात् स पतितव्योऽध्वा तत्संयुक्त:
काल: पतितव्यकाल:, नेदानीं तृतीयोऽध्वा विद्यते यत्र पततीति वर्तमान:
कालो गृह्येत. तस्माद् वर्तमान: कालो न विद्यते इति ।। 39 ।।
2.1.40
न्या.सू. तयोरप्यभावो वर्तमानाभावे- तदपेक्षत्वात् ।। 40 ।।
नाध्वव्यङ्ग्य: काल:, किं तर्हि ?, क्रियाव्यङ्ग्य:= पततीति यदा
पतनक्रिया व्युपरता भवति स काल: पतितकाल:, यदोत्पत्स्यते स पतितव्यकाल:,
यदा द्रव्ये वर्तमाना क्रिया गृह्यते स वर्तमान: काल:, यदि चायं
द्रव्ये वर्तमानं पतनं न गृह्णाति कस्य उपरमम् उत्पत्स्यमानतां
वा प्रतिवद्यते ?। पतित: काल इति भूता क्रिया, पतितव्य: काल इति
चोत्पत्स्यमाना क्रिया, उभयो: कालयो: क्रियाहीनं द्रव्यम्, अध:
प्रततीति क्रियासंबद्धम्, सोयं क्रियाद्रव्ययो: संबन्धं गृह्णाति
वर्तमान: काल: तदाश्रयौ चेतरौ कालौ तदभावे न स्यातामिति ।। 40  ।।
2.1.41
न्या.सू. नाऽतीतानागतयोरितरेतरापेक्षा सिद्धि: ।। 41 ।।
यद्यऽतीतानागतौ इतरेतरापेक्षौ सिध्येताम् ? प्रतिपद्येमहि वर्तमानविलोपम्.
नाऽतीतापेक्षाऽनागतसिद्धि:
नाप्यनागतापेक्षाऽतीतसिद्धि:। कया युक्त्या= केन कल्पेन अतीत:.
कथमतीतापेक्षाऽनागतसिद्धि: ? केन च कल्पेनाऽनागत: ? इति. नैतच्छक्यं
निर्वक्तुम्= अव्याकरणीयमेतद् वर्तमानलोपे इति।
यच्च मन्येत- ह्रस्वदीर्घयो: स्थलनिम्नयो: छायातपयोश्च यथेतरेतरापेक्षया
सिद्धिरेवम् अतीतानागतयोरिति, तन्नोपपद्यते- विशेषहेत्वभावात्.
दृष्टान्तवत् प्रतिदृष्टान्तोपि प्रसज्यते- यथा रूपस्पर्शौ गन्धरसौ
नेतरेतरापेक्षौ सिध्यत:
एवमतीतानागताविति नेतरेतरापेक्षा कस्य चित् सिद्धिरिति। यस्मादेकाभावेऽन्यतराभावादुभयाभाव:  ।
यद्येकस्याऽन्यतरापेक्षा सिद्धि: ? अन्यतरस्येदानीं किमपेक्षा
?. यद्यन्यतरस्यैकापेक्षा सिद्धि: ? एकस्येदानीं किमपेक्षा ?, एवमेकस्याभावे
अन्यतरन्न सिध्यतीति उभयाभाव: प्रसज्यते।।41।।
2.1.42
अर्थसद्भावव्यङ्ग्यश्चायं वर्तमान: काल:- 'विद्यते द्रव्यम्' 'विद्यते
गुण:' 'विद्यते कर्म' इति । यस्य चायं नास्ति तस्य-
न्या.सू. वर्तमानाभावे सर्वाग्रहणम्- प्रत्यक्षानुपपत्ते: ।। 42 ।।
प्रत्यक्षम् इन्द्रियार्थसंनिकर्षजं. न चाऽविद्यमानम्= असद् इन्द्रियेण
संनिकृष्यते, न चायं विद्यमानम्= सत् किंचिदनुजानातीति प्रत्यक्षनिमित्तं
प्रत्यक्षविषय: प्रत्यक्षज्ञानं सर्वं नोपपद्यते, प्रत्यक्षानुपपत्तौ
तत्पूर्वकत्वाद् अनुमानागमयोरनुपपत्ति: सर्वप्रमाणविलोपे सर्वग्रहणं  न भवतीति।
2.1.43
उभयथा च वर्तमान: कालो गृह्यते- क्वचिदर्थसद्भावव्यङ्ग्यो यथा
'अस्ति द्रव्यम्' इति. क्वचित् क्रियासंतानव्यङ्ग्यो यथा 'पचति
छिनत्ति' इति. नानाविधा चैकार्था क्रिया क्रियासंतान: ?क्रियाभ्यासश्च,
नानाविधा चैकार्था क्रिया 'पचति' इति= स्थाल्यधिश्रयणम् उदकासेचनं
तण्डुलावपनम् एधोपसर्पणम् अग्न्यभिज्वालनं दर्वीघट्टनं मण्डस्रावणम्
अधोवतारणमिति. छिनत्तीति क्रियाभ्यास:- उद्यभ्योद्यम्य परशुं दारुणि
निपातयन् छिनत्तीत्युच्यते । यच्चेदं पच्यमानं छिद्यमानं च तत्
क्रियमाणं तस्मिन् क्रियमाणे-
न्या.सू. कृतताकर्तव्यतोपपत्तेस्तूभयथा ग्रहणम् ।। 43 ।।
क्रियासंतानोऽनारब्धश्चिकीर्पितोऽनागत: काल: 'पक्ष्यति' इति.
प्रयोजनावसान: क्रियासंतानोपरमोऽतीत: काल: 'अपाक्षीत्' इति. आरब्धक्रियासंतानो
वर्तमान: काल: 'पचति' इति, तत्र या उपरता सा कृतता या चिकीर्षिता
सा कर्तव्यता या विद्यमाना सा क्रियमाणता. तदेवं क्रियासंतानस्थ:
त्रैकाल्यसमाहार: 'पचति पच्यते' इति वर्तमानग्रहणेन गृह्यते- क्रियासंतानस्य
ह्यत्राविच्छेदो विधीयते नारम्भो नोपरम् इति। सोयमुभयथा वर्तमानां
गृह्यते- अपवृक्तो व्यपवृक्तश्च अतीतानागताभ्याम्. स्थितिव्यङ्ग्य:-
'विद्यते द्रव्यम्' इति. क्रियासंतानाऽविच्छेदाऽभिधायी च त्रैकाल्यान्वित:-
'पचति छिनत्ति' इति। अन्यश्च प्रत्यासत्तिप्रभृतेरर्थस्य विवक्षायां
तदभिधायी बहुप्रकारो लोकेषूत्प्रेक्षितव्य:, तस्मादस्ति वर्तमान:  काल इति ।। 43 ।।
2.1.44
(अथोपमानपरीक्षा)
न्या.सू. अत्यन्तप्रायैकदेशसाधर्म्यादुपमानपाऽसिद्धि: ।। 44 ।।
अत्यन्तसाधर्म्यादुपामनं न सिध्यति- न चैवं भवति 'यथा गौरेवं गौ:'
इति, प्रायस्साधर्म्यादुपमानं न सिध्यति- न हि भवति 'यथाऽनड्वानेवं
महिष:' इति, एकदेशसाधर्म्यादुपमानं न सिध्यति- न हि सर्वेण सर्वमुपमीयते  इति ।। 44 ।।
2.1.45
प्रसिद्धसाधर्म्यादुपमानसिद्धेर्यथोक्तदोषानुपपत्ति: ।। 45 ।।
न साधर्म्यस्य कृत्स्नप्रायाल्पभावमाश्रित्योपमानं प्रवर्तते,
किं तर्हि ?. प्रसिद्धसाधर्म्यात् साध्यसाधनभावमाश्रित्य
प्रवर्तते. यत्र चैतदस्ति न तत्रोपमानं प्रतिषेद्धुं शक्यं तस्माद्
यथोक्तदोषो नोपपद्यते इति।। 45 ।।
2.1.46
अस्तु तर्ह्युपमानमनुमानम्-
न्या.सू. प्रत्यक्षेणाऽप्रत्यक्षसिद्धे: ।। 46 ।।
यथा धूमेन प्रत्यक्षेणाऽप्रत्यक्षस्य वह्नेर्ग्रहणमनुमानम् एवं
गवा प्रत्यक्षेणाऽप्रत्यक्षस्य गवयस्य ग्रहणमिति नेदमनुमानाद्  विशिष्यते ।। 46 ।।
2.1.47
विशिष्यते इत्याह, कया युक्त्या ? -
न्या.सू. नाप्रत्यक्षे गवये प्रमाणार्थमुपमानस्य पश्याम इति ।। 47 ।।
यदा ह्ययमुपयुक्तोपमानो गोदर्शी गवा समानमर्थं पश्यति तदा अयं
गवय इत्यस्य संज्ञाशब्दस्य व्यवस्थां प्रतिपद्यते न चैवमनुमानमिति।
परार्थं चोपमानम्- यस्य ह्युपमेयमप्रसिद्धं तदर्थं प्रसिद्धोपमेयेन
क्रियते इति। परार्थमुपमानमितिचेत् ? न- स्वयमध्यवसायात्= भवति
च भो: स्वयमध्यवसाय:- यथा गौरेवं गवय इति। नाध्यवसाय: प्रतिषिध्यते
"उपमानं तु तन्न भवति- ""प्रसिद्धसाधर्म्यात् साध्यसाधनमुपमानम् 1-1-6""                                  "
न च यस्योपमेयं प्रसिद्धं तं प्रति साध्यसाधनभावो विद्यते इति ।।  47 ।।
2.1.48
अथापि-
न्या.सू. तथेत्युपसंहारादुपमानसिद्धेर्नाविशेष: ।। 48 ।।
तथेतिसमानधर्मोपसंहारादुपमानं सिध्यति नानुमानम्- अयं चानयोर्विशेष इति ।। 48 ।।
2.1.49
(अथ शब्दप्रमाणपरीक्षा-)
न्या.सू. शब्दोऽनुमानमर्थस्यानुपलब्धेरनुमेयत्वात् ।। 49 ।।
शब्दोऽनुमानं न प्रमाणान्तरम्, कस्मात् ?. शब्दार्थस्यानुमेयत्वात्,
कथमनुमेयत्वम् ? प्रत्यक्षतोऽनुपलब्धे:, यथाऽनुपलभ्यमानो लिङ्गी
मितेन लिङ्गेन पश्चाद् मीयते इत्यनुमानम् एवं मितेन शब्देन पश्चाद्
मीयतेऽर्थोऽनुपलभ्यमान इत्यनुमानं शब्द: ।। 49 ।।
2.1.50
इतश्चानुमानं शब्द:-
न्या.सू. उपलब्धेरद्विप्रवृत्तित्वात् ।। 50 ।।
प्रमाणान्तरभावे द्विप्रवृत्तिरुपलब्धि:= अन्यथा ह्युपलब्धिरनुमाने
अन्यथोपमाने तद् व्याख्यातम्, शब्दानुमानयोस्तूपलब्धिरद्विप्रवृत्ति:
यथाऽनुमाने प्रवर्तते तथा शब्देपि, विशेषाभावादनुमानं शब्द इति  ।। 50 ।।
2.1.51
न्या.सू. संबन्धाच्च ।। 51 ।।
शब्दोनुमानम्
शब्दोपलब्धेरर्थग्रहणं यथा संबद्धयोर्लिङ्गलिङ्गिनो: संबन्धप्रतीतौ
लिङ्गोपलब्धौ लि?ङ्गिग्रहणमिति ।। 51 ।।
2.1.52
यत्तावत् 'अर्थस्यानुमेयत्वात्' इति तन्न-
न्या.सू. आप्तोपदेशसामर्थ्यात् शब्दादर्थसंप्रत्यय: ।। 52 ।।
'स्वर्ग: अप्सरस: उत्तरा: कुरव: सप्त द्वीपा: समुद्रो लोकसंनिवेश:'
इत्येवमादेरप्रत्यक्षस्यार्थस्य न शब्दमात्रात्
प्रत्यय:, किं तर्हि ? 'आप्तैरयमुक्त: शब्द:' इत्यत: संप्रत्यय:-
विपर्ययेण संप्रत्ययाभावात् न त्वेवमनुमानमिति।
"यत् पुन:- ""उपलब्धेरद्विप्रवृत्तित्वात् 2-1-50"" इति. अयमेव शब्दानुमानयोरुपलब्धे:                     "
प्रवृत्तिभेद: तत्र विशेषे सत्यऽहेतु:- 'विशेषाभावात्' इति।
"यत् पुनरिदम्- ""संबन्धाच्च"" इति, अस्ति च शब्दार्थयो: संबन्धोऽनुज्ञात:                               "
अस्ति च प्रतिषिद्ध:= 'अस्येदम्' इतिषष्ठीविशिष्टस्य वाक्यस्यार्थविशेषोऽनुज्ञात:
प्राप्तिलक्षणस्तु शब्दार्थयो: संबन्ध: प्रतिषिद्ध:। कस्मात् ?,
प्रमाणतोनुपलब्धे:= प्रत्यक्षतस्तावत् शब्दार्थप्राप्तेर्नोपलब्धि:-
अतीन्द्रियत्वात्= येनेन्द्रियेण गृह्यते शब्दस्तस्य विषयभावमतिवृत्तोऽर्थो
न गृह्यते, अस्ति चातीन्द्रियविषयभूतोप्यर्थ:, समानेन चेन्द्रियेण
गृह्यमाणयो: प्राप्तिर्गृह्यते इति।।52।।
2.1.53
प्राप्तिलक्षणे च गृह्यमाणे संबन्धे शब्दार्थयो: शब्दान्तिके वार्थ:
स्यात् अर्थान्तिके वा शब्द: स्यात् उभयं वोभयत्र । अथ खलूभयम् -
न्या.सू. पूरणप्रदाहपाटनानुपलब्धेश्च संबन्धाभाव: ।। 53 ।।
स्थानकरणाभावादिति चार्थ:। न चायमनुमानतोप्युपलभ्यते- शब्दान्तिकेऽर्थ
इति। एतस्मिन् पक्षेप्याऽऽस्यस्थानकरणोच्चारणीय: शब्दस्तदन्तिकेऽर्थ
इति अन्नाऽग्न्यऽसिशब्दोच्चारणे पूरणप्रदाहपाटनानि गृह्येरन्.
न च गृह्यन्ते, अग्रहणान्नानुमेय: प्राप्तिलक्षण्: संबन्ध:। अर्थान्तिके
शब्दं इति- स्थानकरणासंभवाद् अनुच्चारणम्, स्थानं कण्ठादय: करणं
प्रयत्नविशेष: तस्यार्थान्तिकेऽनुपपत्तिरिति। उभयप्रतिषेधाच्च
नोभयम्। तस्मान्न शब्देनार्थ: प्राप्त इति ।। 53 ।।
2.1.54
न्या.सू. शब्दार्थव्यवस्थानादप्रतिषेध: ।। 54 ।।
शब्दार्थप्रत्ययस्य व्यवस्थादर्शनाद् अनुमीयते- अस्ति शब्दार्थसंबन्धो
व्यवस्थाकारणम्, असंबन्धे हि शब्दमात्रादर्थमात्रे प्रत्ययप्रसङ्ग:
तस्मादप्रतिषेध: संबन्धस्येति ।। 54 ।।
2.1.55
अत्र समाधि:-
न्या.सू. न सामयिकत्वाच्छब्दार्थसंप्रत्ययस्य ।। 55 ।।
न संबन्धकारितं शब्दार्थव्यवस्थानम्. किं तर्हि ?. समयकारितं यत्तदवोचाम-
'अस्येदमिति षष्ठीविशिष्टस्य वाक्यस्यार्थविशेषोऽनुज्ञात: शब्दार्थयो:
संबन्ध:' इति समयं तमवोचाम इति।
क: पुनरयं समय: ?, 'अस्य शब्दस्येदमर्थजातमभिधेयम्' इत्यभिधानाभिधैयनियमनियोग:,
तस्मिन्नुपयुक्ते शब्दादर्थसंप्रत्ययो भवति, विपर्यये हि शब्दश्रवणेपि
प्रत्ययाभाव:, संबन्धवादिनापि चायमवर्जनीय इति। प्रयुज्यमानग्रहणाच्च
लौकिकानाम्, समयपालनार्थं चेदं पदलक्षणाया वाचोऽन्वाख्यानं व्याकरणम्,
व्याक्यलक्षणाया वाचोऽर्थलक्षणम्, पदसमूहो वाक्यम् अर्थपरिसमाप्ताविति।
तदेवं प्राप्तिलक्षणस्य शब्दार्थसंबन्धास्याऽर्थतुपोपि अनुमानहेतुर्न  भवतीति ।। 55 ।।
2.1.56
न्या.सू. जातिविशेषे चानियमात् ।। 56 ।।
सामयिक: शब्दार्थसंप्रत्ययो न स्वाभाविक:- ऋष्यार्यम्लेच्छानां
यथाकामं शब्दप्रयोगोऽर्थप्रत्यायनाय प्रवर्तते, स्वाभाविके हि
शब्दस्यार्थप्रत्?यायकत्वे यथाकामं न स्यात्, यथा तैजसस्य प्रकाशस्य
रूपप्रत्ययहेतुत्वं न जातिविशेषं
व्यभिचरतीति ।। 56 ।।
2.1.57
पुत्रकामेष्टिहवनाभ्यासेषु-
न्या.सू. तदप्रमाण्यम्- अनृतव्याघातपुनरुक्तदोषेभ्य: ।। 57 ।।
तस्येति शब्दविशेषमेवाधिकुरुते भगवान् ऋषि:। शब्दस्य प्रमाणत्वं
"न संभवति, कस्मात् ?. अनृतदोषात्- पुत्रकामेष्टौ- ""पुत्रकाम: पुत्रेष्ट्या                             "
"यजेत"" इति. नेष्टौ संस्थितायां पुत्रजन्म दृश्यते, दृष्टार्थस्य                                       "
"वाक्यस्याऽनृतत्वात् अदृष्टार्थमपि वाक्यम्- ""अग्निहोत्रं जुहुयात्                                   "
"स्वर्गकाम:"" इत्याद्यऽनृतमिति ज्ञायते।                                                              "
"विहितव्याघातदोषाच्च- हवने ""उदिते होतव्यम्"" ""अनुदिते होतव्यम्""                                       "
समयाध्युषिते होतव्यम्
"य उदिते जुहोति"" ""शबलोऽस्याहुतिमभ्यवहरति योऽनुदिते जुहोति"" ""श्यावशवलौ                              "
"वास्याहुतिमभ्यवहरतो य: समयाध्युषिते जुहोति"" (इति) व्याघाताच्चान्यतरद्                               "
"मिथ्येति। पुनरुक्तदोषाच्च- अभ्यासे देश्यमाने ""त्रि: प्रथमामन्वाह                                    "
"त्रिरुत्तमाम्"" इति पुनरुक्तदोषो भवति. पुनरुक्त च प्रमत्तवाक्यमिति.                                  "
तस्मादप्रमाणं शब्द:- अनृतव्याघातपुनरुक्तदोषेभ्य इति ।। 57 ।।
2.1.58
न्या.सू. न कर्मकर्तृसाधनवैगुण्यात् ।। 58 ।।
नानृतदोष: पुत्रकामेष्टौ, कस्मात् ?, कर्मकर्तृसाधनवैगुण्यात्,
इष्ट्या पितरौ संयुज्यमानौ पुत्रं जनयत इति, इष्टि: करणम्= साधनं.
पितरौ कर्तारौ. संयोग: कर्म. त्रयाणां गुणयोगात् पुत्रजन्म. वैगुण्याद्
विपर्यय:, इष्ट्याश्रयं तावत् कर्मवैगुण्यं समीहाभ्रेष:, कर्तृवैगुण्यम्
अविद्वान् प्रयोक्ता कपूयाचरणश्च, साधनवैगुण्यं हविरसंस्कृतम् उपहतमिति.
मन्त्रा न्यूनाधिका: स्वरवर्णहीना इति. दक्षिणा दुरागता हीना निन्दिता
चेति। अथोपजनाश्रयं कर्मवैगुण्यं मिथ्यासंप्रयोग:, कर्तृवैगुण्यं
योनिव्यापादो बीजोपघातश्चेति, साधनवैगुण्यम् इष्टावऽभिहितम्। लोके
च 'अग्निकामो दारुणी मथ्नीयात्' इति विधिवाक्यम् तत्र कर्मवैगुण्यं
मिथ्याभिमन्थानम्. कर्तृवैगुण्यं प्रज्ञाप्रयत्नगत: प्रमाद:. साधनवैगुण्यम्
आर्द्रं सुषिरं दारु इति. तत्र फलं न निष्पद्यते इति नाऽनृतदोष:,
"गुणयोगेन फलनिष्पत्तिदर्शनात्, न चेदं लौकिकाद् भिद्यते- ""पुत्रकाम:                                   "
"पुत्रेष्ट्या यजेत"" इति ।। 58 ।।                                                                     "
2.1.59
न्या.सू. अभ्युपेत्य कालभेदे दोशवचनात् ।। 59 ।।
'न व्याघातो हवने' इत्यनुवर्तते, योऽभ्युपगतं हवनकालं भिनत्ति=
"ततोऽन्यत्र जुहोति तत्रायमभ्युपगतकालभेदो दोष उच्यते- ""श्यावोऽस्याहुतिमभ्यवहरति                     "
"च उदिते जुहोति"" तदिदं विधिभ्रेषे निन्दावचनमिति ।। 59 ।।                                             "
2.1.60
न्या.सू. अनुवादोपपत्तेश्च ।। 60 ।।
'पुनरुक्तदोषोऽभ्यासेन' इतिप्रकृतम्, अनर्थकोऽभ्यास: पुनरुक्त:.
"अर्थवानभ्यासोऽनुवाद:, योऽयमभ्यास:- ""त्रि: प्रथमामन्वाह त्रिरुत्तमाम्""                             "
इति अनुवाद उपपद्यते- अर्थवत्त्वात्, त्रिर्वचनेन हि प्रथमोत्तमयो:
"पञ्चदशत्वं सामध्?ोनीनां भवति तथा च मन्त्राभिवाद:- ""इदमहं भ्रातृव्यं                                 "
"पञ्चदशारेण वाग्‌वज्रेण बाधे योऽस्मान् द्वेष्टि यं च वयं द्विष्म:""                                  "
इति पञ्चदशसामिधेनीवज्रं मन्त्रोऽभिवदति तदभ्यासमन्तरेण न स्यादिति  ।। 60 ।।
2.1.61
न्या.सू. वाक्यविभागस्य चार्थग्रहणात् ।। 61 ।।
प्रमाणं शब्दो यथा लोके ।। 61 ।।
2.1..6
विभागश्च ब्राह्मणवाक्यानां त्रिविध:-
न्या.सू. विध्यर्थवादानुवादवचनविनियोगात् ।। 62 ।।
त्रिधा खलु ब्राह्मणवाक्यानि विनियुक्तानि- विधिवचनानि अर्थवादवचनानि
अनुवादवचनानीति ।। 62 ।।
2.1.63
तत्र-
न्या.सू. विधिर्विधायक: ।। 63 ।।
यद् वाक्यं विधायकम्= चोदकं स विधि:, विधिस्तु नियोगोऽनुज्ञा
"वा यथा- ""अग्निहोत्रं जुहुयात् स्वर्गकाम:"" इत्यादि ।। 63 ।।                                          "
2.1.64
न्या.सू. स्तुतिर्निन्दा परकृति: पुराकल्प इत्यर्थवाद ।। 64 ।।
विधे: फलवादलक्षणा या प्रशंसा सा स्तुति: संप्रत्ययार्था- स्तूयमानं
"श्रद्दधीतेति, प्रवर्तिका च- फलश्रवणात् प्रवर्तते- ""सर्वजितो वै                                      "
देवा: सर्वमजयन् सर्वस्याऽऽस्यै सर्वस्य जित्यै सर्वमेव तेनाप्नोति
"सर्वं जयति"" इत्येवमादि। अनिष्टफलवादो निन्दा वर्जनार्था- निन्दितं                                    "
"न समाचरेदिति ""स एष वा व प्रथमो यज्ञो यज्ञानां यज्ज्योतिष्टोमो                                       "
य एतेनाऽनिष्ट्वाऽन्येन यजते गर्ते पतति= अयमेवैतद् जीर्यते वा
"प्रमीयते वा"" इत्येवमादि।                                                                            "
"अन्यकर्तृकस्य व्याहतस्य विधेर्वाद: परकृति:- ""हुत्वा वपामेवाग्रेऽभिधारंयन्ति                        "
अथ पृषदाज्यं तदुह चरकाध्वर्यव: पृषदाज्यमेवाग्रेऽभिधारयन्ति 'अग्ने:
"प्राणा: पृषदाज्यं स्तोमम्' इत्येवमभिदधति"" इत्येवमादि। ऐतिह्यसमाचरितो                                "
"विधि: पुराकल्प इति- ""तस्माद्वा एतेन ब्राह्मणा बहिष्पवमानं सामस्तोममऽस्तौषन्-                       "
"योने यज्ञं प्रतनवामहे"" इत्येवमादि। कथं परकृतिपुराकल्पौ अर्थवादाविति                                 "
?, स्तुतिनिन्दावाक्येनाभिसंबन्धाद् विध्याश्रयस्य कस्यचिदर्थस्य
द्योतनादर्थवाद इति ।। 64 ।।
2.1.65
न्या.सू. विधिविहितस्यानुवचनमनुवाद: ।। 65 ।।
विध्यनुवचनं चानुवादो विहितानुवचनं च; पूर्व: शब्दानुवादोऽपरोऽर्थानुवाद:,
यथा पुनरुक्तं द्विविधम् एवमनुवादोपि। किमर्थं पुनर्विहितमनूद्यते
?, अधिकारार्थम्= विहितमधिकृत्य स्तुतिर्बोध्यते निन्दा वा विधिशेषो
वाऽभिधियते, विहितानन्तरार्थोऽपि चानुवादो भवति, एवमन्यदप्यु त्प्रेक्षणीयम्।
लोकेपि च विधिरर्थवादोऽनुवाद इति च त्रिविधं वाक्यम्- 'ओदनं पचेत्'
इति विधिवाक्यम्, अर्थवादवाक्यम्- 'आयुर्वर्चो बलं सुखं प्रतिभानं
चान्ने प्रतिष्ठितम्', अनुवाद:- 'पचतु पचतु भवान्' इत्यभ्यास:,
'क्षिप्रं पच्यताम्' इति वा 'अङ्ग पच्यताम्' इति (वा) अध्येषणार्थम्,
'पच्यतामेव' इति चावधारणार्थम्। यथा लौकिके वाक्ये विभागेनार्थग्रहणात्
प्रमाणत्वम् एवं वेदवाक्यानामपि विभागेनार्थग्रहणात् प्रमाणत्वं
भवितुमर्हतीति ।। 65 ।।
2.1.66
न्या.सू. नानुवादपुनरुक्तयोर्विशेष:- शब्दाभ्यासेपपत्ते: ।। 66 ।।
'पुनरुक्तमसाधु साधुरनुवाद:' इत्ययं विशेषो नोपपद्यते। कस्मात्
?. उभयत्र हि प्रतीतार्थ: शब्दोऽभ्यस्तते. चरितार्थस्य शब्दस्याऽभ्यासादुभयमसाध्विति  ।। 66 ।।
2.1.67
न्या.सू. शीघ्रतरगमनोपदेशवदभ्यासान्नाऽविशेष: ।। 67 ।।
नानुवादपुनरुक्तयोरविशेष:। कस्मात् ?, अर्थवतोऽभ्यासस्याऽनुवादभावात्,
समानेऽभ्यासे पुनरुक्तम् अनर्थकम् अर्थवानभ्यासोऽनुवाद:- शीघ्रतरगमनोपदेशवत्
'शीघ्रं शीघ्रं गम्यताम्' इति क्रियातिशयोऽभ्यासेनैवोच्यते. उदाहरणार्थं
चेदम्, एवमन्योप्यभ्यास:- 'पचति पचति' इति क्रियानुपरम:, 'ग्रामो
ग्रामो रमणीय:' इति व्याप्ति:, 'परि परि त्रिगर्तेभ्यो वृष्टो देव:'
इति परिवर्जनम्, 'अध्यऽधिमण्डं निषण्णम्, इति सामीप्यम्, 'तिक्तं
तिक्तम्' इति प्रकार:, एवमनुवादस्य स्तुतिनिन्दाशेषविधिषु अधिकारार्थता
विहितानन्तरार्थता चेति ।। 67 ।।
किं पुन: प्रतिषेधहेतूद्धारादेव शब्दस्य प्रमाणत्वं सिध्यति ?. न, अतश्च-
न्या.सू. मन्त्रायुर्वेदप्रामाण्यवच्च तत्प्रामाण्यमाप्तप्रामाण्यात् ।। 68 ।।
किं पुनरायुर्वेदस्य प्रामाण्यम् ?, यत्तदायुर्वेदेनोपदिश्यते-
'इदं कृत्वेष्टमधिगच्छति इदं वर्जयित्वाऽनिष्टं जहाति' (इति) तस्यानुष्ठीयमानस्य
तथाभाव:= सत्यार्थता= अविपर्यय:, मन्त्रपदानां च विषभूताशनिप्रतिषेधार्थानां
प्रयोगेऽर्थस्य तथाभाव:. एतत् प्रामानण्यम्। किंकृतमेतत्?, आप्तप्रामाण्यकृतम्।
किंपुनराप्तानां प्रामाण्यम्?, साक्षात्कृतधर्मता भूतदया यथाभूतार्थचिख्यापयिषेति=
आप्ता: खलु साक्षात्कृतधर्माण: 'इदं हातव्यम् इदमस्य हानिहेतु:.
इदमस्याधिगतव्यम् इदमस्याधिगमहेतु:' इति भूतान्यनुकम्पन्ते, तेषां
खलु वै प्राणभृतां स्वयमनवबुद्ध्यमानानां नान्यदुपदेशाद् अवबोधकारणमस्ति,
न चाऽनवबोधे समीहा वर्जनं वा, न चाऽकृत्वा स्वस्तिभाव:, नाप्यऽस्यान्य
उपकारकोप्यस्ति, हन्त वयमेभ्यो यथादर्शनं यथाभूतमुपदिशाम: ते इमे
श्रुत्वा प्रतिपद्यमाना हेयं हास्यन्ति अधिगन्तव्यमेवाऽधिगमिष्यन्तीति
एवमाप्तोपदेश: एतेन त्रिविधेनाप्तप्रामाण्येन परिगृहितोऽनुष्ठीयमानोऽर्थस्य
साधको भवति. एवमाप्तोपदेश: प्रमाणम्, एवमाप्ता: प्रमाणम्।
दृष्टार्थेनाप्तोपदेशेनाऽऽयुर्वेदेनाऽदृष्टार्थो वेदभागोऽनुमातव्य:-
प्रमाणमिति- आप्तप्रामाण्यस्य हेतो: समानत्वादिति। अस्यापि चैकदेश:-
ग्रामकामो यजेत
लोके च भूयानुपदेशाश्रयो व्यवहार:, लौकिकस्याप्युपदेष्टुरुपदेष्टव्याथेज्ञानेन
परानुजिघृक्षया यथाभूतार्थचिख्यापयिषया च प्रामाण्यम् तत्परिग्रहादाप्तोपदेश:
प्रमाणमिति। द्रष्ट्टप्रवक्तृसामान्याच्चानुमानम्- ये एवाऽऽप्ता
वेदार्थानां द्रष्टार: प्रवक्तारश्च ते एवायुर्वेदप्रभृतीनाम् इत्यायुर्वेदप्रामाण्यवद्
वेदप्रामाण्यमनुमातव्यमिति।
"नित्यत्वाद्वेदवाक्यानां प्रमाणत्वे ""तत्प्रामाण्यमाप्तप्रामाण्यात्""                                  "
इत्ययुक्तम्। शब्दस्य वाचकत्वादर्थप्रतिपत्तौ प्रमाणत्वं, नित्यत्वे
हि सर्वस्य सर्वेण वचनात् शब्दार्थव्यवस्थानुपपत्ति:। नाऽनित्यत्वे
वाचकत्वमितिचेत् ? न- लौकिकेष्वर्थदर्शनात्। तेपि नित्या इतिचेत्
? न- अनाप्तोपदेशादर्थविसंवादोऽनुपपन्न:- नित्यत्वाद्धि शब्द:
प्रमाणमिति। अनित्य: स इति चेत् ? अविशेषवचनम्= अनाप्तोपदेशो लैकिको
न नित्य इति कारणं वाच्यमिति।
यथानियोगं चार्थस्य प्रत्यायनाद् नामधेयशब्दानां लोके प्रामाण्यम्.
नित्यत्वात् प्रामाण्यानुपपत्ति:= यत्रार्थे नामधेयशब्दो नियुज्यते
लोके तस्य नियोगसामर्थ्यात् प्रत्यायको भवति न नित्यत्वात्। मन्वन्तरयुगान्तरेषु
चाऽतीतानागतेषु संप्रदायाभ्यासप्रयोगाऽविच्छेद इति वेदानां नित्यत्वम्.
आप्तप्रामाण्याच्च प्रामाण्यम्, लौकिकेषु शब्देषु चैतत् समानमिति  ।। 68 ।।
।। इति वात्स्यायनीये न्यायभाष्ये द्वितीयाध्यायस्य प्रथममाह्निकम् ।।
2.2.01
।।अथ न्यायभाष्यद्वितीयाध्यायस्य द्वितीयमान्हिकम् ।।
****
अयथार्थ: प्रमाणोद्देश इति मत्वाऽऽह-
न्या.सू. न चतुष्ट्वमैतिह्यार्थापत्तिसंभवाऽभावप्रामाण्यात् ।। 1 ।।
न चत्वार्येव प्रमाणानि। किं तर्हि ?. ऐतिह्यमर्थापत्ति: संभवोऽभाव
इत्येतान्यपि प्रमाणानि तानि कस्मान्नोक्तानि ?।
'इति होचु:' इत्युऽनिर्दिष्टप्रवक्तृक्तं प्रवादपारम्पर्यम् ऐतिह्यम्।
अर्थादा पत्ति: अर्थापत्ति:. आपत्ति:= प्राप्ति:= प्रसङ्ग:, यत्राऽभिधीयमानेऽर्थे
योऽन्योऽर्थ: प्रसज्यते सोऽर्थापत्ति: यथा- 'मेघेष्वऽसत्सु
वृष्टिर्न भवति' इति, किमत्र प्रसज्यते ? 'तत्सु भवति' इति। संभवो
नाम अविनाभाविनोऽर्थस्य सत्ताग्रहणादन्यस्य सत्तग्रहणं यथा- द्रोणस्य
सत्ताग्रहणा- दाढकस्य सत्ताग्रहणम्. आढकस्य ग्रहणात् प्रस्थस्येति।
अभाव:- विरोधी अभूतं भूतस्य. अविद्यमानं वर्षकर्म विद्यमानस्य
वाय्वभ्रसंयोगस्य प्रतिपादकम्- विधारके हि वाय्वभ्रसंयोगे गुरुत्वादपां
पतनकर्म न भवतीति ।। 1 ।।
2.2.02
सत्यम् एतानि प्रमाणानि न तु प्रमाणान्तराणि. प्रमाणान्तरं च मन्यमानेन
प्रतिषेध उच्यते सोऽयम्-
न्या.सू. शब्द ऐतिह्यानर्थान्तरभावाद् अनुमानेऽर्थापत्तिसंभवाऽभावाऽनर्थान्तरभावाच्चाऽप्रतिषेध: ।।
अनुपपन्न: प्रतिषेध:। कथम्?, 'आप्तोपदेश: शब्द:' इति. न च शब्दलक्षणम्
ऐतिह्याद् व्यावर्तते. सोयं भेद: सामान्यात् संगृह्यते इति। प्रत्यक्षेणाऽप्रत्यक्षस्य
संबद्धस्य प्रपित्तिरनुमानं तथा चाऽर्थापत्तिसंभवाऽभावा:, वाक्यार्थसंप्रत्ययेनाऽनभिहितस्य
ार्थस्य प्रत्यकनीकभावाद् ग्रहणम् अर्थापत्तिरनुमानमेव, अविनाभाववृत्त्या
च संबद्धयो: समुदायसमुदायिनो: समुदायेनेतरस्य ग्रहणं संभव: तदप्यनुमानमेव,
'अस्मिन् सतीदं नोपपद्यते' इति विरोधित्वे प्रसिद्धे कार्यानुत्पत्त्या
कारणस्य प्रतिबन्धकमनुमीयते। सोयं यथार्थ एव प्रमाणोद्देश इति।।2।।
2.2.03
'सत्यमेतानि प्रमाणानि न तु प्रमाणान्तराणि' इत्युक्तम् । अत्रार्थापत्ते:
प्रमाणभावाभ्यनुज्ञा नोपपद्यते तथा हीयम्-
न्या.सू. अर्थापत्तिरप्रमाणमनैकान्तिकत्वात् ।। 3 ।।
असत्सु मेघेषु वृष्टिर्न भवतीति सत्सु भवति इत्येतदार्थादापद्यते.
सत्स्वपि चैकदा न भवति. सेयमर्थापत्तिरप्रमाणमिति ।। 3 ।।
2.2.04
नाऽनैकान्तिकत्वमर्थापत्ते:-
न्या.सू. अनर्थापत्तौ अर्थापत्त्यभिमानात् ।। 4 ।।
'असति कारणे कार्यं नोत्पद्यते' इतिवाक्यात् प्रत्यनीकभूतोऽर्थ:-
'सति कारणे कार्यमुत्पद्यते' इत्यर्थादापद्यते. अभावस्य हि भाव:
प्रत्यनीक इति. सोयं कार्योत्पाद: सति कारणेऽर्थादापद्यमानो न
कारणस्य सत्तां व्यभिचरति- न खल्वऽसति कारणे कार्यमुत्पद्यते तस्माद्
नाऽनैकान्तिकी। यत्तु 'सति कारणे निमित्तप्रतिबन्धात् कार्यं नोत्पद्यते'
इति ?. कारणधर्मोऽसौ न त्वर्थापत्ते: प्रमेयम्। किं तर्ह्यस्या:
प्रमेयम् ?, सति कारणे कार्यमुपद्यते इति= योऽसौ कार्योत्पाद:
कारणसत्तां न व्यभिचरति तदस्या: प्रमेयम्। एवं तु सति अनर्थापत्तौ
अर्थापत्त्यभिमानं कृत्वा प्रतिषेध उच्यते इति, दृष्टश्च कारणधर्मो
न शक्य: प्रत्याख्यातुमिति ।। 4 ।।
2.2.05
न्या.सू. प्रतिषेधाप्रामाण्यं चानैकान्तिकत्वात् ।। 5 ।।
'अर्थापत्तिर्न प्रमाणम्- अनैकान्तिकत्वात्' इति वाक्यं प्रतिषेध:
तेनाऽनेन अर्थापत्ते: प्रमाणत्वं प्रतिषिध्यते न सद्भाव:, एवमनैकान्तिको
भवति. अनैकान्तिकत्वादप्रमाणेनाऽनेन न कश्चिदर्थ: प्रतिषिध्यते  इति ।। 5 ।।
2.2.06
अर्थ मन्यसे नियतविषयेष्वर्थेषु स्वविषये व्यभिचारो भवति. न च
प्रतिषेधस्य सद्भावो विषय: ?, एवं तर्हि-
न्या.सू. तत्प्रामाण्ये वा नाऽर्थापत्त्यऽप्रामाण्यम् ।।6।।
अर्थापत्तेरपि कार्योत्पादने कारणसत्ताया अव्यभिचारो विषय: न च
कारणधर्मो निमित्तप्रतिबन्धात्
कार्यानुत्पादकत्वमिति ।। 6 ।।
2.2.07
अभावस्य तर्हि प्रमाणभावाभ्यनुज्ञा नोपपद्यते. कथमिति ?-
न्या.सू. नाऽभावप्रामाण्यम्- प्रमेयासिद्धे: ।। 7 ।।
"अभावस्य भूयसि प्रमेये लोकसिद्धे वैयात्यादुच्यते- ""नाभावप्रामाण्यम्-                                 "
"प्रमेयासिद्धे:"" इति ।। 7 ।।                                                                         "
2.2.08
अथायमर्थबहुत्वादर्थैकदेश उदाह्रियते-
न्या.सू. लक्षितेष्वलक्षणलक्षितत्वादलक्षितानां तत्प्रमेयसिद्धि: ।। 8 ।।
तस्याऽभावस्य सिध्यति प्रमेयम्। कथम् ?. लक्षितेषु वासस्सु अनुपादेयेषु
उपादेयानामलक्षितानाम् अलक्षणलक्षितत्वात्= लक्षणाभावेन लक्षितत्वादिति,
उभयसंनिधौ 'अलक्षितानि वासांस्यानय' इति प्रयुक्तो येषु वासस्सतु
लक्षणानि न भवन्ति तानि लक्षणाभावेन प्रतिपद्यते प्रतिपद्य चानयति
प्रतिपत्तिहेतुश्च प्रमाणमिति ।। 8 ।।
2.2.09
न्या.सू. असत्यर्थे नाभाव इतिचेत् ? न- अन्यलक्षणोपपत्ते: ।। 9 ।।
यत्र भूत्वा किंचिन्न भवति तत्र तस्याभाव उपपद्यते. न चालक्षितेषु
वासस्सु लक्षणानि भूत्वा न भवन्ति. तस्मात्तेषु लक्षणाभावोऽनुपपन्न
इति, न- अन्यलक्षणोपपत्ते:= यथाऽयमन्येषु वासस्सु लक्षणानामुपपत्तिं
पश्यति नैवमलक्षितेषु सोयं लक्षणाभावं पश्यन् अभावेनार्थं प्रतिपद्यते  इति ।। 9 ।।
2.2.10
न्या.सू. तत्सिद्धेरलक्षितेष्वहेतु: ।। 10 ।।
तेषु वासस्सु लक्षितेषु सिद्धि:= विद्यमानता येषां भवति न तेषामभावो
लक्षणानाम्= यानि च लक्षितेषु विद्यन्ते लक्षणानि तेषामलक्षितेष्वभाव
इत्यऽहेतु:- यानि खलु भवन्ति तेषामभावो व्याहत इति ।। 10 ।।
2.2.11
न्या.सू. न- लक्षणावस्थितापेक्षासिद्धे: ।। 11 ।।
न ब्रूमो यानि लक्षणानि भवन्ति तेषामभाव इति किं तु केषु चिल्लक्षणान्यवस्थितानि
अनवस्थितानि केषुचित्. अपेक्षमाणो येषु लक्षणानां भावं न पश्यति
तानि लक्षणाभावेन प्रपिद्यते इति ।। 11 ।।
2.2.12
न्या.सू. प्रागुत्पत्तेरभावोपपत्तेश्च ।। 12 ।।
अभावद्वैतं खलु भवति- प्राक् चोत्पत्तेरविद्यमानता. उत्पन्नस्य
चात्मनो हानादविद्यमानता. तत्राऽलक्षितेषु वासस्सु प्रागुत्पत्तेरविद्यमानतालक्षणो
लक्षणानामभावो नेतर इति ।। 12 ।।
2.2.13
आप्तोपदेश: शब्द: 1-1-7
शब्द:' इति ज्ञाप्यते. तस्मिन् सामान्येन विचार:- किं नित्योऽथानित्य:
? इति, विमर्शहेत्वनुयोगे च विप्रतिपत्ते: संशय:, 'आकाशगुण: शब्दो
विभुर्नित्योऽभिव्यक्तिधर्मक:' इत्येके, गन्धादिसहवृत्तिर्द्रव्येषु
संनिविष्टो गन्धादिवदवस्थितोऽभिव्यक्तिधर्मक:' इत्यपरे, 'आकाशगुण:
शब्द उत्पत्तिनिरोधधर्मको बुद्धिवत्' इत्यपरे, 'महाभूतसंक्षोभज:
शब्दोऽनाश्रित उत्पत्तिधर्मको निरोधधर्मक:' इत्यन्ये. अत: संशय:-
किमत्र तत्त्वम् ? इति, 'अनित्य: शब्द:' इत्युत्तरम्। कथम् ?-
न्या.सू. आदिमत्त्वादैन्द्रियकत्वात् कृतकवदुपचाराच्च ।। 13 ।।
आदि:= योनि:= कारणम्- आदीयतेऽस्मादिति. कारणवद् अनित्यं दृष्टम्.
संयोगविभागजश्च शब्द: कारणवत्त्वादनित्य इति। का पुनरियमऽर्थदेशाना-
'कारणवत्त्वात्' इति ?, उत्पत्तिधर्मकत्त्वादनित्य: शब्द इति= भूत्वा
न भवति= विनाशधर्मक इति। सांशयिकमेतत्- किमुत्पत्तिकारणं संयोगविभागौ
शब्दस्य ? आहोस्विदभिव्यक्तिकारणम्?.
इत्यत आह- ऐन्द्रियकत्वात् (इति) इन्द्रियप्रत्यासत्तिग्राह्य ऐन्द्रियक:।
किमयं व्यञ्जकेन समानदेशोऽभिव्यज्यते रूपादिवत् ? अथ संयोगजाच्छब्दाच्छब्दसंताने
सति श्रोत्रप्रत्यासन्नो गृह्यते ? इति- संयोगनिवृत्तौ शब्दग्रहणान्न
व्यञ्जकेन समानदेशस्य ग्रहणम्1।
दारुव्रश्चने दारुपरशुसंयोगनिवृत्तौ दूरस्थेन शब्दो गृह्यते. न
च व्यञ्जकाभावे व्यङ्ग्यग्रहणं भवति तस्मान्न व्यञ्जक: संयोग:,
उत्पादके तु संयोगे संयोगजाच्छब्दाच्छब्दसन्ताने सति श्रोत्रप्रत्यासन्नस्य
ग्रहणमिति युक्तं संयोगनिवृत्तौ शब्दस्य ग्रहणमिति। इतश्च शब्द
उत्पद्यते नाभिव्यज्यते- कृतकवदुपचारात्= 'तीव्रं मन्दम्' इति कृतकमुपचर्यते-
'तीव्रं सुखं मन्दं सुखम्. तीव्रं दु:खं मन्दं दु:खम्' इति. उपचर्यते  च- 'तीव्र: शब्दो
मन्द: शब्द:' इति। व्यञ्जकस्य तथाभावाद् ग्रहणस्य तीव्रमन्दता रूपवदिति
चेत् ? न- अभिभवोपप2त्ते:।
संयोगस्य व्यञ्जकस्य तीव्रमन्दतया शब्दग्रहणस्य तीव्रमन्दता भवति
न तु शब्दो भिद्यते यथा प्रकाशस्य तीव्रमन्दतया रूपग्रहणस्येति,
तच्च नैवम्- अभिभवोपपत्ते:= तीव्रो भेरीशब्दो मन्दं तन्त्रीशब्दम्
अभिभवति न मन्द:, न च शब्दग्रहणमभिभावकं शब्दश्च न भिद्यते (इति),
शब्दे तु भिद्यमाने युक्तोऽभिभव: तस्मादुत्पद्यते शब्दो नाभिव्यज्यते  इति।
अभिभवानुपपत्तिश्यच- व्यञ्जकसमानदेशस्याभिव्यक्तौ प्राप्त्यभावात्3।
'व्यञ्जकेन समानदेशोऽभिव्यज्यते शब्द:' इत्येतस्मिन् पक्षे नोपपद्यतेऽभिभव:-
न हि भेरीशब्देन तन्त्रीस्वन: प्राप्त इति। अप्राप्तेऽभिभव इतिचेत्
? शब्दमात्राभिभवप्रसङ्ग:।
अर्थ मन्येत 'असत्यां प्राप्तावभिभवो भवति' इति, एवं सति यथा भेरीशब्द:
कंचित् तन्त्रीस्वनमभिभवति एवमन्तिकस्थोपादानानिव दवीयस्स्थोपादानानपि
तन्त्रीस्वनानभिभवेत्- अप्राप्तेरविशेषात्. तत्र क्वचिदेव भेर्या
प्रणादितायां सर्वलोकेषु समानकालास्तन्त्रीस्वना न श्रूयेरन् इति।
नानाभूतेषु शब्दसन्तानेषु सत्सु श्रोत्रप्रत्यासत्तिभावेन कस्यचिच्छब्दस्य=
तीव्रेण मन्दस्याभिभवो युक्त इति। क: पुनरयमभिभवो नाम ?, ग्राह्यसमानजातीयग्रहणकृतमग्रहणम्
अभिभव: यथोल्काप्रकाशस्य ग्रहणार्हस्याऽऽदित्यप्रकाशेनेति ।।  13 ।।
2.2.14
न्या.सू. न घटाभावसामान्यनित्यत्वाद् नित्येष्?वप्यनित्यवदुपचाराच्च ।। 14 ।।
न खल्वादिमत्त्वादनित्य: शब्द:। कस्मात् ?, व्यभिचारात्= आदिमत:
खलु घटाभावस्य दृष्टं नित्यत्वम्। कथमादिमान् ?, कारणविभागेभ्यो
हि घटो न भवति। कथमस्य नित्यत्वम् ? योऽसौ कारणविभागेभ्यो न भवति  न
तस्याऽभावो भावेन कदाचिद् निर्वर्त्यते इति। यदपि ऐन्द्रियकत्वात्.
(इति) तदपि व्यभिचरति= ऐन्द्रियकं च सामान्यं नित्यं चेति। यदपि
कृतकवदुपचारादिति. एतदपि व्यभिचरति= नित्येष्वनित्यवदुपचारो दृष्टो
यथा हि भवति- 'वृक्षस्य प्रदेश: कम्बलस्य प्रदेश:' एवम्- 'आकाशस्य
प्रदेश आत्मन: प्रदेश:' इति भवतीति ।। 14 ।।
2.2.15
न्या.सू. तत्त्वभाक्तयोर्नानात्वविभागादव्यभिचार: ।। 15 ।।
नित्यमित्यत्र किं तावत् तत्त्वम् ?, अर्थान्तरस्याऽनुत्पत्तिधर्मकस्याऽऽत्महानानुपपत्तिर
्नित्यत्वं तच्चाऽभावे नोपपद्यते, भाक्तं तु भवति- यत्तत्रात्मानमहासीत्=
यद् भूत्वा न भवति न जातु तत् पुनर्भवति. तत्र नित्य इव नित्यो
घटाभाव इत्ययं पदार्थ इति। तत्र यथाजातीयक: शब्दो न तथाजातीयकं
कार्यं किंचिद् नित्यं दृश्यते इत्यऽव्यभिचार: ।। 15 ।।
2.2.16
यदपि 'सामान्यनित्यत्वात्' इति. इन्द्रियप्रत्यासत्तिग्राह्यम् ऐन्द्रियकम् इति-
न्या.सू. सन्तानानुमानविशेषणात् ।। 16 ।।
'नित्येष्वव्यभिचार:' इति प्रकृतम्, नेन्द्रियग्रहणसामर्थ्यात्
शब्दस्यानित्यत्वम्। किं तर्हि ?, इन्द्रियप्रत्यासत्तिग्राह्यत्वात्
संतानानुमानं तेनानित्यत्वमिति ।। 16 ।।
2.2.17
यदपि- 'नित्येष्वप्यनित्यवदुपचारात्' इति. न-
न्या.सू. कारणद्रव्यस्य प्रदेशशब्देनाभिधानाद् नित्येष्वप्यव्यभिचार इति ।। 17 ।।
नित्येष्वप्यव्यभिचार इति । 'एवमाकाशप्रदेश: आत्मप्रदेश:' इति.
नाऽत्राऽऽकाशात्मनो: कारणद्रव्यमभिधीयते यथा कृतकस्य। कथं ह्यविद्यमानमभिधीयते,
अविद्यमानता च प्रमाणतोऽनुपलब्धे:। किं तर्हि तत्राभिधीयते ?,
संयोगस्याऽव्याप्यवृत्तित्वम्= परिच्छिन्नेन द्रव्येणाकाशस्वय
संयोगो नाऽऽकाशं व्याप्नोति= अव्याप्य वर्तते इति. तदस्य कृतकेन
द्रव्येण सामान्यम्, न ह्यामलकयो: संयोग आश्रयं व्याप्नोति, सामान्यकृता
च भक्ति:- 'आकाशस्य प्रदेश:' इति, अनेनात्मप्रदेशो व्याख्यात:।
संयोगवच्च शब्दबुद्ध्यादीनामव्याप्यवृत्तित्वमिति। परीक्षिता च
तीव्रमन्दता शब्दतत्त्वं न भक्तिकृतेति। कस्मात् पुन: सूत्रकारस्याऽस्मिन्नर्थे
सूत्रं न श्रूयते इति ?, शीलमिदं भगवत: सूत्रकारस्य बहुष्वधिकरणेषु
द्वौ पक्षौ न व्यवस्थापयति, तत्र शास्त्रसिद्धान्तात् तत्त्वावधारणं
प्रतिपत्तुमर्हतीति मन्यते, शास्त्रसिद्धान्तस्तु न्यायसमाख्यातमनुमतं
बहुशाखमनुमानमिति ।। 17 ।।
2.2.18
अथापि खलु 'इदमस्ति इदं नास्ति' इति कुत एतत् प्रतिपत्तव्यमिति
?, प्रमाणत उपलब्धेरनुपलब्धेश्चेति, अविद्यमानस्तर्हि शब्द:-
न्या.सू. प्रागुच्चारणादनुपलब्धेरावरणाद्यनुपलब्धेश्च ।। 18 ।।
प्रागुच्चारणान्नस्ति शब्द:। कस्मात् ? अनुपलब्धे:, सतोऽनुपलब्धिरावरणादिभ्य
एतन्नोपपद्यते। कस्मात् ?.
आवरणादीनामनुपलब्धिकारणानामग्रहणात्= अनेनावृत: शब्दो नोपलभ्यते
असंनिकृष्टश्चेन्द्रियव्यवधानाद् इत्येवमादि अनुपलब्धिकारणं न गृह्यते
इति. सोयमनुच्चारितो नास्तीति।
उच्चारणमस्य व्यञ्जकं तदभावात् प्रागुच्चारणादनुपलब्धिरिति। किमिदमुच्चारणं
नामेति ?, विवक्षाजनितेन प्रयत्नेन कोष्ठ्यस्य वायो: प्रेरितस्य
कण्ठताल्वादिप्रतिघाताद् वर्णाभिव्यक्तिरिति। संयोगविशेषो वै प्रतिघात:
प्रतिषिद्धं च संयोगस्य व्यञ्जकत्वं तस्मान्न व्यञ्जकाभावादग्रहणम्
अपि त्वभावादेवेति. सोयमुच्चार्यमाण: श्रूयते श्रूयमाणश्चाऽभूत्वा
भवति इत्यनुमीयते. ऊर्ध्वंचोच्चारणान्न श्रूयते स भूत्वा न भवति=
"अभावान्न श्रूयते इति। कथम् ?. ""आवरणाद्यनुपलब्धे:"" इत्युक्तं तस्मादुत्पत्ति?तिरोभावधर्मक:  शब्द इति ।"
2.2.19
एवं च सति तत्त्वं पांशुभिरिवाऽवाकिरन्निदमाह-
न्या.सू. तदनुपलब्धेरनुपलम्भादावरणोपपत्ति: ।। 19 ।।
यद्यनुपलम्भादावरणं नास्ति ?. आवरणानुपलब्धिरपि तर्ह्यनुपलम्भान्नास्तीति.
तस्या अभावादप्रतिषिद्धमावरणमिति। कथं पुनर्जानीते भवान् नावरणानुपलब्धिरुपलभ्यते
? इति। किमत्र ज्ञेयं प्रत्यात्मवेदनीयत्वात्। समानम्= अयं खल्वावरणमनुपलभमान:
प्रत्यात्ममेव संवेदयते- 'नावरणमुपलभे' इति, यथा कुड्येनावृतस्याऽऽवरणमुपलभमान:
प्रत्यात्ममेव संवेदयते, सेयमावरणोपलब्धिवद् आवरणानुपलब्धिरपि संवेद्यैवेति,
एवं च सत्यऽपहृतविषयमुत्तरवाक्यमस्तीति ।। 19 ।।
2.2.20
अभ्यनुज्ञावादेव तूच्यते जातिवादिना-
न्या.सू. अनुपलम्भादप्यनुपलब्धिसद्भाववद् नाऽऽवरणानुपपत्तिरनुपलम्भात् ।। 20 ।।
यथाऽनुपलभ्यमानाप्यावरणानुपलब्धिरस्ति एवमनुपलभ्यमानमप्यावरणमस्तीति।
यद्यभ्यनुजानाति भवान्- 'नानुपलीयमानाऽऽवरणानुपलब्धिरस्ति' इति.
अभ्यनुज्ञावय च वदति- 'नास्त्यावरणमनुपलम्भात्' इत्येतत्. एतस्मिन्नप्यभ्यनुज्ञावादे
प्रतिपत्तिनियमो नोपपद्यते इति ।। 20 ।।
2.2.21
न्या.सू. अनुपलम्भात्मकत्वादनुपलब्धेरहेतु: ।। 21 ।।
युदपलभ्यते तदस्ति. यन्नोपलभ्यते तन्नास्तीति अनुपलम्भात्मकम्
असदिति व्यवस्थितम्, उपलब्ध्यभावश्चाऽनुपलब्धिरिति सेयमभावत्वान्नोपलभ्यते
सचच खल्वावरणं तस्योपलब्ध्या भवितव्यं न नोपलभ्यते तस्मान्नास्तीति।
"तत्र यदुक्तम्- ""नावरणानुपपत्तिरनुपलम्भात्"" इति अयुक्तमिति ।।  21 ।।                                 "
2.2.22
अथ शब्दस्य नित्यत्वं प्रतिजानान: कस्माद् हेतो: प्रतिजानीते ?-
न्या.सू. अस्पर्शत्वात् ।। 22 ।।
अस्पर्शमाकाशं नित्यं दृष्टमिति तथा च शब्द इति ।। 22 ।।
2.2.23
सोऽयमुभयत: सव्यभिचार:- स्पर्शवांश्चाणुर्नित्य:. अस्पर्शं च
"कर्माऽनित्यं दृष्टम्। ""अस्पर्शत्वात्"" इत्येतस्य साध्यसाधर्म ्येणोदाहरणम्-                          "
न्या.सू. न कर्माऽनित्यत्वात् ।। 23 ।।
2.2.24
साध्यवैधर्म्येणोदाहरणम्-
न्या.सू. नाणुनित्यत्वात् ।। 24 ।।
उभयस्मिन्नुदाहरणे व्यभिचारान्न हेतु: ।। 24 ।।
2.2.25
अयं तर्हि हेतु:-
न्या.सू. संप्रदानात् ।। 25 ।।
संप्रदीयमानमवस्थितं दृष्टं संप्रदीयते च शब्द आचार्येणान्तेवासिने
तस्मादवस्थित इति ।। 25 ।।
2.2.26
न्या.सू. तदन्तरालानुपलब्धेरहेतु: ।। 26 ।।
येन संप्रदीयते यस्मै च तयोरन्तरालेऽवस्थानमस्य केन लिङ्गेनोपलभ्यते
?, सप्रदीयमानो ह्यवस्थित: संप्रादातुरपैति संप्रदानं च प्राप्नोति
इत्यवर्जनीयमेतत् ।। 26 ।।
2.2.27
न्या.सू. अध्यापनादप्रतिषेध: ।। 27 ।।
अध्यापनं लिङ्गम्- असति संप्रदानेऽध्यापनं न स्यादिति ।। 27 ।।
2.2.28
न्या.सू. उभयो: पक्षयोरन्यतरस्याध्यापनादप्रतिषेध: ।। 28 ।।
समानमध्यापनमुभयो: पक्षयो:- संशयानिवृत्ते:- किमाचार्यस्थ: शब्दोऽस्तेवासिनमापद्यते
तदध्यापनम् ? आहो स्वित् नृत्योपदेशवद् गृहीतस्यानुकरणम् अध्यापनम्
? इति, एवमध्यापनमलिङ्गं संप्रदानस्येति ।। 28 ।।
2.2.29
अयं तर्हि हेतु:-
न्या.सू. अभ्यासात् ।। 29 ।।
अभ्यस्यमानमवस्थितं दृष्टम्- 'पञ्चकृत्व: पश्यति' इति रूपमवस्थितं
पुन: पुनर्दृश्यते, भवति च शब्देऽभ्यास:- 'दशकृत्वोऽधीतोऽनुवाक:
विंशतिकृत्वोऽधीत:' इति, तस्मादवस्थितस्य पुन: पुनरुच्चारणम् अभ्यास  इति ।। 29 ।।
2.2.30
न्या.सू. नान्यत्वेप्यभ्यासस्योपचारात् ।। 30 ।।
अनवस्थानेप्यभ्यासस्याऽभिधानं भवति- 'द्विर्नृत्यतु भवान् त्रिर्नृत्यतु
भवान्' इति 'द्विरनृत्यत् त्रिरनृत्यत्' 'द्विरग्निहोत्रं जुहोति'
'द्विर्भुङ्क्ते' (इति) ।। 30 ।।
2.2.31
एवं व्यभिचारात् प्रतिषिद्धहेतौ अन्यशब्दस्य प्रयोग: प्रतिषिध्यते-
न्या.सू. अन्यदन्यस्मादऽनन्यत्वादनन्यदित्यऽन्यताऽभाव: ।। 31 ।।
यदिदम् 'अन्यत्' इति मन्यसे तत् स्वात्मनोऽनन्यत्वादन्यन्न भवति
एवमन्यताया अभाव:, तत्र यदुक्तम्- 'अन्यत्वेप्यभ्यासोपचारात्' इति
एतदयुक्तमिति ।। 31 ।।
2.2.32
शब्दप्रयोगं प्रतिषेधत: शब्दान्तरप्रयोग: प्रतिषिध्यते-
न्या.सू. तदभावे नास्त्यनन्यता- तयोरितरेतरापेक्षसिद्धे: ।। 32 ।।
अन्यस्मादऽन्यतामुपपादयति भवान् उपपाद्य च अन्यत् प्रत्याचष्टे,
'अनन्यत्' इति च शब्दमनुजानाति. प्रयुङ्क्ते च 'अनन्यत्' इति एतत्
समासपदम्. अन्यशब्दोयं प्रतिषेधेन सह समस्यते. यदि चात्रोत्तरं
पदं नास्ति कस्यायं प्रतिषेधेनन सह समास: ?, तस्मात् तयोरन्याऽनन्यशब्दयोरितरोऽनन्यशब्द
इतरमन्यशब्दमपेक्षमाण: सिध्यतीति तत्र यदुक्तम्- 'अन्यताया अभाव:'
इति एतदयुक्तमिति ।। 32 ।।
2.2.33
अस्तु तर्हिदानीं शब्दस्य नित्यत्वम्-
न्या.सू. विनाशकारणानुपलब्धे: ।। 33 ।।
यदनित्यं तस्य विनाश: कारणाद् भवति यथा लोष्टस्य कारणद्रव्यविभागात्,
शब्दश्चेदनित्यस्तस्य विनाशो यस्मात्कारणाद् भवति तदुपलभ्येत न
चोपलभ्यते तस्मान्नित्य इति ।। 33 ।।
2.2.34
न्या.सू. अश्रवणकारणानुपलब्धे: सततश्रवणप्रसङ्ग: ।। 34 ।।
यथा विनाशकारणानुपलब्धेरविनाशप्रसङ्ग: एवमश्रवणकारणानुपलब्धे:
सततं श्रवणप्रसङ्ग:। व्यञ्जकाभावादश्रवणमितिचेत् ?. प्रतिषिद्धं
व्यञ्जकम्। अथ विद्यमानस्य निर्निमित्तमऽश्रवणमिति ? विद्यमानस्य  निर्निमित्तो
विनाश इति। समानश्च दृष्टविरोधो निमित्तमन्तरेण विनाशे चाश्रवणे चेति ।। 34 ।।
2.2.35
न्या.सू. उपलभ्यमाने चानुपलब्धेरसत्त्वादऽनपदेश: ।। 35 ।।
अनुमानाच्चोपलभ्यमाने शब्दस्य विनाशकरणे 'बवनाशकारणानुपलब्धे:=
असत्त्वात्' इत्यनपदेश: यथा 'यस्माद्विषाणी तस्मादश्व:' इति। किमनुमानमितिचेत्
?. संतानोपपत्ति:, उपपादित: शब्दसंतान:- संयोगविभागजात् शब्दाच्छब्दान्तरं
ततोप्यन्यत् ततोप्यन्यदिति, तत्र कार्य: शब्द: कारणशब्दं विरुणद्धि.
प्रतिघातिद्रव्यसंयोगस्तु अन्त्यस्य शब्दस्य निरोधक:, दृष्टं हि
तिर:प्रतिकुड्यमऽन्तिकस्थेनाप्यश्रवणं शब्दस्य श्रवणं दूरस्थेनाप्यसति
व्यवधाने इति। घण्टायामभिहन्यमानायां तारस्तारतरो मन्दो मन्दतर
इति श्रुतिभेदाद् नानाशब्दसंतानोऽविच्छेदेन श्रूयते, तत्र नित्ये
शब्दे घण्टास्थमन्यगतं वाऽवस्थितं संतानवृत्ति वा अभिव्यक्तिकारणं
वाच्यं येन श्रुतिसंतानो भवतीति, शब्दभेदे चाऽसति श्रुतिभेद उपपादयितव्य
इति। अनित्ये तु शब्दे घण्टास्थं संतानवृत्ति संयोगसहकारि निमित्तान्तरं
संस्कारभूतं पटुमन्दमनुवर्तते तस्यानुवृत्त्या शब्दसंतानानुवृत्ति:
पटुमन्दभावाच्च तीव्रमन्दता शब्दस्य. तत्कृतश्च श्रुतिभेद इति ।।  35 ।।
2.2.36
न वै निर्निमित्तान्तरं संस्कार उपलभ्यते अनुपलब्धेर्नास्तीति-
न्या.सू. पाणिनिमित्तप्रश्लेषाच्छब्दाभावे नानुपलब्धि: ।। 36 ।।
पाणिकर्मणा पाणिघण्टाप्रश्लेषो भवति तस्मिंश्च सति शब्दसंतानो
नोपलभ्यते अत: श्रवणानुपपत्ति:, तत्र प्रतिघातिद्रव्यसंयोग: शब्दस्य
निमित्तान्तरं संस्कारभूतं निरुणद्धीत्यनुमीयते. तस्य च निरोधात्
शब्दसंतानो नोत्पद्यते अनुत्पन्ने च श्रुतिविच्छेद:, यथा प्रतिघातिद्रव्यसंयोगादिषो:
क्रियाहेतौ संस्कारे निरुद्धे गमनाभाव इति। कम्पसंतानस्य स्पर्शनेन्द्रियग्राह्यस्य
चोपरम: कांस्यपात्रादिषु पाणिसंश्लेषो लिङ्गं संस्कारसंतानस्येति,
तस्मान्निमित्तान्तरस्य संस्कारभूतस्य नानुपलब्धिरिति ।। 36 ।।
2.2.37
न्या.सू. विनाशकारणानुपलब्धेश्चावस्थाने तन्नित्यत्वप्रसङ्ग: ।। 37 ।।
यदि यस्य विनाशकारणं नोपलभ्यते तदवतिष्ठते अवस्थानाच्च तस्य नित्यत्वं
प्रसज्यते ? एवं यानि खल्पिमानि शब्दश्रवणानि शब्दाभिव्यक्तय इति
मतं न तेषां विनाशकारणं भवतोपपाद्यते अनुपपादनादवस्थानम् अवस्थानात्
तेषां नित्यत्वं प्रसज्यते इति, अथ नैवम् ?: न तर्हि विनाशकारणानुपलब्धे:
शब्दस्यावस्थानान्नित्यत्वमिति ।। 37 ।।
2.2.38
कम्पसमानाश्रयस्य चाऽनुनादस्य पाणिप्रश्लेषात् कारणोपरमादभाव:,
वैयधिकरण्ये हि प्रतिघातिद्रव्याऽप्रश्लेषात् समानाधिकरणस्यैवोपरम:  स्यादिति।
न्या.सू. अस्पर्शत्वादप्रतिषेध: ।। 38 ।।
यदिदम् 'नाकाशगुण: शब्द:' इति प्रतिषिध्यते. अयमनुपपन्न: प्रतिषेध:-
अस्पर्शत्वात् शब्दाश्रयस्य, रूपादिसमानदेशस्याग्रहणे शब्दसंतानोपपत्तेरस्पर्शव्यापिद्रव्याश्
रय: शब्द: इति ज्ञायते न च कम्पसमानाश्रय इति ।। 38 ।।
2.2.39
प्रतिद्रव्यं रूपादिभि: सह संनिविष्ट: शब्द: समानदेशो व्यज्यते इति नोपपद्यते। कथम् ?
न्या.सू. विभक्त्यन्तरोपपत्तेश्च समासे ।। 39 ।।
संतानोपपत्तेश्चेति चार्थ:, तद् व्याख्यातम्। यदि रूपादय: शब्दश्च
प्रतिद्रव्यं समस्ता:= समुदितास्तस्मिन् समाससमुदाये यो यथाजातीयक:
संनिविष्टस्तस्य तथाजातीयस्यैव ग्रहणेन भवितव्यं शब्दस्?य रूपादिवत्,  तत्र योऽयं विभाग:
एक द्रव्ये नानारूपा भिन्नश्रुतयो विधर्माण: शब्द: अभिव्यज्यमाना:
यच्च विभागान्तरं सरूपा: समानश्रुतय: सधर्माण: शब्दा: तीव्रमन्दधर्मतया
भिन्ना: श्रूयन्ते. तदुभयं नोपपद्यते- नानाभूतानामुत्पद्यमानानामयं
धर्मो नैकस्य व्यज्यमानस्येति। अस्ति चायं विभागो विभागान्तरं च
तेन विभागोपपत्तेर्मन्यामहे- न प्रतिद्रव्यं रूपादिभि: सह शब्द:
संनिविष्टो व्यज्यते इति ।। 39 ।।
2.2.40
द्विविधश्चायं शब्द:- वर्णात्मको ध्वनिमात्रश्च तत्र वर्णात्मनि तावत्-
न्या.सू. विकारादेशोपदेशात् संशय: ।। 40 ।।
'दध्यत्र' इति केचिद् इकार: इत्वं हित्वा यत्वमापद्यते इति विकारं
मन्यन्ते, केचिद् इकारस्य प्रयोगे विषयकृते यद् इकार: स्थानं जहाति
तत्र यकारस्य प्रयोगं ब्रुवते, संहितायां विषये इकारो न प्रयुज्यते
तस्य स्थाने यकार: प्रयुज्यते स आदेश इति, उभयमिदमुपदिश्यते तत्र
न ज्ञायते किं तत्त्वमिति ।।
आदेशोपदेशस्तत्त्वम् । विकारोपदेशे ह्यन्वयस्याग्रहणाद् विकाराननुमानमिति
। सत्यऽन्वये किंचिद् निवर्तते किंचिदुपजायते इति शक्येत विकारोऽनुमातुं
न चाऽन्वयो गृह्यते तस्माद् विकारो नास्तीति।।
भिन्नकरणयोश्च वर्णयोरप्रयोगे प्रयोगोपप6त्ति:। विवृतकरण इकार:
ईषत्स्पृष्टकरणो यकार: ताविमौ पृथक् करणाख्येन प्रयत्नेनोच्चारणीयौ
तयोरेकस्याऽप्रयोगेऽन्यस्य प्रयोग उपपन्न इति।।
अविकारे चाविशेष: । यत्रेमौ इकारयकारौ न विकारभूतौ- 'यतते. चछति.
प्रायँम्त' इति. 'इकार: इदम्' इति च, यत्र च विकारभूतौ- 'दृष्ट्या'
'दध्याहर' इति उभयत्र प्रयोक्तुरविशेषो यत्न: श्रोतुश्च श्रुतिरित्यादेशोपपत्ति:  ।।
प्रयुज्यमानाऽग्रहणाच्च ।
न खलु इकार: प्रयुज्यमानो यकारतामापद्यमानो गृह्यते, किं तर्हि
?. इकारस्य प्रयोगे यकार: प्रयुज्यते. तस्मादविकार इति । अविकारे
च न शब्दान्वाख्यानलोप:। न विक्रियन्ते वणा इति। न चैतस्मिन् पक्षे
शब्दान्वाख्यानस्याऽसंभवो येन वर्णविकारं प्रतिपद्येमहीति। न खलु
वर्णस्य वर्णान्तरं कार्यम्- न हि इकाराद् यकार उत्पद्यते यकाराद्वा
इकार:, पृथक्‌स्थानप्रयत्नोत्पाद्या हीमे वर्णास्तेषामन्योऽन्यस्य
स्थाने प्रयुज्यते इति युक्तम्। एतावच्चैतत् परिणामो विकार: स्यात्
कार्यकारणभावो वा, उभयं च नास्ति तस्मान्न सन्ति वर्णविकार: ।।
वर्णसमुदायविकारानुपपत्तिवच्च वर्णविकारानुपप10त्ति:।
अस्तेर्भू:
क्वचिद्विषये वर्णान्तरसमुदायो न परिणामो न कार्यं शब्दान्तरस्य
स्थाने शब्दान्तरं प्रयुज्यते तथा वर्णस्य वर्णान्तरमिति ।। 40  ।।
2.2.41
इतश्च न सन्ति विकारा:-
न्या.सू. प्रकृतिविवृद्वौ विकारवृद्धे: ।। 41 ।।
प्रकृत्यनुविधानं विकारेषु दृष्टं यकारे हस्वदीर्घानुविधानं नास्ति
येन विकारत्वमनुमीयत इति ।। 41 ।।
2.2.42
न्या.सू. न्यूनसमाधिकोपलब्धेर्विकाराणामहेतु: ।। 42 ।।
द्रव्यविकारा न्यूना: समा अधिकाश्च गृह्यन्ते. तद्वदयं विकारो न्यून: स्यादिति।।42।।
2.2.43
न्या.सू. द्विविधस्यापि हेतोरभावादऽसाधनं दृष्टान्त: ।।43।।
अत्र नोदाहरणसाधर्म्याद् हेतुरस्ति न वैधर्म्यात्. अनुपसंहृतश्च
हेतुना दृष्टान्तो न साधक इति । प्र?तिदृष्टान्ते चानियम: प्रसज्येत
। यथाऽनडुह: स्थानेऽश्वो वोडु?ं नियुक्तो न तद्विकारो भवति. एवमिवर्णस्य
स्थाने यकार: प्रयुक्तो न विकार इति। न चात्र नियमहेतुरस्ति- दृष्टान्त:
साधको न प्रतिदृष्टान्त इति ।। 43 ।।
2.2.44
द्रव्यविकारोदाहरणं च-
न्या.सू. नातुल्यप्रकृतीनां विकारविकल्पात् ।। 44 ।।
अतुल्यानां द्रव्याणां प्रकृतिभावो विकल्पने विकारश्च प्रकृतीरनुविधीयते,
न त्विवर्णमनुविधीयते यकार: तस्मादनुदाहरणम्- 'द्रव्यविकार:' इति  ।। 44 ।।
2.2.45
न्या.सू. द्रव्यविकारे वैषम्यवद् वर्णविकारविकल्प: ।। 45 ।।
यथा द्रव्यभावेन तुल्याया: प्रकृतेर्विकारवैषम्यम् एवं वर्णभावेन
तुल्याया: प्रकृतेर्विकारविकल्प इति ।। 45 ।।
2.2.46
न्या.सू. न- विकारधर्मानुपपत्ते: ।। 46 ।।
अयं विकारधर्म्:- द्रव्यसामान्ये यदात्मकं द्रव्यं मृद्वा सुवर्णं
वा तस्यात्मनोऽन्वये पूर्वो व्यूहो निवर्तते व्यूहान्तरं चोपजायते
तं विकारमाचक्षते, न वर्णसामान्ये कश्चिद् शब्दात्माऽन्वयी य इत्वं
जहाति यत्वं चापद्यते, तत्र यथा सति द्रव्यभावे विकारवैषम्ये नाऽनडुहोऽश्वो
विकार:- विकारधर्मानुपपत्ते:, एवमिवर्णस्य न यकारो विकार:- विकारधर्मानुपपत्तेरिति  ।। 46 ।।
2.2.47
इतश्च न सन्ति वर्णविकारा:-
न्या.सू. विकारप्राप्तानामपुनरापत्ते: ।। 47 ।।
अनुपपन्ना पुनरापत्ति:। कथम् ?. पुनरापत्तेरननुमानादिति। इकारो
यकारत्वमापन्न: पुनरिकारो भवति। न पुनरिकास्य स्थाने यकारस्य प्रयोग
इत्यत्रानुमानं नास्ति ? ।। 47 ।।
2.2.48
न्या.सू. सुवर्णादीनां पुनरापत्तेरहेतु: ।। 48 ।।
अननुमानादिति न- इदं ह्यनुमानम्- सुवर्णं कुण्डलत्वं हित्वा रुचकत्वमापद्यते
रुचकत्वं हित्वा पुन: कुण्डलत्वमापद्यते, एवमिकारो यणि यकारत्वमापन्न:
पुनरिकारो भवतीति ।। 48 ।।
2.2.49
व्यभिचारादननुमानम्- यथा पयो दधिभावमापन्नं पुन: पयो न भवति- किमेवं
वर्णानां न पुनरापत्ति: ?. अथ सुवर्णवत् पुनरापत्तिरिति ? सूवर ्णोदाहरणोपपत्तिश्च-
न्या.सू. न तद्विकाराणां सुवर्णभावाव्यतिरेकात् ।। 49 ।।
अवस्थितं सुवर्णं हीयमानेनोपजायमानेन च धर्मेण धर्मि भवति नैवं
कश्चित् शब्दात्मा हीयमानेन इत्वेन उपजायमानेन यत्वेन च धर्मी गृह्यते
तस्मात् सुवर्णोदाहरणं नोपपद्यते इति ।
वर्णत्वाव्यतिरेकाद् वर्णविकाराणामप्रतिषेध: । वर्णविकारा अपि
वर्णत्वं न व्यभिचरन्ति यथा सुवर्णविकार: सुवर्णत्वमिति । सामान्यवतो
धर्मयोगो न सामान्यस्य । कुण्डलरुचकौ सुवर्णस्य धर्मौ न सुवर्णत्वस्य.
एवमिकारयकारौ कस्य वर्णात्मनो धर्मौ ? वर्णत्वं सामान्यं न तस्येमौ
धर्मौ भवितुमर्हत:, न च निवर्तमानो धर्म उपजायमानस्य प्रकृति:=
तत्र निवर्तमान इकारो न यकारस्योपजायमानस्य प्रकृतिरिति ।। 49  ।।
2.2.50
इतश्च वर्णविकारानुपपत्ति:-
न्या.सू. नित्यत्वेऽविकारादनित्यत्वे चानवस्थानात् ।। 50 ।।
'नित्या वर्णा:' इत्येतस्मिन् पक्षे इकारयकारौ वर्णौ इत्युभयोर्नित्यत्वाद्
विकारानुपपत्ति:, नित्यत्वेऽविनाशित्वात् क:
कस्य विकार इति ?। अथ 'अनित्या वर्णा:' इतिपक्ष: ? एवमप्यनवस्थानं
वर्णानाम्। किमिदमनवस्थानं वर्णानाम् ?, उत्पद्य निरोध:, उत्पद्य
निरुद्धे इकारे यकार उत्पद्यते. यकारे चोत्पद्य निरुद्धे इकार उत्पद्यते,
क: कस्य विकार: ? तदेतद् अवगृह्य संधाने. संधाय चाऽवग्रहे वेदितव्यमिति  ।। 50 ।।
2.2.51
नित्यपक्षे तु तावत्समाधि:-
न्या.सू. नित्यानामतीन्द्रियत्वात्तद्धर्मविकल्पाच्च वर्णविकाराणामप्रतिषेध: ।। 51 ।।
'नित्या वर्णा न विक्रियन्ते' इति विप्रतिषेध:, यथा नित्यत्वे
सति किंचिदतीन्द्रियं किंचिदिन्र्दियग्राह्यम् इन्द्रियग्राह्याश्च
वर्णा:. एवं नित्यत्वे सति किंचिनन विक्रियते वर्णास्तु विक्रियन्ते
इति ।। विरोधादहेतु:- तद्धर्मविकल्प:, नित्यं नोपजायते नाऽपैति=
अनुपजनापायधर्मकं नित्यम्. अनित्यं पुनरुपजनापाययुक्तम्. न चान्तरेणोपजनापायौ
विकार: संभवति. तद् यदि वर्णा विक्रियन्ते ? नित्यत्वमेषां निवर्तते,
अथ नित्या: ? विकारधर्मत्वमेषां निवर्तते, सोयं विरुद्धो हेत्वाभासो
धर्मविकल्प इति ।। 51 ।।
2.2.52
अनित्यपक्षे समाधि:-
न्या.सू. अनवस्थायित्वे च वर्णोपलब्धिवत् तद्विकारोपलब्धि: ।। 52 ।।
यथाऽनवस्थायिनां वर्णानां श्रवणं भवत्येवमेषां विकारो भवतीति
।। असंबन्धादसमर्था। अर्थप्रतिपादिका वर्णोपलब्धिर्न विकारेण संबन्धादसमर्था
या गृह्यमाणा वर्णविकारमनुमापयेदिति, तत्र यादृगिदम्- यथा गन्धगुणा
पृथिवी एवं शब्दसुखादिगुणापीति. तादृगेतद् भवतीति। न च वर्णोपलब्धिर्वर्णनिवृत्तौ
वर्णान्तरप्रयोगस्य निर्वर्तिका,
योऽयमिवर्णनिवृत्तौ यकारस्य प्रयोग: यद्ययमिवर्णोपलब्ध्या निर्वर्तते
तदा तत्रोपलभ्यमान इवर्णो यत्वमापद्यते इति गृह्येत ?, तस्माद्वर्णोपलब्धिरहेतुर्वर्णविकारस्येति ।। 52
2.2.53
न्या.सू. विकारधर्मित्वे नित्यत्वाभावात् कालान्तरेऽविकारोपपत्तेश्चाऽप्रतिषेध: ।। 53 ।।
तद्धर्मविकल्पात्
"किंचिद् नित्यमुपलभ्यते इति। ""वर्णोपलब्धिवत्"" इति ( च ) न युक्त:                                     "
प्रतिषेध:- अवग्रहे हि 'दधिअत्र' इति प्रयुज्य चिरं स्थित्वा तत:
संहितायां प्रयुङ्क्ते- 'दध्यत्र' इति. चिरनिवृत्ते चायमिवर्णे
यकार: प्रयुज्यमान: कस्य विकार इति प्रतीयते ?। कारणाभावात्
कार्याभाव इत्युनयोग: प्रसज्यते इति ।। 53 ।।
2.2.54
इतश्च वर्णविकारानुपपत्ति:-
न्या.सू. प्रकृत्यनियमाद् वर्णविकाराणाम् ।। 55 ।।
इकारस्थाने यकार: श्रूयते. यकारस्थाने खल्विकारो विधीयते- विध्यति
( इति ), तद् यदि स्यात् प्रकृतिविकारभावो वर्णानाम् ? तस्य प्रकृतिनियम:
स्यात्- दृष्टो विकारधर्मित्वे प्रकृतिनियम इति ।। 55 ।।
2.2.55
न्या.सू. अनियमे नियमाद् नाऽनियम: ।। 55 ।।
योयं प्रकृतेरनियम उक्त: स नियत:= यथाविषयं व्यवस्थित:- नियतत्वान्नियम
"इति भवति, एवं सत्यनियमो नास्ति. तत्र यदुक्तम्- ""प्रकृत्यनियमात्""                                    "
इति एतदयुक्तमिति ।। 55 ।।
2.2.56
नियमानियमविरोधादनियमे नियमाच्चाप्रतिषेध: ।। 56 ।।
नियम इत्यत्राऽर्थाभ्यनुज्ञा. अनियम इति तस्य प्रतिषेध:. अनुज्ञातनिषिद्धयोश्च
व्याघातादनर्थान्तरत्वं न भवति. अनियमश्च नियतत्वाद् नियमो न भवतीति।
नाऽत्रार्थस्य तथाभाव: प्रतिषिध्यते, किं तर्हि ?. तथाभूतस्यार्थस्य
नियमशब्देनाभिधीयमानस्य नियतत्वाद् नियमशब्द एवोपपद्यते, सोयं नियमादनियमे
प्रतिषेधो न भवतीति ।। 56 ।।
2.2.57
न चेयं वर्णविकारोपपत्ति: परिणामात् कार्यकारणभावाद्वा, किं तर्हि ?-
न्या.सू. गुणान्तरापत्त्युपमर्दह्रातवृद्धिलेशश्लेषेभ्यस्तु विकारोपपत्तेर्वर्णविकारा:  ।। 57 ।।
स्थान्यादेशभावादप्रयोगे प्रयोगो विकारशब्?दार्थ: स भिद्यते- गुणानतरापत्ति:=
उदात्तस्यानुदत्त इत्येवमादि:, उपमर्दो नाम एकरूपनिवृत्तौ रूपान्तरोपजन:,
ह्रास:= दीर्घस्य ह्रास्व:, वृद्धि:= ह्रस्वस्य दीर्घ: तयोर्वाप्लुत:,
लेश:= लाघवम् 'स्त:' इत्यस्तेर्विकार:, श्लेष:= आगम: प्रकृते: प्रत्ययस्य
वा, एते एव विशेषा: विकारा इति एते एवादेशा:. एते चेद्विकारा उपपद्यन्ते
तर्हि वर्णविकारा इति ।। 57 ।।
2.2.58
न्या.सू. ते विभक्त्यन्ता: पदम् ।। 58 ।।
यथादर्शनं विकृता वर्णा विभक्त्यन्ता: पदसंज्ञा भवन्ति। विभक्तिर्द्वयी-
नामिकी आख्यातिकी च 'ब्राह्मण:' 'पचति' इत्युदाहरणम्। उपसर्गनिपातास्तर्हि
न पदसंज्ञा: लक्षणान्तरं वाच्यमिति, शिष्यते च खलु नामिक्या विभक्तेरव्ययाल्लोपस्तयो:
पदसंज्ञार्थमिति।।58।।
2.2.59
पदेनार्थसंप्रत्यय इति प्रयोजनम् । नामपदं चाधिकृत्य परीक्षा- गौरिति
( नाम ) पदं खलु. इदमुदाहरणम्-
न्या.सू. तदर्थे व्यक्त्याकृतिजातिसंनिधावुपचारात् संशय: ।।59।।
अविनाभाववृत्ति: संनिधि:, अविनाभावेन वर्तमानासु व्यक्त्याकृतिजातिषु
गौरिति प्रयुज्यते तत्र न ज्ञायते- किमन्यतम: पदार्थ: ? उत सर्व:  ? इति ।। 60 ।।
2.2.60
शब्दस्य प्रयोगसामर्थ्यात् पदार्थावधारणं तस्मात्-
न्या.सू. याशब्दसमूहत्यागपरिग्रहसंख्यावृद्ध्यऽपचयवर्णसमासाऽनुबन्धानां
व्यक्तावुपचाराद् व्यक्ति: ।। 60 ।।
व्यक्ति: पदार्थ:, कस्मात् ?. याशब्दप्रभृतीनां व्यक्तावुपचारात्।
उपचार:= प्रयोग:, 'या गौस्तिष्ठति या गौर्निषण्णा' इति. नूदं वाक्यं
जातेरभिधायकम्- अभेदात्. भेदात्तु द्रव्याभिधायकम्, 'गवां समूह:'
इति भेदाद् द्रव्याभिधानं. न जाते:- अभेदात्, 'चैद्याय गां ददाति'
इति द्रव्यस्य त्यागो. न जाते:- अमूर्तत्वात् प्रतिक्रमानुक्रमानुपपत्तेश्च,
परिग्रह:= स्वत्वेनाभिसंबन्ध: 'कौण्डिन्यस्य गौ:' 'ब्राह्मणस्य
गौ:' इति द्रव्याभिधोन द्रव्यभेदात् संबन्धभेद इत्युपपन्नम्. अभिन्ना
तु जातिरिति, संख्या- 'दश गावो विंशतिर्गाव:' इति भिन्नं द्रव्यं
संख्यायते. न जाति:- अभेदादिति, ?वृद्धि:= कारणवतो द्रव्यस्याऽवयवोपचय:-
'अवर्धत गौ:' इति. निरवयवा तु जातिरिति, एतेनाऽपचयो व्याख्यात:,
वर्ण:- 'शुक्ला गौ: कपिला गौ:' इति द्रव्यस्य गुणयोगो न सामान्यस्य,
समास:- 'गोहितं गोसुखम्' इति द्रव्यस्य सुखादियोगो न जातेरिति,  अनुबन्ध:-
सरूपप्रजननसन्तान:- 'गौर्गां जनयति' इति तद् उत्पत्तिधर्मत्वाद्
द्रव्ये युक्तं. न जातौ- विपर्ययादिति। द्रव्यं व्यक्तिरिति हि
नार्थान्तरम् ।। 60 ।।
2.2.61
अस्य प्रतिषेध:-
न्या.सू. न तदनवस्थानात् ।। 61 ।।
न व्यक्ति: पदार्थ:, कस्मात् ?. अनवस्थानात्, याशब्दप्रभृतिभिर्यो
विशेष्यते स गोशब्दार्थ:- 'या गौस्तिष्ठति या गौर्निषण्णा' इति
न द्रव्यमात्रमविशिष्टं जात्या विनाऽभिधीयतेऽ किं तर्हि ?. जातिविशिष्टं.  तस्मान्न
व्यक्ति: पदार्थ:। एवं समूहादिषु द्रष्टव्यम् ।। 61 ।।
2.2.62
यदि न व्यक्ति: पदार्थ: कथं तर्हि व्यक्तावुपचार इति ?. निमित्तादऽतद्भावेपि
तदुपचारो दृश्यते खलु-
न्या.सू. सहचरण-स्थान-तादर्थ्य-वृत्त-मान-धारण-सामीप्य-योग-साधनाऽऽधिपत्येभ्यो
ब्राह्मण-मञ्च-कट-राज-सक्तु-चन्दन-गङ्गा-शाटकान्न-पुरुषेष्वऽतद्भावेपि  तदुपचार: ।। 62 ।।
अतद्भावेपि तदुपचार इति= अतच्छब्दस्य तेन शब्देनाभिधानमिति, सहचरणात्-
'यष्टिकां भोजय' इति यष्टिकासहचरितो ब्राह्मणोऽभिधीयते इति, स्थानात्-
'मञ्चा: क्राशन्ति' इति मञ्चस्था: पुरुषा अभिधीयन्ते, तादर्थ्यात्-
कटार्थेषु वीरणेषु व्यूह्यमानेषु 'कटं करोति' इति भवति, वृत्तात्-
'यमो राजा' 'कुबेरो राजा' इति तद्वद्वर्तते इति, मानात्- आढकेन
मिता: सक्तव: 'आढकं सक्तव:' इति, धारणात्- तुलया धृतं चन्दनम् 'तुला
चन्दनम्' इति, सामीप्यात्- 'गङ्गायां गावश्चरन्ति' इति देशोऽभिधीयते
संनिकृष्ट:, योगात्- कृष्णेन रागेण युक्त: शाकट: 'कृष्ण:' इत्यभिधीयते,
साधनात्- 'अन्नं प्राणा:' इति, आधिपत्यात्- 'अयं पुरुष: कुलम्'
'अयं गोत्रम्' इति। तत्रायं सहचरणाद् योगाद् वा जातिशब्दो व्यक्तौ
प्रयुज्यते इति ।। 62 ।।
2.2.63
यदि 'गौ:' इत्यस्य पदस्य न व्यक्तिरर्थ: ? अस्तु तर्हि-
न्या.सू. आकृतिस्तदपेक्षत्वात् सत्त्वव्यवस्थानसिद्धे: ।। 63 ।।
आकृति: पदार्थ:, कस्मात् ?. पदपेक्षत्वात् सत्त्वव्यवस्थानसिद्धे:=
सत्त्वावयवानां तदवयवानां च नियतो व्यूह आकृति: तस्यां गृह्यमाणायां
सत्त्वव्यवस्थानं सिध्यति- 'अयं गौ:' 'अयमश्व:' इति. नाऽगृह्यमाणायाम्.  यस्य
ग्रहणात् सत्त्वव्यवस्थानं सिध्यति तं शब्दोऽभिधातुमर्हति= सोऽस्यार्थ इति ।।63।।
2.2.64
नैतदुपपद्यते- यस्य जात्या योगस्तदत्र जातिविशिष्टमभिधीयते- 'गौ:'
इति. न चावयवव्यूहस्य जात्या योग:। कस्य तर्हि ?. नियतावयवव्यूहस्य
द्रव्यस्य, तस्माद् नाऽऽकृति: पदार्थ: । अस्तु तर्हि जाति: प दार्थ:-
न्या.सू. व्क्त्याकृतियुक्तेप्यऽप्रसंगात् प्रोक्षणादीनां मुद्गवके जाति: ।। 64 ।।
जाति: पदार्थ:, कस्मात् ?. व्यक्त्याकृतियुक्तेपि मृद्गवके प्रोक्षणादीनामप्रसङ्गादिति=
'गां प्रोक्षय' 'गामानय' 'गां देहि' इति नैतानि मृद्गवके प्रयुज्यन्ते,
कस्मात् ?. जातेरभावात्, अस्ति हि तत्र व्यक्तिरस्ति आकृति:, यदभावात्
तत्राऽसंप्रत्यय: स पदार्थ इति ।। 64 ।।
2.2.65
न्या.सू. नाकृतिव्यक्त्यपेक्षत्वाज्जात्यभिव्यक्ते: ।। 65 ।।
जातेरभिव्यक्ति: आकृतिव्यक्ती अपेक्षते= नाऽगृह्यमाणायामाकृतौ
व्यक्तौ ( च ) जातिमात्रं शुद्धं गृह्यते तस्मान्न
जाति: पदार्थ इति ।। 65 ।।
2.2.66
न वै पदार्थेन न भवितुं शक्यम्। क: खल्विदानीं पदार्थ इति ?
व्यक्त्याकृतिजातयस्तु पदार्थ: ।। 66 ।।
तुशब्दो विशेषणार्थ:, किं विशिष्यते ?. प्रधानाङ्गभावस्याऽनियमेन
पदार्थत्वमिति. यदा हि भेदविवक्षा विशेषगतिश्च तदा व्यक्ति: प्रधानमङ्गं
तु जात्याकृती. यदा तु भेदोऽविवक्षित: सामान्यगतिश्च तदा जाति:
प्रधानमङ्गं तु व्यक्त्याकृती, तदेतद् बहुलं प्रयोगेषु। आकृतेस्तु
प्रधानभाव उत्प्रेक्षितव्य: ।। 66 ।।
2.2.67
कथं पुनर्ज्ञायते नाना व्यक्त्याकृतिजातय इति ? लक्षणभेदात्, तत्र तावत्-
न्या.सू. व्यक्तिर्गुणविशेषाश्रयो मूर्ति: ।। 67 ।।
व्यज्यते इति व्यक्ति:= इन्द्रियग्राह्येति. न सर्वं द्रव्यं व्यक्ति:,
यो गुणविशेषाणां स्पर्शान्तानां गुरुत्वधनत्वद्रवत्वसंस्काराणाम्
अव्यापिन: परिमाणस्याश्रयो यथासंभवं तद्द्रव्यं मूर्ति:- मूर्छितावयवत्वादिति  ।। 67 ।।
2.2.68
न्या.सू. आकृतिर्जातिलिङ्गाख्या ।। 68 ।।
यया जातिर्जातिलिङ्गानि च प्रख्यायन्ते तामाकृतिं विद्यात्. सा
च नाऽन्या सत्त्वावयवानां तदवयवानां च नियताद् व्यूहादिति। नियतावयवव्यूहा:
खलु सत्त्वावयवा जातिलिङ्गम्- शिरसा पादेन गामनुमिन्वन्ति= नियते  च
सत्त्वावयवानां व्यूहे सति गोत्वं प्रख्यायते इति। अनाकृतिव्यङ्ग्यायां
जातौ 'मृत्' 'सुवर्णम्' 'रजतम्' इत्येवमादिष्वाकृतिर्निवर्तते=
जहाति पदार्थत्वमिति ।। 68 ।।
2.2.69
न्या.सू. समानप्रसवात्मिका जाति: ।। 69 ।।
या समानां बुद्धिं प्रसूते भिन्नेष्वधिकरणेषु. यया बहूनि इतरेतरतो
न व्यावतेन्ते. योऽर्थोऽनेकत्र प्रत्ययानुवृत्तिनिमित्तं तत्
सामान्यम्, यच्च केषां चिदभेदं केषांचिद् भेदं करोति तत् सामान्यविशेषो  जातिरिति ।। 70 ।।
।। इति वात्स्यायनीये न्यायभाष्ये द्वितीयाध्यायस्य द्वितीयमाह्निकं समाप्तम् ।।
।। द्वितीयाध्यायश्च समाप्त: ।।
3.1.01
।। अथ न्यायभाष्ये तृतीयाध्यायस्य प्रथममाह्निकम् ।।
* * *
परीक्षितानि प्रमाणानि प्रमेयमिदानीं परीक्ष्यते- तच्चाऽऽत्मादीति
आत्मा विविच्यते- किं देहेन्द्रियमनोबुद्धिवेदनासंघातमात्रमात्मा
? आहो स्वित् तव्द्यतिरिक्त: ? इति। कुत: संशय: ?, व्यपदेशस्योभयथा
सिद्धे:, क्रियाकरणयो: कर्त्रा संबन्धस्याभिधानं व्यपदेश: स द्विविध:-
अवयवेन समुदायस्य- 'मूलैर्वृक्षस्तिष्ठति' 'स्तम्भै: प्रासादो ध्रियते'
इति, अन्येनान्यस्य व्यपदेश:- 'परशुना वृश्चति' 'प्रदीपेन पश्यति'
(इति), अस्ति चायं व्यपदेश:- 'चक्षुषा पश्यति' 'मनसा विजानाति'
'बुद्ध्या विचारयति' 'शरीरेण सुखदु:खमनुभवति' इति, तत्र नावधार्यते-
किमवयवेन समुदायस्य= देहादिसंघातस्य ? अथाऽन्येनाऽन्यस्य = तव्द्यतिरिक्तस्य  ? इति ।
अन्येनायमन्यस्य व्यपदेश:, कस्मात् ?
न्या.सू. दर्शनस्पर्शनाभ्यामेकार्थग्रहणात् ।। 1 ।।
दर्शनेन यावदर्थो गृहीत: स्पर्शनेनापि सोऽर्थो गृह्यते- 'यमहमद्राक्षं
चक्षुषा तं स्पर्शनेनापि स्पृशामि, इति. 'यं चाऽस्पार्क्षं स्पर्शनेन
तं चक्षुषा पश्यामि' इति एकविषयौ चेर्मा प्रत्ययौ एककर्तृकौ प्रतिसंधीयेते.
न च संघातकर्तृकौ. न (वा) इन्द्रियेणैककर्तृकौ, तद् योऽसौ चक्षुषा
त्वगिन्द्रियेण चैकार्थस्य ग्रहीता भिन्ननिमित्तौ अनन्यकर्तृकौ
प्रत्ययौ समानविषयौ प्रतिसंदधाति सोऽर्थान्तरभूत आत्मा। कथं पुनर्नेन्द्रियेणैककर्तृकौ
?. इन्द्रियं खलु स्वं स्वं विषयग्रहणमऽनन्यकर्तृकं
प्रतिसंधातुमर्हति नेन्द्रियान्तरस्य विषयान्तरग्रहणमिति। कथं न
संघातकर्तृकौ ?. एक: खल्वयं भिन्ननिमित्तौ स्वात्मकर्तृकौ प्रत्ययौ
प्रतिसंहितौ वेदयते न संघात:, कस्मात् ?. अनिवृत्तं हि संघाते प्रत्येकं
विषयान्तरग्रहणस्याऽप्रतिसंधानम् इन्द्रियान्तरेणेवेति ।। 1 । ।
3.1.02
न्या.सू. न विषयव्यवस्थानात् ।। 2 ।।
न देहादिसंघातादन्यश्चेतन:, कस्मात् ?. विषयव्यवस्थानात्= व्यवस्थितविषयाणीन्द्रियाणि-  चक्षुष्?यऽसति
रूपं न गृह्यते सति च गृह्यते. यच्च यस्मिन्नऽसति न भवति सति (
च ) भवति तस्य तदिति विज्ञायते, तस्माद् रूपग्रहणं चक्षुष: चक्षू
रूपं पश्यति, एवं घ्राणादिष्वपीति। तानीन्द्रियाणीमानि स्वस्वविषयग्रहणात्
चेतनानि- इन्द्रियाणां भावाभावयोर्विषयग्रहणस्य तथाभावात्, एवं
सति किमन्येन चेतनेन ।।.
संदिग्धत्वादहेतु:- योऽयमिन्द्रियाणां भावाभावयोर्विषयग्रहणस्य
तथाभाव: स किं चेतनत्वात् ? आहोस्वित् चेतनोपकरणानां ग्रहणनिमित्तत्वात्
? इति संदिह्यते, चेतनोपकरणत्वेऽपीन्द्रियाणां ग्रहणनिमित्तत्वाद्  भवितुमर्हति ।। 2 ।।
3.1.03
"यच्चोक्तम्- ""विषयव्यवस्थानात्"" इति-                                                                 "
न्या.सू. तद्व्यवस्थानादेवाऽऽत्मसद्भावादप्रतिषेध: ।। 3 ।।
यदि खल्वेकमिन्द्रियमऽव्यवस्थितविषयं सर्वज्ञम्= सर्वविषयग्राहि
चेतनं स्यात् कस्ततोऽन्यं चेतनमनुमातुं शक्नुयात्, यस्मात्तु व्यवस्थितविषयाणीन्द्रिनयाणि
तस्मात् तेभ्योऽन्यश्चेतन: सर्वज्ञ:= सर्वविषयग्राही विषयव्यवस्थितिमऽतीतोऽनुमीयते,
तत्रेदं प्रत्यभिज्ञानमऽप्रत्याख्येयं चेतनवृत्तमुदाह्रियते- रूपदर्शी
खल्वयं रसं गन्धं वा पूर्वगृहीतमनुमिनोति. गन्धप्रतिवेदी च रूपरसावऽनुमिनोति.
एवं विषयशेषेपि वाच्यम्। रूपं दृष्ट्वा गन्धं जिघ्रति. घ्रात्वा
च गन्ध रूपं पश्यति. तदेवमनियतपर्यायं सर्वविषयग्रहणम् एकचेतनाधिकरणमऽनन्यकर्तृकं
प्रतिसंधत्ते, प्रत्यक्षानुमानागमसंशयान् प्रत्ययांश्च नानाविषयान्
स्वात्मकर्तृकान् प्रतिसंदधाति प्रतिसंधाय वेदयते, सर्वार्थविषयं
च शास्त्रं प्रतिपद्यते. अर्थमविषयभूतं श्रोत्रस्य, क्रमभाविनो
वर्णान् श्रुत्वा पदवाकयभावं प्रतिसंधाय शब्दार्थव्यवस्थां च बुध्यमानोऽनेकविषयमर्थजातमग्रहण
ीयमेकैकेनेन्द्रियेण गृह्णाति, सेयं सर्वज्ञस्य ज्ञेयाऽव्यवस्थाऽनुपदं
न शक्या परिक्रमितुम्।
आकृतिमात्रं तूहाहृतम्, तत्र यदुक्तम्- 'इन्द्रियचैतन्ये सति किमन्येन
चेतनेन' ( इति ) तदयुक्तं भवति ।। 3 ।।
3.1.04
इतश्च देहादिव्यतिरि?क्त आत्मा न देहादिसंघातमात्रम्-
न्या.सू. शरीरदाहे पातकाभावात् ।। 4 ।।
शरीरग्रहणेन शरीरेन्द्रियबुद्धिवेदनासंघात: प्राणिभूतो गृह्यते,
प्राणिभूतं शरीरं दहत: प्राणिहिंसाकृतपापं पातकमित्युच्यते. तस्याभाव:-
तत्फलेन कर्तुरसंबन्धात् अकर्तुश्च संबन्धात्= शरीरेन्द्रियबुद्धिवेदनाप्रबन्धे
खल्वन्य: संघात उत्पद्यतेऽन्यो निरुध्यते. उत्पादनिरोधसंततिभूत:
प्रबन्धो नाऽन्यत्वं बाधते- देहादिसंघातस्याऽन्यत्वाऽधिष्ठानत्वात्.
अन्यत्वाधिष्ठानो ह्यसौ प्रख्यायते इति, एवं सति यो देहादिसंघात:
प्राणिभूतो हिंसा करोति नासौ हिंसाफलेन संबध्यते. यश्च संबध्यते
न तेन हिंसा कृता, तदेवं सत्त्वभेदे कृतहानमकृताभ्यागम: प्रसज्यते,
सति च सत्त्वोत्पादे. सत्त्वनिरोधे चाऽकर्मनिमित्त: सत्त्वसर्ग:
प्राप्नोति तत्र मुक्त्यर्थो ब्रह्मचर्यवासो न स्यात्। तद् यदि
देहादिसंघातमात्रं सत्त्वं स्यात् शरीरदाहे पातकं न भवेत्. अनिष्टं
चैतत्. तस्माद् देहादिसंघातव्यतिरिक्त आत्मा नित्य इति ।। 4 ।।
3.1.05
तदभाव: सात्मकप्रदाहेपि- तन्नित्यत्वात् ।। 5 ।।
यस्यापि नित्येनात्मना सात्मकं शरीरं दह्यते तस्यापि शरीरदाहे
पातकं न भवेद् दग्धु:, कस्मात् ?.
नित्यत्वादात्मन:, न जातु कश्चित् नित्यं हिंसितुमर्हति, अथ हिंस्यते
?. नित्यत्वमस्य न भवति, सेयमेकस्मिन् पक्षे हिंसा निष्फला. अन्यस्मिस्त्वऽनुपपन्नेतिं  ।। 5 ।।
3.1.06
न्या.सू. न- कार्याश्रयकर्तृवधात् ।। 6 ।।
न ब्रूम:- नित्यस्य सत्त्वस्य वधो हिंसा अपि त्वनुच्छितिधर्मकस्य
सत्त्वस्य कार्याश्रयस्य शरीरस्य स्वविषयोपलब्धेश्च कर्तॄणामिन्द्रियाणामुपघात:=
पीडा वैकल्यलक्षण: प्रबन्धोच्छेदो वा प्रमापणलक्षणो च वधो हिंसेति,
कार्यं तु सुखदु:खसंवेदनं तस्याऽऽयतनम्= अधिष्ठानम्= आश्रय: शारीरम्.
कार्याश्रयस्य शरीरस्य स्वविषयोपलब्धेश्च कर्तॄणामिन्द्रियाणां
"वधो हिंसा न नित्यस्यात्मन:, तत्र यदुक्तम्- ""तदभाव: सात्मकप्रदाहेपि                                  "
"तन्नित्यत्वात् 5"" इति एतदयुक्तम्। यस्य सत्त्वोच्छेदो हिंसा तस्य                                     "
कृतहानमकृताभ्यागमश्चेति दोष:। एतावच्चैतत् स्यात्- सत्त्वोच्छेदो
वा हिंसा अनुच्छित्तिधर्मकस्य सत्त्वस्य कार्याश्रयकर्तृवधो वा.
न कल्पान्तरमस्ति. सत्त्वोच्छेदश्च प्रतिषिद्ध:, तत्र किमन्यच्छेषम्  ? यथाभूतमिति।
"अथ वा ""कार्याश्रयकर्तृवधात्"" इति कार्याश्रय:= देहेन्द्रियबुद्धिसंघातो                               "
नित्यस्यात्मन: तत्र सुखदु:खप्रतिसंवेदनं तस्याऽधिष्ठानम्= आश्रय:=
तदायतनं तद् भवति न ततोऽन्यदिति स एव कर्ता- तन्निमित्ता हि सुखदु:खसंवेदनस्य
निर्वृत्तिर्न तमन्तरेणेति. तस्य वध:= उपघात:= पीडा प्रमापणं वा
"हिंसा न नित्यत्वेनात्मोच्छेद:, तत्र यदुक्तम्- ""तदभाव: सात्मकप्रदाहेपि                               "
"तन्नित्यत्वात्"" (इति) एतन्नेति ।। 6 ।।                                                              "
3.1.07
इतश्च देहादिव्यतिरिक्त आत्मा-
न्या.सू. सव्यदृष्टस्येतरेण प्रत्यभिज्ञानात् ।। 7 ।।
पूर्वपरयोर्विज्ञानयोरेकविषये प्रतिसंधिज्ञानं प्रत्यभिज्ञानम्-
'तमेवैतर्हि पश्यामि यमज्ञासिषम्' 'स एवायमर्थ:' इति, सव्येन चक्षुषा
दृष्टस्येतरेणापि चक्षुक्षा प्रत्यंभिज्ञानात्- 'यमद्राक्षं तमेवैतर्हि
पश्यामि' इति। इन्द्रियचैतन्ये तु नान्यदृष्टमन्य: प्रत्यभिजानातीति
प्रत्यभिज्ञानानुपपत्ति:, अस्ति त्विदं प्रत्यभिज्ञानं तस्मादिन्द्रियव्यतिरिक्तश्चेतन:  ।। 7 ।।
3.1.08
न्या.सू. न एकस्मिन्नासास्थिव्यवहिते द्वित्वाभिमानात् ।। 8 ।।
एकमिदं चक्षु: मध्ये नासास्थिव्यवहितं तस्यान्तौ गृह्यमाणौ द्वित्वाभिमानं
प्रयोजयत: मध्यव्यवहितस्य दीर्घस्येव ।। 8 ।।
3.1.09
न्या.सू. एकविनाशे द्वितीयाऽविनाशाद् नैकत्वम् ।। 9 ।।
एकस्मिन्नुपहते चोद्धृते वा वक्षुषि द्वितीयमवतिष्ठते चक्षुर्विषयग्रहणलिङ्गं
तस्मादेकस्य व्यवधानानुपपत्ति: ।। 9 ।।
3.1.10
न्या.सू. अवयवनाशेप्यऽवयव्युपलब्धेरहेतु: ।। 10 ।।
एकविनोशे द्वितीयाविनाशात्
कासु चिच्छाखासु च्छिन्नासूपलभ्यते एव वृक्ष: ।। 10 ।।
3.1.11
न्या.सू. दृष्टान्?तविरोधादप्रतिषेध: ।। 11 ।।
न कारणद्रव्यविभागे कार्यद्रव्यमवतिष्ठते- नित्यत्वप्रसङ्गात्,
बहुष्ववयविषु यम्य कारणानि विभक्तानि तस्य विनाश:
येषां कारणान्यऽविभक्तानि तान्यऽवतिष्ठन्ते।
अथ वा दृश्यमानार्थविरोधो दृष्टान्तविरोध:- मृतस्य हि शर:कपाले
द्वावऽवटौ नासास्थिव्यवहितौ चक्षुष: स्थाने भेदेन गृह्येते न चैतद्
एकस्मिन् नासास्थिव्यवहिते संभवति, अथ चैकविनाशस्याऽनियमाद् द्वाविमाऽर्थौ.
तौ च पृथगावरणोपघातौ अनुमीयेते- विभिन्नाविति। अवपीडनाच्चैकस्य
चक्षुषो रश्मिविषयसंनिकर्षस्य भेदाद् दृश्यभेद इवव गृह्यते तच्चैकत्वे
विरुध्यते, अवपीडननिवृत्तौ चाभिन्नप्रतिसंधानमिति, तस्मादेकस्य
व्यवधानानुपपत्ति: ।। 11 ।।
3.1.12
अनुमीयते चायं देहादिसंघातव्यतिरिक्तश्चेतन इति-
न्या.सू. इन्द्रियान्तरविकारात् ।। 12 ।।
कस्य चिदम्लफलस्य गृहीततद्रससाहचर्ये रूपे गन्धे वा केन चिदिन्द्रियेण
गृह्यमाणे रसनस्येन्द्रियान्तरस्य विकारो रसानुस्मृतौ रसगर्धिप्रवर्तितो
दन्तोदकसंप्लवभूतो गृह्यते तस्येन्द्रियचैतन्येऽनुपपत्ति:- नान्यदृष्टमन्य:  स्मरति ।। 12 ।।
3.1.13
न्या.सू. न स्मृते: स्मर्तव्यविषयत्वात् ।। 13 ।।
स्मृतिर्नाम धर्मो निमित्तादुत्पद्यते, तस्या: स्मर्तव्यो विषय:
तत्कृत इन्द्रियान्तरविकारो नात्मकृत इति ।। 13 ।।
3.1.14
न्या.सू. तदात्मगुणसद्भावादप्रतिषेध: ।। 14 ।।
तस्या आत्मगुणत्वे सति सद्भावादप्रतिषेध आत्मन:= यदि स्मृतिरात्मगुण:
एवं सति स्मृतिरुपपद्यते- नान्यदृष्टमन्य: स्मरतीति। इन्द्रियचैतन्ये
तु नानाकर्तृकाणां विषयग्रहणानामऽप्रतिसंधानम्. प्रतिसंधाने वा
विषयव्यवस्थानुपपत्ति:। एकस्तु चेतनोऽनेकार्थदर्शी भिन्ननिमित्त:
पूर्वदृष्टमर्थं स्मरतीति। एकस्याऽनेकार्थदर्शिनो दर्शनप्रतिसंधानात्
स्मृतेरात्मगुणत्वे सति सद्भाव:, विपर्यये चानुपपत्ति:, स्मृत्याश्रनया:
प्राणभृतां सर्वे व्यवहारा:।
आत्मलिङ्गमुदाहरणमात्रमिन्द्रियान्तरविकार इति ।
अप?रिसंख्यानाच्च स्मृतिविषयस्य । अपरिसंख्याय च स्मृतिविषयमिदमुच्यते-
न स्मृते: स्मर्तव्यविषयत्वात्13
स्मृतिरगृह्यमाणेऽर्थे- 'अज्ञासिषमहममुमर्थम् 1' इति एतस्या ज्ञातृज्ञानविशिष्ट:
पूर्वज्ञातोर्थो विषयो नार्थमात्रम्. 'ज्ञातवानहममुमर्थम्2' 'असावर्थो
मया ज्ञात: 3' 'अस्मिंन्नर्थे मम ज्ञानमभूत् 4' इति. चतुर्विधमेतद्वाक्यं
स्मृतिविषयज्ञापकं समानार्थम्= सर्वत्र खलु ज्ञाता ज्ञानं ज्ञेयं  च गृह्यते।
अथ प्रत्यक्षेऽर्थे या स्मृतिस्तया त्रीणि ज्ञानानि एकस्मिन्नर्थे
प्रतिसंधीयन्ते समानकर्तृकाणि न नानाकर्तृकाणि नाऽकर्तृकाणि, किं
तर्हि ?. एककर्तृकाणि। 'अद्राक्षममुमर्थं यमेवैतर्हि पश्यामि' अद्राक्षमिति
दर्शनं दर्शनसंविच्च- न खल्?वसंविदिते स्वे दर्शने स्यादेतत्- अद्राक्षमिति.
ते खल्वेते द्वे ज्ञाने. 'यमेवैतर्हि पश्यामि' इति तृतीयं ज्ञानम्.
एवमेकोर्थस्त्रिभिर्ज्ञानैर्युज्यमानो नाऽकर्तृको न नानाकर्तृक:,
किं तर्हि ?. एककर्तृक इति, सोऽयं स्मृतिविषयोऽपरिसंख्यायमानो
विद्यमान: प्रज्ञातोऽर्थ: प्रतिषिध्यते- 'नास्त्यात्मा- स्मृते:
स्मर्तव्यविषयत्वात्' इति। न चेदं स्मृतिमात्रं स्मर्तव्यमात्रविषयं
वा, इदं खलु ज्ञानप्रतिसंधानवत् स्मृतिप्रतिसंधानम्। एकस्य सर्वविषयत्वात्=
एकोऽयं ज्ञाता सर्वविषय: स्वानि ज्ञानानि प्रतिसंधत्ते- 'अमुमर्थं
ज्ञास्यामि' अमुमर्थं विजानामि' 'अमुमर्थमज्ञासिषम्' अमुमर्थं जिज्ञासमानश्चिरमऽज्ञात्वाअध्य
वस्यति- 'अज्ञासिषम्' इति, एवं स्मृतिमपि त्रिकालविशिष्टां सुस्मूर्षाविशिष्टां  च प्रतिसंधत्ते।
संस्कारसंततिमात्रे तु सत्त्वे उत्पद्योत्?पद्य संस्कारास्तिरोभवन्ति,
स नास्त्येकोपि संस्कारो यस्त्रिकालविशिष्टं ज्ञानं स्मृतिं चानुभवेत्.
न चानुभवमन्तरेण ज्ञानस्य स्मृतेश्च प्रतिसंधानम् अहं मम इति चोत्पद्यते
देहान्तरवत्, अतोऽनुमीयते- अस्त्येक: सर्वविषय: ( य: ) प्रतिदेहं
स्वज्ञानप्रबन्धं स्मृतिप्रबन्धं च प्रतिसंधत्ते इति. यस्य देहान्तरेषु
वृत्तेरभावान्न प्रतिसंधानं भवतीति ।। 14 ।।
3.1.15
न्या.सू. न आत्मप्रतिपत्तिहेतूनां मनसि संभवात् ।। 15 ।।
न देहादिसंघातव्यतिरिक्त आत्मा, कस्मात् ?. आत्मप्रतिपत्तिहेतूनां
"मनसि संभवात्= ""दर्शनस्पर्शनाभ्यामेकार्थग्रहणात् 1"" इत्येवमादीनामाऽऽत्मप्रतिपादकानां               "
हेतूनां मनसि संभवच:- यतो मनो हि सर्वविषयमिति, तस्मान्न शरीरेन्द्रियमनोबुद्धिसंघातव्यतिरिक्त आत्मेति
3.1.16
न्या.सू. ज्ञातुर्ज्ञानसाधनोपपत्ते: संज्ञाभेदमात्रम् ।। 16 ।।
ज्ञातु: खलु ज्ञानसाधनान्युपपद्यन्ते- 'चक्षुषा पश्यति' 'घ्राणेन
जिघ्रति, 'स्पर्शनेन स्पृशति' एवं मन्तु: सर्वविषयस्य मतिसाधनमऽन्त:करणभूतं
सर्वविषयं विद्यते येनायं मन्यते इति, एवं सति ज्ञातर्याऽऽत्मसंज्ञा
न मृष्यते मनस्संज्ञाऽभ्यनुज्ञायते. मनसि च मनस्संज्ञा न मृष्यते
मतिसाधनसंज्ञा मृष्यते, तदिदं संज्ञाभेदमात्रं नाऽर्थे विवाद इति।
प्रत्याख्याने वा सर्वेन्द्रियविलोपप्रसङ्ग:= अथ मन्तु: सर्वविषयस्य
मतिसाधनं सर्वविषयं प्रत्याख्यायते- नास्ती?ते ? एवं रूपादिग्रहणसाधनान्यपि
न सन्तीति सर्वेन्द्रियविलोप: प्रसज्यते इति ।। 16 ।।
3.1.17
नियमश्च निरनुमान: ।। 17 ।।
योऽयं नियम इष्यते- रूपादिग्रहणसाधनान्यऽस्य सन्ति मतिसाधनं
सर्वविषयं नास्तीति. अयं नियमो निरनुमान:- नात्रानुमानमस्ति येन
नियमं प्रतिपद्यामहे इति। रूपादिभ्यश्च विषयान्तरं सुखादयस्तदुपलब्धौ
करणान्तरसद्भाव:, यथा चक्षुषा गन्धो न गृह्यते इति करणान्तरं घ्राणम्
एवं चक्षुर्घ्राणाभ्यां रसो न गृह्यते इति करणान्तरं रसनम् एवं
शेषेष्वपि, तथा चक्षुरादिभि:, सुखादयो न गृह्यन्ते इति करणान्तरेण
भवितव्यं तच्च ज्ञानाऽयौगपद्यलिङ्गम्, यच्च सुखाद्युपलब्धौ करणा
तच्च ज्ञानायौगपद्यलिङ्गम्= तस्येन्द्रियमिन्द्रियं प्रति संनिधेरसंनिधेर्न
"युगपत् ज्ञानान्युत्पद्यन्ते इति, तत्र युदक्तम्- ""आत्मप्रतिपत्तिहेतूनां                              "
"मनसि संभवात् 16"" इति तदयुक्तम् ।। 17 ।।                                                             "
3.1.18
किं पुनरयं देहादिसंघातादन्यो नित्य: ? उताऽनित्य: ? । कुत: संशय:
?, उभयथा दृष्टत्वात् संशय:-
विद्यमानमुभयथा भवति नित्यमनित्यं च, प्रतिपादिते चात्मसद्भावे
संशयाऽनिवृत्तेरिति। आत्मसद्भावहेतुभिरेवास्य प्राग्देहभेदादवस्थानं
सिद्धम् ऊर्ध्वमपि देहभेदादवतिष्ठते। कुत: ?-
न्या.सू. पूर्वाभ्यस्तस्मृत्यनुबन्धाज्जातस्य हर्षभयशोकसंप्रतिपत्ते: ।। 18 ।।
जात: खल्वयं कुमारोऽस्मिन् जन्मन्यऽगृहीतेषु हर्षभयशोकहेतुषु
हर्षभयशोकान् प्रतिपद्यते लिङ्गानुमेयान्, ते च स्मृत्यनुबन्धादुत्पद्यन्ते
नान्यथा. स्मृत्यनुबन्धश्च पूर्वाभ्यासमन्तरेण न भवति. पूर्वाभ्यासश्च
पूर्वजन्मनि सति नान्यथा इति सिध्यत्येतत्- अवतिष्ठतेऽयमूर्ध्वम्
( प्राक् च ) शरीरभेदादिति ।। 18 ।।
3.1.19
न्या.सू. पद्मादिषु प्रबोधसंमीलनविकार वत्तद्विकार: ।। 19 ।।
यथा पद्मादिष्वऽनित्येषु प्रबोध: संमीलनं ( च ) विकारो भवति.
एवमनित्यस्यात्मनो हर्षभयशोकसंप्रतिपत्तिर्विकार: स्यात् ।
हेत्वभावादयुक्तम्= अनेन हेतुना पद्मादिषु प्रबोधसंमीलनविकारवद्
अनित्यस्यात्मनो हर्षादिसंप्रतिपत्तिरिति नात्रोदाहरणसाधर्म्यात्
साध्यसाधनं हेतुर्न वैधर्म्यादस्ति, हेत्वभावात्- असंबद्धार्थकमपार्थकमुच्यते
इति। दृष्टान्ताच्च हर्षादिनिमित्तस्याऽनिवृत्ति:= या चेयमासेवितेषु
विषयेषु हर्षादिसंप्रतिपत्ति: स्मृत्यनुबन्धकृता प्रत्यात्मं गृह्यते
सेयं पद्मादिसंमीलनदृष्टान्तेन न निवर्तते. यथा चेयं न निवर्तते
तथा जातमात्रस्यापीति। क्रियाजातश्च पर्णविभागसंयोग: प्रबोधसंमीलने.
क्रियाहेतुश्च क्रियानुमेय:, एवं च सति किं दृष्टान्तेन प्रतिषिध्यते  ? ।। 19 ।।
3.1.20
अथ निर्निमित्त: पद्मादिषु प्रबोधसंमीलनविकार इति मतम् एवमात्मनोपि
हर्षादिसंप्रतिपत्तिरिति ? तच्च-
न्या.सू. नोष्णशीतवर्षकालनिमित्तत्वात् पञ्चात्मकविकाराणाम् ।। 20 ।।
उष्णादिषु सत्सु भावाद् असत्स्वऽभावाद् तन्निमित्ता: पञ्चभूतानुग्रहेण
निर्वृत्तानां पद्मादीनां प्रबोधसंमीलनविकारा इति न?र्निमित्ता:,
एवं हर्षादयोपि विकारा निमित्ताद् भवितुमर्हन्ति न निमित्तमन्तरेण.
न चान्यत् पूर्वाभ्यस्तस्मृत्यनुबन्धाद् निमित्तमस्तीति। न चोत्पत्तिनिरोधकारणानुमानमाऽऽत्म
न:- अदृष्टान्तात्। न हर्षादीनां निमित्तमन्तरेणोत्पत्ति:। नोष्णादिवद्
निमित्तान्तरोपादानं हर्षादीनाम्द्व तस्मादयुक्तमेतत् ।। 20 ।।
3.1.21
इतश्च नित्य आत्मा-
न्या.सू. प्रेत्याऽऽहाराभ्यासकृतात् स्तन्याभिलाषात् ।। 21 ।।
जातमात्रस्य वत्सस्य प्रवृत्तिलिङ्ग: स्तन्याभिलाषो गृह्यते स
च नान्तरेणाऽऽहाराभ्यासम्। कया युक्त्या ?,
दृश्यते हि शरीरिणां क्षुधा पीड्यमानानामाहाराभ्यांसकृतात् स्मरणानुबन्धादाहाराभिलाष:,
न च पूर्वशरीराभ्यासमन्तरेणासौ जातमात्रस्योपपद्यते, तेनानुमीयतेभूतपूर्वं
शरीरम् यत्राऽनेनाहारोऽभ्यस्य इति, स खल्वयमात्मा पूर्वशरीरात्
प्रेत्य शरीरान्तरमापन्न: क्षुत्पीडित: पूर्वाभ्यस्तमाहारमनुस्मरन्
स्तन्यमभिलघति, तस्मान्न देहभेदादात्मा भिद्यते= भवत्येवोर्ध्वं
देहभेदादिति ।। 21 ।।
3.1.22
न्या.सू. अयसोऽयस्कान्ताभिगमनवत्तदुपसर्पणम् ।। 22 ।।
यथा खल्यऽयोऽभ्यासमन्तरेणाऽयस्कान्तमुपसर्पति एवमाहाराभ्यासमन्तरेण
बाल: स्तन्यमभिलषति ।। 22 ।।
3.1.23
किमिदमयसोऽयस्कान्ताभिगमनं निर्निमित्तम् ? अ?र्थ निमित्तात् ? इति, निर्निमित्तं तावत्-
न्या.सू. नान्यत्र प्रवृत्त्यभावात् ।। 23 ।।
यदि निर्निमित्तम् ? लोष्टादयोप्ययस्कान्तमुपसर्पयेयु:- न जातु
नियमे कारणमस्तीति। अथ निमित्तात्
?. तत् केनोपलभ्यते ? इति, क्रियालिङ्ग: क्रियाहेतु: क्रियानियमलिङ्गश्च
क्रियानियमहेतु: तेनान्यत्र प्रवृत्त्यभाव:। बालस्यापि नियतमुपसर्पणं
क्रियोपलभ्यते. न च स्तन्याभिलाषलिङ्गम् अन्यदाहाराभ्यासकृतात्
स्मरणानुबन्धात्, निमित्तं दृष्टान्तेनोपपाद्यते. न चाऽसति निमित्ते
कस्य चिदुत्पत्ति:, न दृष्टान्तो दृष्टमभिलाषहेतुं बाधते, तस्मादयसोऽस्कान्ताभिगमनमऽदृष्टान्त इति।
अयस: खल्वपि नान्यत्र प्रवृत्तिर्भवति= न जात्वऽयो लोष्टमुपसर्पति।
किंकृतोस्य नियम: ? इति, यदि कारणनियमात् स च क्रियानियमलिङ्ग:,
एवं बालस्यापि नियतविषयोऽभिलाष: कारणनियमाद् भवितुमर्हति, तच्च
कारणमभ्यस्तस्मरणम् अन्येद्वेति दृष्टेन विशिष्यते= दृष्टो हि शरीरिणामभ्यस्तस्मरणादाहाराभिलाष इति ।। 2
3.1.24
इतश्च नित्य आत्मा, कस्मात् ?-
न्या.सू. वीतरागजन्मादर्शनात् ।। 24 ।।
सरागो जायते इत्यर्थादापद्यते, अयं जायमानो रागानुविद्धो जायते.
रागस्य पूर्वानुभूतविषयानुचिन्तनं योनि:. पूर्वानुभवश्च विषयाणां
पूर्वस्मिन् जन्मनि शरीरमन्तरेण नोपपद्यते. सोयमात्मा पूर्वशरीरानुभूतान्
विषयान् अनुस्मरन् तेषु तेषु रज्यते. तथा चायं द्वयोर्जन्मनो: प्रतिसन्धि:,
एवं पूर्वशरीरस्य पूर्वतरेण पूर्वतरशरीरस्य पूर्वतमेन इत्यादिनाऽनादिश्चेतनस्य
शरीरयोग: अनादिश्च रागानुबन्ध इति सिद्धं नित्यत्वमिति ।। 24 । ।
3.1.25
कथं पुनर्ज्ञायते- पूर्वविषयानुचिन्तनजनितो जातस्य राग: न पुन:-
न्या.सू. सगुणद्रव्योत्पत्तिवत्त्दुत्पत्ति: ? ।। 25 ।।
यथोत्प?त्तिधर्मकस्य द्रव्यस्य गुणा: कारणत उत्पद्यन्ते तथोत्पत्तिधर्मकस्यात्मनो
राग: कुतश्चिदुत्पद्यते। अत्रायमुदितानुवादो निदर्शनार्थ: ।। 25  ।।
3.1.26
न्या.सू. न संकल्पनिमित्तत्वाद्रागादीनाम् ।। 26 ।।
न खलु सगुणद्रव्योत्पत्तिवद् उत्पत्तिरात्मनो रागस्य च। कस्मात्
?. संकल्पनिमित्तत्वाद्रागादीनाम्= अयं खलु प्राणिनां विषयानाऽऽसेवमानानां
संकल्पजनितो रोगो गृह्यते. संकल्पश्च पूर्वानुभूतविषयानुचिन्तनयोनि:
तेनानुमीयते- जातस्यापि पूर्वानुभूतार्थचिन्तनकृतो राग इति। आत्मोत्पादाधिकरणात्तु
रागोत्पत्तिर्भवन्ती संकल्पादन्यस्मिन् रागकारणे सति वाच्या कार्यद्रव्यगुणवत्,
न चात्मोत्पाद: सिद्ध: नापि संकल्पादन्यद् रागकारणमस्ति, तस्मादयुक्तम्-
'सगुणद्रव्योत्पत्तिवत्तयोरुत्पत्ति:' इति। अथापि संकल्पादन्यद्
रागकारणं धर्माधर्मलक्षणमदृष्टमुपादीयते तथापि पूर्वशरीरयोगोऽप्रत्याख्येय:-
तत्र हि तस्य निर्वृत्तिर्नाऽस्मिन् जन्मनि ।।
तन्मयत्वाद्राग इति । विषयाभ्यास: खल्वयं भावनाहेतुस्तन्मयत्वमुच्यते
इति। जातिविशेषाच्च रागविशेष इति।
कर्म खल्विदं जातिविशेषनिर्वर्तकं तादात्म्यात् ताच्छब्द्यं विज्ञायते,
तस्मादनुपपन्नम्- संकल्पादन्यद् रागकारणमिति ।। 26 ।।
3.1.27
अनादिश्चेतनस्य शरीरयोग इत्युक्तम्. स्वकृतकर्मनिमित्तं चास्यं
शरीरं सुखदु:खाधिष्ठान ततृ परीक्ष्यते- किं घ्राणादिवदेकप्रकृतिकम्
? उत नानाप्रकृतिकम् ? इति। कुत: संशय: ?, विप्रतिपत्ते: संशय:-
पृथिव्यादीनि भूतानि संख्याविकल्पेन शरीरप्रकृतिरिति प्रतिजानते
इति। किं तत्र तत्त्वम् ?-
न्या.सू. पार्थिवं गुणान्तरोपलब्धे: ।। 27 ।।
तत्र मानुषं शरीरं पार्थिवम्, कस्मात् ?. गुणान्तरोपलब्धे:= गन्धवती
पृथिवी गन्धवच्च शरीरम्, अबादीनामऽगन्धत्वात् तत्प्रकृति अगन्धं
स्यात्। न त्विदमबादिभिरसंपृक्तया पृथिव्याऽऽरब्धं चेष्टेन्द्रियार्थाश्रयभावेन
कल्पते इत्यत: पञ्चानां भूतानां संयोगे सति शरीरं भवति, भूतसंयोगो
हि मिथ: पञ्चानां न निषिद्ध इति। आप्यतैजसवायव्यानि लोकान्तरे शरीराणि
तेष्वपि भूतसंयोग: पूरुषार्थतन्त्र इति। अथाल्यादिद्रव्यनिष्पत्तावपि
निस्संशय:- नाऽबादिसंयोगमन्तरेण निष्पत्तिरिति।।27।।
3.1.28
न्या.सू. 'पार्थिवाप्यतैजसं तद्गुणोलब्धे:'।।28।।
न्या.सू. 'नि:श्वासोच्छ्वासोपलब्धेश्चातुर्भौतिकम्'।।29।।
न्या.सू. 'गन्धक्लेदपाकव्यूहावकाशदानेभ्य: पाञ्चभौतिकम्'।।30।।
ते इमे संदिग्धा हेतव इत्युपेक्षितवान् सूत्रकार:। कथं संदिग्धा:
?, सति च प्रकृतिभावे भूतानां धर्मोपलब्धि: असति च संयोगाप्रतिषेधात्
संनिहितानामिति. यथा स्थाल्यामुदकतेजोवाय्वाकाशानामिति। तदिदमनेकभूतप्रकृति
( सत् ) शरीरम् अगंन्धमऽरसमऽरूपमऽस्पर्शं च प्रकृत्यनुविधानात्
स्यात्. न त्विदमित्थम्भूतं तस्मात् पार्थिवं गुणान्तरोपलब्धे:  ।। 28-30 ।।
3.1.29
न्या.सू. 'पार्थिवाप्यतैजसं तद्गुणोलब्धे:'।।28।।
न्या.सू. 'नि:श्वासोच्छ्वासोपलब्धेश्चातुर्भौतिकम्'।।29।।
न्या.सू. 'गन्धक्लेदपाकव्यूहावकाशदानेभ्य: पाञ्चभौतिकम्'।।30।।
ते इमे संदिग्धा हेतव इत्युपेक्षितवान् सूत्रकार:। कथं संदिग्धा:
?, सति च प्रकृतिभावे भूतानां धर्मोपलब्धि: असति च संयोगाप्रतिषेधात्
संनिहितानामिति. यथा स्थाल्यामुदकतेजोवाय्वाकाशानामिति। तदिदमनेकभूतप्रकृति
( सत् ) शरीरम् अगंन्धमऽरसमऽरूपमऽस्पर्शं च प्रकृत्यनुविधानात्
स्यात्. न त्विदमित्थम्भूतं तस्मात् पार्थिवं गुणान्तरोपलब्धे:  ।। 28-30 ।।
3.1.30
न्या.सू. 'पार्थिवाप्यतैजसं तद्गुणोलब्धे:'।।28।।
न्या.सू. 'नि:श्वासोच्छ्वासोपलब्धेश्चातुर्भौतिकम्'।।29।।
न्या.सू. 'गन्धक्लेदपाकव्यूहावकाशदानेभ्य: पाञ्चभौतिकम्'।।30।।
ते इमे संदिग्धा हेतव इत्युपेक्षितवान् सूत्रकार:। कथं संदिग्धा:
?, सति च प्रकृतिभावे भूतानां धर्मोपलब्धि: असति च संयोगाप्रतिषेधात्
संनिहितानामिति. यथा स्थाल्यामुदकतेजोवाय्वाकाशानामिति। तदिदमनेकभूतप्रकृति
( सत् ) शरीरम् अगंन्धमऽरसमऽरूपमऽस्पर्शं च प्रकृत्यनुविधानात्
स्यात्. न त्विदमित्थम्भूतं तस्मात् पार्थिवं गुणान्तरोपलब्धे:  ।। 28-30 ।।
3.1.31
न्या.सू. श्रुतिप्रामाण्याच्च ।। 31 ।।
सूर्यं ते चक्षुर्गच्छतात्
"इति श्रनूयते तदिदं प्रकृतौ विकारस्य प्रलयाभिधानमिति। ""सूर्यं                                        "
"ते चक्षु: स्पृणोमि"" इत्यत्र मन्त्रान्तरे ""पृथिवीं ते शरीरं स्पृणोमि""                                "
इति श्रूयते सेयं कारणाद् विकारस्य स्पृत्तिरभिधीयते इति। स्थाल्यादिषु
च तुल्यजातीयानामेककार्यारम्भदर्शनाद् भिन्नजातीयानामेककार्यारम्भानुपपत्ति:  ।। 31 ।।
3.1.32
अथेदानीमिन्द्रियाणि प्रमेयक्रमेण विचार्यन्ते- किमाऽऽव्यक्तिकानि
? आहोस्विद् भौतिकानि ? इति। कृत:
संशय:?
न्या.सू. कृष्णसारे सत्युपलम्भाद् व्यतिरिच्य चोपलम्भात्संशय: ।। 32 ।।
कृष्णसारं भौतिकं तस्मिन्नऽनुपहते रूपोपलब्धि: उपहते चानुपलब्धिरिति,
व्यतिरिच्य कृष्णसारमवस्थितस्य विषयस्योपलम्भो न कृष्णसारप्राप्तस्य,
न चाऽप्राप्यकारित्वमिन्द्रियाणाम्, तदिदमभौतिकत्वे विभुत्वात्
संभवति, एवमुभयधर्मोपलब्धे: संशय: ।। 32 ।।
3.1.33
अभौतिकानीत्याह, कस्मात् ?-
न्या.सू. महदणुग्रहणात् ।। 33 ।।
महदिति- महत्तरं महत्तमं चोपलभ्यते यथा न्यग्रोधपर्वतादि; अण्विति-
अणुतरमणुतमं च गृह्यते यथ्ंा न्यग्रोधधानादि, तदुभयमुपलभ्यमानं
चक्षुषो भौतिकत्वं बाधते- भौतिकं हि यावत् तावदेव व्याप्नोति अभौतिकं
तु विभुत्वात् सर्वव्यापकमिति ।। 33 ।।
3.1.34
न महदणुग्रहणमात्रादभौतिकत्वं विभुत्वं चेन्द्रियाणां शक्यं प्रतिपत्तम्. इदं खलु-
न्या.सू. रश्म्यर्थसंनिकर्षविशेषात् तद्ग्रहणम् ।। 34 ।।
तयोर्महदण्वोर्ग्रहणं चक्षूरश्मेरर्थस्य च संनिकर्षविशेषाद् भवति
यथा प्रदीपरश्मेरर्थस्य चेति, रश्म्यर्थसंनिकर्षश्च आवरणलिङ्ग:-
चक्षुषो हि रश्मि: कुड्यादिभिरावृतमर्थं न प्रकाशयति यथा प्रदीपरश्मिरिति  ।। 34 ।।
3.1.35
आवरणानुमेयत्वे सतीदमाह-
न्या.सू. तदनुपलब्धेरहेतु: ।। 35 ।।
रूपस्पर्शवद्धि तेज: महत्त्वादनेकद्रव्यवत्त्वाद् रूपवत्त्वाच्चोपलब्धिरिति
प्रदीपवत् प्रत्यक्षत उपलभ्येत चाक्षुषो
रश्मिर्यदि स्यादिति ।। 35 ।।
3.1.36
न्या.सू. नानुमीयमानस्य प्रत्यक्षतोऽनुपलब्धिरभावहेतु: ।। 36 ।।
संनिकर्षप्रतिषेधार्थेनाऽऽवरणेन लिङ्गेनानुमीयमानस्य रश्मेर्या
प्रत्यक्षतोऽनुपलब्धिर्नाऽसावऽभावं प्रतिपादयति यथा चन्द्रमस:
परभागस्य पृथिव्याश्चाधोभागस्य ।। 36 ।।
3.1.37
न्या.सू. द्रव्यगुणधर्मभेदाच्चोपलब्धिनिमय: ।। 37 ।।
भिन्न: खल्वयं द्रव्यधर्मो गुणधर्मश्च, महदनेकद्रव्यवच्च विषक्तावयवमाप्यं
द्रव्यं प्रत्यक्षतो नोपलभ्यते स्पर्शस्तु शीतो गृह्यते. तस्य द्रव्यस्यानुबन्धात्
हेमन्तशिशिरौ कल्पेते, तथाविधमेव च तैजसं द्रव्यमनुद्भूतरूपं सह  रूपेण नोपलभ्यते
स्पर्शस्त्वऽस्योष्ण उपलभ्नपयते तस्य द्रव्यस्यानुबन्धाद् ग्रीष्मवसन्तौ कल्पेते ।। 37 ।।
3.1.38
यत्र त्वेषां भवति-
न्या.सू. अनेकद्रव्यसमवायाद् रूपविशेषाच्च रूपोपलब्धि: ।। 38 ।।
यत्र रूपं च द्रव्यं च तदाश्रय: प्रत्यक्षत उपलभ्यते, रूपविशेषस्तु
यद्भावात् क्वचिद्रूपोपलब्धि: यदभावाच्च द्रव्यस्य क्वचिदनुपलब्धि:
स रूपधर्मोयमुद्भवसमाख्यात इति, अनुद्भूतरूपश्चायं नायनो रश्मि:
तस्मात् प्रत्यक्षतो नोपलभ्यते इति। दृष्टश्च तेजसो धर्मभेद:- उद्भूतरूपस्पर्शं
प्रत्यक्षं तेजो यथाऽऽदित्यरश्मय:, उद्भूतरूपमनुद्भूतस्पर्शं
च प्रत्यक्षम् ( तेज: ) यथा प्रदीपरश्मय:, उद्भूतस्पर्शमनुद्भूतरूपमप्रत्यक्षं
यथाऽबादिसंयुक्तं तेज:, अनुद्भूतरूपस्पर्शोऽप्रत्यक्षश्चाक्षुषो  रश्मिरिति ।। 38 ।।
3.1.39
न्या.सू. कर्मकारितश्चेन्द्रियाणां व्यूह: पुरुषार्थतन्त्र: ।। 39 ।।
यथा चेतनस्यार्थो विषयोपलब्धिभूत: सुखदु:खोपलब्धिभूतश्च कल्पते
तथेन्द्रियाणि व्यूढानि, विषयप्राप्त्यर्थश्च रश्मेश्चाक्षुषस्य
व्यूह:, रूपस्पर्शानभिव्यक्तिश्च व्यवहारप्रक्लृप्त्यर्था, द्रव्यविशेषे
च प्रतीघातादावरणोपपत्तिर्व्यवहारार्था, सर्वद्रव्याणां विश्वरूपो
व्यूह इन्द्रियवत् कर्मकारित: पुरुषार्थतन्त्र:। कर्म तु धर्माधर्मभूतं
चेतनस्योपभोगार्थमिति ।
अव्यभिचाराच्च प्रतिधातो भौतिकधर्म: । यश्चावरणोपलम्भादिन्द्रियस्य
द्रव्यविशेषे प्रतिघात: स भौतिकधर्म:- न भूतानि व्यभिचरति. नाऽभौतिकं
प्रतिघातधर्मकं दृष्टमिति। अप्रतिघातस्तु व्यभिचारी- भौतिकाभौतिकयो:
समानत्वादिति। यदपि मन्यते- प्रतिघाताद् भौतिकानीन्द्रियाणि अप्रतिघातादऽभौतिकानीति
प्राप्तम्. दृष्टश्चाऽप्रतिघात: काचाभ्रपटलस्फटिकान्तरितोपलब्धे:,
तन्न युक्तम्, कस्मात् ? यस्माद् भौतिकमपि न प्रतिहन्यते-
काचाभ्रपटलस्फटिकान्तरितप्रकाशात् प्रदीपरश्मीनाम्, स्थाल्यादिषु
पाचकस्य तेजसोऽप्रतिघात: ।। 39 ।।
3.1.40
उपपद्यते चानुपलब्धि: कारणभेदात्-
न्या.सू. मध्यन्दिनोल्काप्रकाशानुपलब्धिवत्तदनुपलब्धि: ।। 40 ।।
यथाऽनेकद्रव्येण समवायाद्रूपविशेषाच्चोपलब्धिरिति सत्युपलब्धिकारणे
मध्यन्दिनोल्काप्रकाशो नोपलभ्यते आदित्यप्रकाशेनाऽभिभूत:, एवं
महदनेकद्रव्यवत्त्वाद् रूपविशेषाच्चोपलब्धिरिति सत्युपलब्धिकारणे
चाक्षुषो रश्मिर्नोपलभ्यते निमित्तान्तरत:, तच्च व्याख्यातम्- अनुद्भूतरूपस्पर्शस्य
द्रव्यस्य प्रत्यक्षतोऽनुपलब्धिरिति।।40।।
3.1.41
अत्यन्तानुपलब्धिश्चाभावकारणम् । यो हि ब्रवीति- लोष्टप्रकाशो मध्यन्दिने
आदित्यप्रकाशाभिभवान्नोपलभ्यते इति, तस्यैतस्स्यात्-
न्या.सू. न रात्रावप्यनुपलब्धे: ।। 41 ।।
अपि= अनुमानतोऽनुपलब्धेरिति, एकमत्यन्तानुपलब्धेर्लोष्टप्रकाशो
नास्ति, न त्वेवं चाक्षुषो रश्मिरिति ।। 41 ।।
3.1.42
उपपन्नरूपा चेयम्-
न्या.सू. बाह्यप्रकाशानुग्रहाद्र विषयोपलब्धेरनभिव्यक्तितोऽनुपलब्धि: ।। 42 ।।
बाह्येन प्रकाशेनाऽनुगृहीतं चक्षुर्विषयग्राहकम्. तदभावेऽनुपलब्धि:,
सति च प्रकाशानुग्रहे रूपस्पर्शोपलब्धौ च सत्यां तदाश्रयस्य द्रव्यस्य
चक्षुषा ग्रहणम्, रूपस्याऽनुद्भूतत्वात् सेयं रूपानभिव्यक्तितो
"रूपाश्रयस्य द्रव्यस्यानुपलब्धिर्दृष्टा, तत्र यदुक्तम्- ""तदनुपलब्धेरहेतु:                            "
"33"" इति. एतदयुक्तम् ।। 42 ।।                                                                        "
3.1.43
कस्मात् पुनरभिभवोऽनुपलब्धिकारणं चाक्षुषस्य रश्मेर्नोच्यते ? इति.
न्या.सू. अभिव्यक्तै चाभिभवात् ।। 43 ।।
बाह्यप्रकाशानुग्रहनिरपेक्षतायां चेति चार्थ:, यद् रूपमभिव्यक्तम्=
उद्भूतं बाह्यप्रकाशानुग्रहं च नापेक्षते तद्विषयोऽभिभव:- विपर्ययेऽभिभवाभावात्=
अनुद्भूतरूपत्वाच्चाऽनुपलभ्यमानं बाह्यप्रकाशानुग्रहाच्चोपलभ्यमानं
नाऽभिभूयते, इति एवमुपपन्नम्- अस्ति चाक्षुषो रश्मिरिति ।। 43  ।।
3.1.44
न्या.सू. नक्तञ्चरनयनरश्मिदर्शनाच्च ।। 44 ।।
दृश्यते हि नक्तं नयनरश्मयो नक्तञ्चराणां वृषदंशप्रभृतीनां तेन
शेषस्यानुमानमिति। जातिभेदवदिन्द्रियभेद इति चेत् ?, धर्मभेदमात्रं
चानुपपन्नम्- आवरणस्य प्राप्तिप्रतिषेधार्थस्य दर्शनादिति ।। 44  ।।
3.1.45
इन्द्रियार्थसंनिकर्षस्य ज्ञानकारणत्वानुपपत्ति:, कस्मात् ?
न्या.सू. अप्राप्य ग्रहणम् काचाभ्रपटलस्फटिकान्तरितोपलब्धे: ।। 45 ।।
तृणादि सर्पद् द्रव्यं काचेऽभ्रपटले वा प्रतिहतं दृष्टम्, अव्यवहितेन
संनिकृष्यते. व्याहन्यते वै प्राप्तिर्व्यवधानेनेति, यदि च रश्म्यर्थसंनिकर्षो
ग्रहणहेतु: स्यात् ? न व्यवहितस्य संनिकर्ष इत्यऽग्रहणं स्यात्,
अस्ति चेयं काचाऽभ्रपटलस्फटिकान्तरितोपलब्धि: सा ज्ञापयति- अप्राप्यकारीणीन्द्रियाणि
( इति ). अत एवाऽभौतिकानि- प्राप्यकारित्वं हि भौतिकधर्म इति ।।  45 ।।
3.1.46
न्या.सू. कुड्यान्तरितानुपलब्धेरप्रतिषेध: ।। 46 ।।
अप्राप्यकारित्वे सतीन्द्रियणां कुड्यान्तरितस्यानुप?लब्धिर्न स्यात् ।। 46 ।।
3.1.47
प्राप्यकारित्वेऽपि तु काचाभ्रपटलस्फटिकान्तरितोपलब्धिर्न स्यात् ?-
न्या.सू. अप्रतीघातात् संनिकर्षोपपत्ति: ।। 47 ।।
न च काचोऽभ्रपटलं वा नायनरश्मिं विष्टभ्नाति सोऽप्रतिहन्यमान: संनिकृष्यते इति ।। 47 ।।
3.1.48
यश्च मन्यते- न भैतिकस्याऽप्रतिघात इति, तन्न-
न्या.सू. आदित्यरश्मे: स्फटिकान्तरितेपि दाह्येऽविघातात् ।। 48 ।।
'आदित्यरश्मेरविघातात्' 'स्फटिकान्तरितेप्यविघातात्' 'दाह्येऽविघातात्'
अविघातादिति च पदाभिसंबन्धाद्
वाक्यभेद इति. यथावाक्यं चार्थभेद इति, आदित्यरश्मि: कुम्भादि?षु
न प्रतिहन्यते- अविघातात् कुम्भस्थमुदकं तपति, प्राप्तौ हि द्रव्यान्तरगुणस्य
उष्णस्य स्पर्शस्य ग्रहणं तेन च शीतस्पर्शा?भिभव इति 1। स्फटिकान्तरितेपि
प्रकाशनीये प्रदीपरश्मीनामप्रतिघात: अप्रतिघातात् प्राप्तस्य ग्रहणमिति
2। भर्जनकपालादिस्थं च द्रव्यमाग्नेयेन
तेजसा दह्यते तत्राऽविघातात् प्राप्ति: प्राप्तौ तु दाह:- नाऽप्राप्यकारि
"तेज इति 3। ""अविघातात्"" इति च केवलं पदमुपादीयते, कोयमविघातो नाम                                      "
?, अव्यूह्यमानावयवेन व्यवधायकेन द्रव्येण सर्वतो द्रव्यस्याऽविषृम्भ:=
क्रियाहेतोरप्रतिबन्ध:= प्राप्तेरप्रतिषेध इति, दृष्टं हि कलशनिषक्तानामपां
बहि: शीतस्पर्शग्रहणम्. न चेन्द्रिनयेणासंनिकृष्टस्य द्रव्यस्य
स्पर्शोपलब्धि:, दृष्टौ च प्रस्पन्दपरिस्रवौ, तत्र काचाभ्रपटलादिभिर्नायनरश्मेरप्रतिघाताद्
विभिद्याऽर्थेन सह संनिकर्षादुपपन्नं ग्रहणमिति ।।
48।।
3.1.49
न्या.सू. नेतरेतरधर्मप्रसङ्गात् ।।49।।
काचाभ्रपटलादिवद्वा कुड्यादिभिरप्रतिघात:, कुड्यादिवद्वा काचाभ्रपटलादिभि:
प्रतीघात इति प्रसज्यते, नियमे कारणं वाच्यमिति ।। 49 ।।
3.1.50
न्या.सू. आदर्शोदकायो: प्रसादस्वाभाव्याद् रूपोपलब्धिवत्तदुपलब्धि: ।। 50 ।।
आदर्शोदकयो: प्रसाद:= रूपविशेष: स्वो धर्म:- नियमदर्शनात्, प्रसादस्य
वा स्वो धर्मो रूपोपलम्भनम्, यथाऽऽदर्शप्रतिहतस्य परावृत्तस्य
नयनरश्मे: स्वेन मुखेन संनिकर्षे सति स्वमुखोपलम्भनं प्रतिबिम्बग्रहणाख्यम्
आदर्शरूपानुग्रहात् तन्निमित्तं भवति- आदर्शरूपोपघाते तदभावात्.
कुड्यादिषु च प्रतिबिम्बग्रहणं न भवति, एवं काचाभ्रपटलादिभिरविघातश्चक्षूरश्मे:
कुड्यादिभिश्च प्रतिघात:- द्रव्यस्वभावनियमादिति ।। 50 ।।
3.1.51
न्या.सू. दृष्टानुमितानां नियोगप्रतिषेधानुपपत्ति: ।। 51 ।।
प्रमाणस्य तत्त्वविषयत्वात्, न खलु भो: परीक्षमाणेन दृष्टानुमिता
?अर्था: शक्या नियोक्तुम्- 'एवं भवत' इति. नापि प्रतिषेद्धुम्-
'एवं न भवत' इति, न हीदमुपपद्यते- 'रूपवद् गन्धोपि चाक्षुषो भवतु'
इति. 'गन्धवद्वा रूपं चाक्षुषं मा भूत' इति, 'अग्निप्रतिपत्तिवद्
धूमेनोदकप्रतिपत्तिरपि भवतु' इति, 'उदकाऽप्रतिपत्तिवद्वा धूमेनाग्निप्रतिपत्तिरपि  मा भूत्' इति। किं
कारणम् ?, यथा खल्वर्था भवन्ति= य एषां स्वो भाव:= स्वो धर्म इति
तथाभूता: प्रमाणेन प्रतिपद्यन्ते इति- तथाभूतविषयकं हि प्रमाणथ्मति।
इमौ खलु नियोगप्रतिषेधौ भवता देशितौ- काचाभ्रपटलादिवद्वा कुड्यादिभिरप्रतिघातो
भवतु. कुड्यादिवद्वा काचाभ्रपटलादिभिरप्रतिघातो मा भूत्. इति, न-
दृष्टानुमिता: खल्विमे द्रव्यधर्मा:= प्रतिघाताप्रतिघातयोर्हि उपलब्ध्यऽनुपलब्धी
व्यवस्थापिके- व्यवहितानुपलब्ध्याऽनुमीयते- कुड्यादिभि: प्रतिघात:,
व्यवहितोपलब्ध्याऽनुमीयते- काचाभ्रपटलादिभिरप्रतिघात इति ।। 51  ।।
3.1.52
अथापि खल्वेकमिन्द्रियम् ? बहूनीन्द्रियाणि वा ?। कुत: संशय: ?
न्या.सू. स्थानान्यत्वे नानात्वाद् अवयविनानास्थानत्वाच्च संशय: ।। 52 ।।
बहूनि द्रव्याणि नानास्थानानि दृश्यन्ते. नानास्थानश्च सन्नेकोऽवयवी
चेति. तेनेन्द्रियेषु भिन्नस्थानेषु संशय इति ।। 52 ।।
3.1.53
एकमिन्द्रियम्-
न्या.सू. त्वगव्यतिरेकात् ।। 53 ।।
'त्वगेकमिन्द्रियम्' इत्याह। कस्मात् ?. अव्यतिरेकात्= न त्वचा
किंचिदिन्द्रियाधिष्ठानं न प्राप्तम्- न चाऽसत्यां त्वचि किंचिद्विषयग्रहणं
भवति. यया सर्वेन्द्रियस्थानानि व्याप्तानि यस्यां च सत्यां विषयग्रहणं
भवति सा त्वगेकमिन्द्रियमिति । न- इन्द्रियान्तरार्थानुपलब्धे:।
स्पर्शोपलब्धिलक्षणायां सत्यां त्वचि गृह्यमाणे ( च ) त्वगिन्द्रियेणे
स्पर्शे इन्द्रियान्तरार्था रूपादयो न गृह्यन्ते अन्धादिभि:. न
स्पर्शग्राहकादिन्द्रियाद् इन्द्रियान्तरमस्?तीति स्पर्शवद् अन्धादिभिर्गृह्येरन्  रूपादय: न च
गृह्यन्ते तस्मान्नैकमिन्द्रियं त्वगिति ।।
त्वगवयवविशेषेण धूमोपलब्धिवत्तदुपलब्धि:। यथा त्वचोऽवयवविशेष:
कश्चित् चक्षुषि संनिकृष्टो धूमस्पर्शं गृह्णाति नान्य एवं त्वचोऽवयवविशेषा
रूपादिग्राहकास्तेषामुपघातादन्धादिभिर्न गृह्यन्ते रूपादय इति  ।।
व्याहतत्वादहेतु:।
'त्वगव्यतिरेकादेकमिन्द्रियम्' इत्युक्त्वा 'त्वगक्यवविशेषेण धूमोपलब्धिवद्
रूपाद्युपलब्धि:' इत्युच्यते. एवं च सति नानाभूतानि विषयग्राहकाणि-
विषयव्यवस्थानात्= तद्भावे विषयग्रहणस्य भावात् तदुपघाते चाऽभावात्.
तथा च पूर्वो वाद उत्तरेण वादेन व्याहन्यते इति ।।
संदिग्?धश्चाऽव्यतिरेक:। पृथिव्यादिभिरपि भूतैरिन्द्रियाधिष्ठानानि
व्याप्तानि. न च तेष्वसत्सु विषयग्रहणं भवतीति. तस्मान्न त्वग्
अन्यद्वा सर्वविषयमेकमिन्द्रियमिति ।। 53 ।।
3.1.54
न्या.सू. न युगपदार्थानुपलब्धे: ।। 54 ।।
आत्मा मनसा संबध्यते मन इन्द्रियेण इन्द्रियं सर्वार्थै: संनिकृष्टमिति
आत्मेन्द्रियमनोऽर्थसंनिकर्षेभ्यो युगपद् ग्रहणानि स्यु: न च युगपद्
रूपादयो गृह्यन्ते तस्मान्नैकमिन्द्रियं सर्वविषयमस्तीति= असाहचर्याच्च
विषयग्रहणानां नैकमिन्द्रियं सर्वविषयकम्, साहचर्ये हि विषयग्रहणानामन्धाद्यनुपपत्तिरिति  ।। 54 ।।
3.1.55
न्या.सू. विप्रतिषेधाच्च न त्वगेका ।। 55 ।।
न खलु त्वगेकमिन्द्रियम्- व्याघातात्, त्वचा रूपाण्यऽप्राप्तानि
गृह्यन्ते इति अप्राप्यकारित्वे स्पर्शादिष्वप्येवं प्रसङ्ग:, स्पर्शादीनां
च प्राप्ता?नां ग्रहणाद् रूपादीनाम् ( अपि ) प्राप्तानां ग्रहणमिति
प्राप्तम्। प्राप्याऽप्राप्यकारित्वमितिचेत् ?. आवरणानुपपत्तेर्विषयमात्रस्य
ग्रहणम्= अथापि मन्येत- प्राप्ता: स्पर्शादयस्त्वचा गृह्यन्ते रूपाणि
त्वऽप्राप्तानीति, एवं
सति नास्त्यावरणम्. आवरणानुपपत्तेश्च रूपमात्रस्य ग्रहणं व्यवहितस्य
चाव्यहितस्य चेति। दूरान्तिकानुविधानं च रूपोपलब्ध्यनुपलब्ध्योर्न
स्यात्= अप्राप्तं त्वचा गृह्यते रूपमिति दूरे रूपस्याऽग्रहणमन्तिके
च ग्रहणमित्येतद् न स्यादिति ।। 55 ।।
3.1.56
एकत्वप्रतिषेधाच्च नानात्वसिद्धौ स्थानाहेतुरप्युपादीयते-
न्या.सू. इन्द्रियार्थपञ्चत्वात् ।। 56 ।।
अर्थ:= प्रयोजनं तत् पञ्चविधमिन्द्रियाणाम्= स्पर्शनेनेन्द्रियेण
स्पर्शग्रहणे सति न तेनैव रूपं गृह्यते इति रूपग्रहणप्रयोजनं चक्षुरनुमीयते,
स्पर्शरूपग्रहणे च ताभ्यामेव न गन्धो गृह्यते इति गन्धग्रहणप्रयोजनं
घ्राणमनुमीयते, त्रयाणां ग्रहणे न तैरेव रसो गृह्यते इति रसग्रहणप्रयोजनं
रसनमनुमीयते, न चतुर्णां ग्रहणे तैरेव शब्द: श्रूयते इति शब्दग्रहणप्रयोजनं
श्रोत्रमनुमीयते, एवमिन्द्रियप्रयोजनस्याऽनितरेतरसाधनसाध्यत्वात्
पञ्चैवेन्द्रियाणि ।। 56 ।।
3.1.57
न्या.सू. न तदर्थबहुत्वात् ।। 57 ।।
न खलु 'इन्द्रियार्थपञ्चत्वात् पञ्चेन्द्रियाणि' इति सिध्यति,
कस्मात् ?. तेषामर्थानां बहुत्वात्= बहव: खल्विमे इन्द्रियार्था:=
स्पर्शास्तावत् शीतोष्णानुष्णाशीता इति. रूपाणि शुक्लहरितादीनि.
गन्धा इष्टानिष्टोपेक्षणीया:. रसा: कटुकादय:, शब्दा वर्णात्मनो
ध्वनिमात्राश्च भिन्ना:, तद् यस्येन्द्रियार्थपञ्चत्वात् पञ्चेन्द्रियाणि
तस्येन्द्रियार्थबहुत्वाद् बहूनीन्द्रियाणि प्रसज्यन्?ते इति ।।  57 ।।
3.1.58
न्या.सू. गन्धत्वाद्यऽव्यतिरेकाद् गन्धादीनामप्रतिषेध: ।। 58 ।।
गन्धत्वादिभि: स्वसमान्यै: कृतव्यवस्थानां गन्धादीनां यानि गन्धादिग्रहणानि
तान्यऽसमानसाधनसाध्यत्वाद्
ग्राहकान्तराणि न प्रयोजयन्ति. अर्थसमूहोऽनुमानमुक्तो नाऽर्थैकदेश:,
अर्थैकदेशं चाश्रित्य विषयपञ्चत्वमात्रं भवान् प्रतिषेधति. तस्मादयुक्तोयं
प्रतिषेध इति। कथं पुनर्गन्धत्वादिभि: स्वसामान्यै: कृतव्यवस्था
गन्धादय: ? इति, स्पर्श: खल्वयं त्रिविध:- शीत उष्णोऽनुष्णाशीतश्च
स्पर्शत्वेन स्वसामान्येन संगृहीत:, गृह्यमाणे च शीतस्पर्शे नोष्?णस्याऽनुष्णाशीतस्य
वा स्पर्शस्य ग्रहणं ग्राहकान्तरं प्रयोजयति- स्पर्शभेदानामेकसाधनसाध्यत्वात्=
येनैव शीतस्पर्शो गृह्यते तेनैवेतरावपीति। एवं गन्धत्वेन गन्धानाम्.
रूपत्वेन रूपाणाम्. रसत्वेन रसानाम्. शब्दत्वेन शब्दानामिति। गन्धादिग्रहणानि
पुनरसमानसाधनसाध्यत्वान्नग्राहकान्तराणां प्रयोजकानि, तस्मादुपपन्नमिन्द्रियार्थपञ्चत्वात्
पञ्चेन्द्रियाणीति ।। 58 ।।
3.1.59
यदि सामान्यं संग्राहकम् ? प्राप्तमिन्द्रियाणाम्-
न्या.सू. विषयत्वाव्यतिरेकादेकत्वम् ।। 59 ।।
विषयत्वेन हि सामान्येन गन्धादय: संगृहीता इति ।। 59 ।।
3.1.60
न्या.सू. न बुद्धिलक्षणाधिष्?ठानगत्याकृतिजातिपञ्चत्वेभ्य: ।। 60 ।।
न खलु विषयत्वेन सामान्येन कृतव्यवस्था विषया ग्राहकान्तरनिरपेक्षा:=
एकसाधनग्राह्य अनुमीयन्ते. अनुमीयन्ते च पञ्च गन्धादयो गन्धत्वादिभि:
स्वसामान्यै: कृतव्यवस्था: इन्द्रियान्तरग्राह्य:. तस्मादसंबद्धमेतत्,
अयमेव चार्थोऽनूद्यते- 'बुद्धिलक्षणपञ्चत्वात्' इति= बुद्धय एव
"लक्षणानि- विषयग्रहणलिङ्गत्वादिन्द्रियाणाम्, तदेतत् ""इन्द्रियार्थपञ्चत्वात्                          "
"55"" इत्येतस्मिन् सूत्रे कृतभाष्यमिति, तस्माद् बुद्धिलक्षणपञ्चत्वात्  पञ्चेन्द्रियाणि।               "
अधिष्ठानान्यपि ख्?ालु पञ्च इन्द्रियाणाम्- सर्वशरीराधिष्ठानं
स्पर्शनं स्पर्शग्रहणलिङ्गम्, कृष्णताराधिष्ठानं चक्षु: बहिर्निस्मृतं
रूपग्रहणलिङ्गम्, नासाधिष्ठानं घ्राणम्, जिहाधिष्ठानं रसनम्, कर्णच्छिद्राधिष्ठानं
श्रोत्रम्, गन्धरसरूपस्पर्शशब्दग्रहणलिङ्गत्वादिति।
गतिमेदादपीन्द्रियभेद:- कृष्णसारोपनिबद्धं चक्षुर्बहिर्निस्सृत्य
रूपाधिकरणानि द्रव्याणि प्राप्नोति, स्पर्शनादीनि त्विन्द्रियाणि
विषया एवाऽऽश्रयोपसर्पणात् प्रत्यासीदन्ति, सन्तानवृत्त्या शब्दस्य
श्रोत्रप्रत्त्यासत्तिरिति।
आकृति खलु परिमाणम्= इयत्ता सा पञ्चधा- स्वस्थानमात्राणि घ्राणरसनस्पर्शनानि
विषयाव्यापिनानुमेयानि, चक्षु: कृष्णसाराश्रयं बहिर्निस्सृतं विषयव्यापि,
श्रोत्रं नान्यदाकाशात् तच्च विभु शब्दमात्रानुभवानुमेयं पुरुषसंस्कारोपग्रहाच्चाधिष्ठाननियमे
न शब्दस्य व्यञ्जकमिति।
जातिरिति योनिं प्रचक्षते- पञ्च खल्विन्द्रिनययोनय: पृथिव्यादीनि
भूतानि तस्मात् प्रकृतिपञ्चत्वादपि पञ्चेन्द्रियाणाति सिद्धम् ।।  60 ।।
3.1.61
कथं पुनर्ज्ञायते- भूतप्रकृतीनीन्द्रियाणि नाऽव्यक्तप्रकृतीनीति ?,-
भूतगुणविशेषोपलब्धेस्तादात्म्यम् ।। 61 ।।
दृष्टो हि वाय्वादीनां भूतानां गुणविशेषाभिव्यक्तिनियम:= वायु:
स्पर्शव्यञ्जक: आपो रसव्यञ्जिका:. तेजो रूपव्यञ्जकम्. पार्थिवं
किंचिद् द्रव्यं कस्यचिद् द्रव्यस्य ग्रन्धव्यञ्जकमद्व अस्ति चायमिन्द्रियाणां
भूतगुणविशेषोपलब्धिनियम: तेन भूतगुणविशेषोपलब्धेर्मन्यामहेभूतप्रकृतीनीन्द्रियाणि
नाऽव्यक्तप्रकृतीनिति ।। 61 ।।
3.1.62
( अथाऽर्थविवेचनम् )
गन्धादय: पृथिव्यादिगुणा इत्युद्दिष्टम् उद्देशश्च पृथिव्यादीनामेकगुणत्वे
चाऽनेकगुणत्वे समान इत्यत आह-
न्या.सू. गन्धरसरूपस्पर्शशब्दानां स्पर्शपर्यन्ता: पृथिव्या: ।। 62 ।।
न्या.सू. अप्तेजोवायूनां पूर्वं पूर्वमपोह्याकाशस्योत्तर: ।। 63 ।।
स्पर्शपर्यन्तानामिति विभ्?ाक्तिविपरिणाम:, आकाशस्योत्तर:= शब्द:
स्पर्शपर्यन्तेभ्य इति। कथं तर्हि तरप्‌निर्देश: ?. स्वतन्त्रविनियोगसामर्थ्यात्
तेनोत्तरशब्दस्य परार्थाभिधानं विज्ञायते- उद्देशसूत्रे हि स्पर्शपयन्तेभ्य:
पर: शब्द इति, तन्त्रं वा- स्पर्शस्य विवक्षितत्वात्= स्पर्शपर्यन्तेषु
नियुक्तेषु योऽन्यस्तदुत्तर: शब्द इति ।। 62-63 ।।
3.1.63
( अथाऽर्थविवेचनम् )
गन्धादय: पृथिव्यादिगुणा इत्युद्दिष्टम् उद्देशश्च पृथिव्यादीनामेकगुणत्वे
चाऽनेकगुणत्वे समान इत्यत आह-
न्या.सू. गन्धरसरूपस्पर्शशब्दानां स्पर्शपर्यन्ता: पृथिव्या: ।। 62 ।।
न्या.सू. अप्तेजोवायूनां पूर्वं पूर्वमपोह्याकाशस्योत्तर: ।। 63 ।।
स्पर्शपर्यन्तानामिति विभ्?ाक्तिविपरिणाम:, आकाशस्योत्तर:= शब्द:
स्पर्शपर्यन्तेभ्य इति। कथं तर्हि तरप्‌निर्देश: ?. स्वतन्त्रविनियोगसामर्थ्यात्
तेनोत्तरशब्दस्य परार्थाभिधानं विज्ञायते- उद्देशसूत्रे हि स्पर्शपयन्तेभ्य:
पर: शब्द इति, तन्त्रं वा- स्पर्शस्य विवक्षितत्वात्= स्पर्शपर्यन्तेषु
नियुक्तेषु योऽन्यस्तदुत्तर: शब्द इति ।। 62-63 ।।
3.1.64
न्या.सू. न सर्वगुणानुपलब्धे: ।। 63 ।।
नायं गुणनियोग: साधु:, कस्मात् ?. यस्य भूतस्य ये गुणा न ते तदात्मकेनेन्द्रियेण
सर्वे उपलभ्यन्ते= पार्थिवेन हि घ्राणेन स्पर्शपर्यन्ता न गृह्यन्ते
गन्ध एवैको गृह्यते, एवं शेषेष्वपीति ।। 64 ।।
3.1.65
कथं तर्हीमे गुणा विनियोक्तव्या: ? इति-
न्या.सू. एकैकश्येनोत्तरोत्तरगुणसद्भावादुत्तराणां तदनुपलब्धि: ।। 65 ।।
गन्धादीनामेकैको यथाक्रमं पृथिव्यादीनामेकैकस्य गुण: अतस्तदनुपलब्धि:=
तेषां तयो: तस्य चानुपलब्धि:= घ्राणेन रसरूपस्पर्शानां. रसनेन रूपस्पर्शयो:.
चक्षुक्षा स्पर्शस्येति । कथं तर्ह्यऽनेकगुणानि भू?तानि गृह्यन्ते  ? इति,
संसर्गाच्चानेकगुणग्रहणम् । अबादिसंसर्गाच्च पृथिव्यां रसादयो गृह्यन्ते
एवं शेषेष्वपीति ।। 65 ।।
3.1.66
नियमस्तर्हि न प्राप्नोति- संसर्गस्यानियमात् 'चतुर्गुणा पृथिवी'
'त्रिगुणा आप:' 'द्विगुणं तेज:' 'एकगुणो वायु:' इति,
नियमश्चोपपद्यते, कथम् ?-
न्या.सू. विष्टं ह्यपरं परेण ।। 66 ।।
पृथिव्यादीनां पूर्वपूर्वमुत्तरेणोत्तरेण विष्टम् अतो न संसर्गानियम
इति. तच्चैतद् भूतसृष्टौ वेदितव्यं नैतर्हीति ।। 66 ।।
3.1.67
न्या.सू. न पार्थिवाप्ययो: प्रत्यक्षत्वात् ।। 67 ।।
नेति त्रिसूत्रीं प्रत्याचष्टे, कस्मात् ?, पार्थिवस्य द्रव्यस्याऽऽप्यस्य
च प्रत्यक्षत्वात्। महत्त्वानेकद्रव्यत्वाद्रूपाच्चोपलब्धिरिति
तैजसमेव द्रव्यं प्रत्यक्षं स्यात्. न पार्थिवमाप्यं वा- रूपाभावात्।
तैजसवत्तु पार्थिवाप्ययो: प्रत्यक्षत्वाद् न संसर्गादनेकगुणग्रहणं
भूतानामिति। भूतान्तररूपकृतं च पार्थिवाप्ययो: प्रत्यक्षत्वं ब्रुवत:
प्रत्यक्षो वायु: प्रसज्यते. नियमे वा कारणमुच्यतामिति।
रसयोर्वा पार्थिवाप्ययो: प्रत्यक्षत्वात्, पार्थिवो रस: षड्‌विध:
आप्यो मधुर एव न चैतत् संसर्गाद् भवितुमर्हति। रूपयोर्वा पार्थिवाप्ययो:
प्रतयक्षत्वात्, तैजसरूपानुगृहीतयो: संसर्गे हि व्यञ्जकमेव रूपं
न व्यङ्ग्यमस्तीति। एकानेकविधत्वे च पार्थिवाप्ययो: प्रत्यक्षत्वाद्
रूपयो:= पार्थिवं हरितलोहितपीताद्यनेकविधं रूपम् आप्यं तु शुक्लमप्रकाशकं
न चैतदेकगुणानां संसर्गे सत्युपलभ्यते इति। उदाहरणमात्रं चैतत् ।
अत: परं प्रपञ्च:- स्पर्शयोर्वा पार्थिवतैजसयो: प्रत्यक्षत्वात्.
पार्थिवोऽनुष्णाशीत: स्पर्श: उष्णस्तैजस: प्रत्नयक्ष:. न चैतदेकगुणानामऽनुष्णाशीतस्पर्शेन
वायुना संसर्गेणोपपद्यते इति। अथ वा पार्थिवाप्ययोर्द्रव्ययोर्व्यवस्थितगुणयो:
प्रत्यक्षत्वात्= चतुर्गुणं पार्थिवं द्रव्यं त्रिगुणमाप्यं प्रत्यक्षं
तेन तत्कारणमनुमीयते- तथाभूतमिति. तस्य कार्यं लिङ्म्- कारणभावाद्धि
कार्यभाव इति। एवं तैजसवायव्ययोर्दव्ययो: प्रत्यक्षत्वाद् गुणव्यवस्थायास्तत्कारणे
द्रव्ये व्यवस्थानुमानमिति।
दृष्टश्च विवेक:- पार्थिवाप्ययो: प्रत्यक्षत्वात्= पार्थिवं द्रव्यमऽबादिभिर्वियुक्तं
प्रत्यक्षतो गृह्यते आप्यं च पराभ्यां तैजसं च वायुना, न चैकैकगुणं
"गृह्यते इति। निरनुमानं तु ""विष्टं ह्यपरं परेण 66"" इत्येतदिति=  नात्र                                "
लिङ्गमनुमापकं गृह्यते इति येनैतदेवं प्रतिपद्येमहि। यच्चोक्तम्-
'विष्टं ह्यपरं परेणेति भूतसृष्टौ वेदितव्यं न सांप्रतम्' इति
नियमकारणाभावादयुक्तम्‌, दृष्टं च सांप्रतम्- 'अपरं परेण विष्टम्'
इति= वायुना च विष्टं तेज इति। विष्टत्वम्= संयोग: स च द्वयो: समान:,
वायुना च विष्टत्वात् स्पर्शवत् तेज: न तु तेजसा विष्टत्वाद् रूपवान्
वायुरिति नियमकारणं नास्तीति। दृष्टं च तैजसेन स्पर्शेन वायव्यस्य
स्पर्शस्याऽभिभवादग्रहणमिति न च तेनैव तस्याऽभिभव इति ।। 67  ।।
3.1.68
"तदेवं न्यायावेरुद्धं प्रवादं प्रतिषिध्य ""न सर्वगुणानुपलब्धे: 63"" इति चोदितं समाधीयते-               "
न्या.सू. पूर्वपूर्वगुणोत्कर्षात् तत्तत्प्रधानम् ।। 68 ।।
तस्मान्न सर्वगुणोपलब्धिर्घ्राणादीनाम्. पूर्वं पूर्वं गन्धादेर्गुणस्योत्कर्षात्
तत्तत्‌प्रधानम्। का प्रधानता ?, विषयग्राहकत्वम्। को गुणोत्कर्ष:
?, अभिव्यक्तौ समर्थत्वम्। यथा बाह्यानां पार्थिवाप्यतैजसानां द्रव्याणां
चतुर्गुणत्रिगुणद्विगुणानां न सर्वगुणव्यञ्जकत्वं गन्धरसरूपोत्कर्षात्तु
यथाक्रमं गन्धरसरूपव्यञ्जकत्वम् एवं घ्राणरसनचक्षुषां चतुर्गुणत्रिगुणद्विगुणानां
न सर्वगुणग्राहकत्वं गन्धरसरूपोत्कर्षात्तु यथाक्रमं गन्धरसरूपग्राहकत्वं
तस्मात् घ्राणादीभिर्न सर्वेषां गुणानामुपलब्धिरिति। यस्तु प्रतिजानीते-
गन्धगुणत्वाद् घ्राणं गन्धस्य ग्राहकम् एवं रसनादिष्वपीति, तस्य
यथागुणयोगं घ्राणादिभिर्गुणग्रहणं प्रसज्यते इति ।। 68 ।।
3.1.69
किंकृतं पुनर्व्यवस्थानं किंचित् पार्थिवमिन्द्रियं न सर्वाणि
?. कानिचित् आप्यतैजसवायव्यानि इन्द्रियाणि न सर्वाणि ? इति-
न्या.सू. तव्द्यवस्थानं तु भूयस्त्वात् ।। 69 ।।
अर्थनिर्वृत्तिसमर्थस्य प्रविभक्तस्य द्रव्यस्य संसर्ग: पुरुषसंस्कारकारितो
भूयस्त्वम्, दृष्टो हि प्रकर्षे भूयस्त्वशब्द:- प्रकृष्टो यथा विषय:
'भूयान्' इत्युच्यते, यथा पृथगर्थक्रियासमर्थानि पुरुषसंस्कारवशाद्
विषौषधिमणिप्रभृतीनि द्रव्याणि निर्वर्त्यन्ते न सर्वं सर्वार्थम्
एवं पृथग्‌विषयग्रहणसमर्थानि घ्राणादीनि निर्वर्त्यन्ते न सर्वविषयग्रहणसमर्थानीति  ।। 69 ।।
3.1.70
स्वगुणान् नोपलभन्ते इन्द्रियाणि, कस्मादितिचेत् ?-
न्या.सू. सगुणानामिन्द्रियभावात् ।। 70 ।।
स्वान् गन्धादीन् नोपलभन्ते घ्राणादीनि। केन कारणेनेतिचेत् ?,
स्वगुणै: सह घ्राणादीनामिन्द्रियभावात्= घ्राणं स्वेन गन्धेन समानार्थकारिणा
सह बाह्यं गन्धं गृह्णाति तस्य स्वगन्धग्रहणं सहकारिवैकल्यान्न
भवति. एवं शेषाणामपि ।। 70 ।।
3.1.71
यदि पुनर्गन्ध: सहकारी च स्याद् घ्राणस्य ? ग्राह्यश्च ( स्यादेव ? ) इत्यत आह-
न्या.सू. तेनैव तस्याऽग्रहणाच्च ।। 71 ।।
न गुणोपलब्धिरिन्द्रियाणाम्। यो ब्रूते- यथा बाह्यं द्रव्यं चक्षुषां
गृह्यते तथा तेनैव चक्षुषा तदेव चक्षुर्गृह्यतामिति तादृगिदम्-
तुल्यो ह्युभयत्र प्रतिपत्तिहेत्वभाव इति ।। 71 ।।
3.1.72
न्या.सू. न शब्दगुणोपलब्धे: ।। 72 ।।
'स्वगुणान् नोपलभन्ते इन्द्रियाणि' इत्येतन्न भवति- उपलभ्यते हि
स्वगुण: शब्द: श्रोत्रेणेति ।। 72 ।।
3.1.73
तदुपलब्धिरितरेतरद्रव्यगुणवैधर्म्यात् ।। 73 ।।
न शब्देन गुणेन सगुणमाकाशमिन्द्रियं भवति. न शब्द: शब्दस्य व्यञ्जक:।
न च घ्राणादीनां स्वगुणग्रहणं प्रत्यक्षं नाप्यनुमीयते, अनुमीयते
तु श्रोत्रेणाकाशेन शब्दस्य ग्रहणं शब्दगुणत्वं चाकाशस्येति,
परिशेषश्चानुमानं वेदितव्यम्- आत्मा तावत् श्रोता न करणम्, मनस:
श्रोत्रत्वे बधिरत्वाभाव:, पृथिव्यादीनां घ्राणादिभावे सामर्थ्यं
श्रोत्रभावे चाऽसामर्थ्यम्, अस्ति चेदं श्रोत्रम् आकाशं च शिष्यते
परिशेषादाकाशं श्रोत्रमिति ।। 73 ।।
।। इति वात्स्यायनविरचिते न्यायभाष्ये तृतीयाध्यायस्य प्रथममाह्निकम् ।।
।। अथ न्यायभाष्यतृतीयाध्यायस्य द्वितीयमाह्निकम् ।।
****
3.2.01
परीक्षितानीन्द्रियाणि अर्थाश्च, बुद्धेरिदानीं परीक्षाक्रम:-
सा किमनित्या नित्या वा ? इति। कुत: संशय: ?-
न्या.सू. कर्माकाशसाधर्म्यात् संशय: ।। 1 ।।
अस्पर्शवत्त्वं ताभ्यां समानो धर्म उपलभ्यते बुद्धौ. विशेषश्चोपजनाऽपायधर्मवत्त्वम्,
विपर्ययश्च यथास्वमऽनित्यनित्ययोस्तस्यां बुद्धौ नोपलभ्यते तेन  संशय इति ।।1।।
3.2.02
अनुपपन्न: खल्वयं संशय:- सर्वशरीरिणां हि प्रत्यात्मवेदनीयाऽनित्या
बुद्धि: सुखादिवत्. भवति च संवित्ति:- 'ज्ञास्यामि' 'जानामि' 'अज्ञासिषम्'
इति, न चोपजनापायावन्तरेण त्रैकाल्यव्यक्तिस्ततश्च त्रैकाल्यव्यक्ते:  'अनित्या बुद्धि:'
"इत्येतत् सिद्धम्, प्रमाणसिद्धं चेदं शास्त्रेप्युक्तम्- ""इन्द्रियार्थसंनिकर्षोत्पन्नम्               "
"1-1-4"" ""युगपत् ज्ञानानुत्पत्तिर्मनसो लिङ्गम् 1-1-16"" इत्येवमादि,                                    "
तस्मात्संशयप्रक्रियानुपपत्तिरिति। दृष्टिप्रवादोपालम्भार्थं तु
प्रकरणम्. एवं हि पश्यन्त: प्रवदन्ति सांख्या:- 'पुरुषस्यान्त:करणभूता
नित्या बुद्धि:' इति । साधनं च प्रचक्षते-
न्या.सू. विषयप्रत्यभिज्ञानात् ।। 2 ।।
किं पुनरिदं प्रत्यभिज्ञानम् ? 'पूर्वमज्ञासिषमर्थं तमिमं जानामि'
इतिज्ञानयो: समानेऽर्थे प्रतिसन्धिज्ञानं प्रत्यभिज्ञानम् एतच्चाऽवस्थिताया
बुद्धेरुपपन्नम्. नानात्वे तु बुद्धिभेदेषूत्पन्नापवर्गिषु प्रत्यभिज्ञानानुपपत्ति:-
नान्यज्ञातमन्य: प्रत्यभिजानातीति ।। 2 ।।
3.2.03
न्या.सू. साध्यसमत्वादहेतु: ।। 3 ।।
यथा खलु नित्यत्वं बुद्धे: साध्यम् एवं प्रत्यभिज्ञानमपीति। किं
कारणम् ?. चेतनधर्मस्य करणेऽनुपपत्ति:- पुरुषधर्म: खल्वयं ज्ञानं
दर्शनमुपलब्धिर्बोध: प्रत्ययोऽध्यवसाय इति- चेतनो हि पूर्वज्ञातमर्थं
प्रत्यभिजानाति तस्यैतस्माद् हेतोर्नित्यत्वं युक्तमिति। करणचैतन्याभ्युपगमे
तु चेतनस्वरूपं वचनीयम्- नाऽनिर्दिष्टस्वरूपमाऽऽत्मान्तरं शक्यमस्तीति
प्रतिपत्तुम्। ज्ञानं चेद् बुद्धेरन्त:करणस्याभ्युपगम्यते चेतनस्येदानीं
किं स्वरूपं को धर्म: किं तत्त्वम्, ज्ञानेन च बुद्धौ वर्तमानेनायं  चेतन: किं करोरीति ।
चेतयते इतिचेत् ?. न ज्ञानादर्थान्तर वचनम् । पुरुषश्चेतयते बुद्धिर्जानातीति.
नेदं ज्ञानादर्थान्तरमुच्यते- येतयते जानीते पश्यति उपलभते इत्येकोयमर्थ
इति। बुद्धिर्ज्ञापयतीति चेत् ?. अद्धा जानीते पुरुषो बुद्धिर्ज्ञापयतीति
सत्यमेतत्. एवं चाभ्युपगमे 'ज्ञानं पुरुषस्य' इति सिद्धं भवति न
बुद्धेरन्त:करणस्येति ।
प्रतिपुरुषं च शब्दान्तर व्यवस्थाप्रतिज्ञाने ? प्रतिषेधहेतुवचनम्
। यश्च प्रतिजानीते- कश्चित् पुरुषश्चेतयते कश्चिद् बुध्यते कश्चिदुपलभते
कश्चित् पश्यति इति पुरुषानतराणि खल्विमानि= चेतनो बोद्धा उपलब्धा
द्रष्टेति नैकस्येति धर्मा इति, अत्र क: प्रतिषेधहेतुरिति ।
अर्थस्याऽभेद इतिचेत् ?. समानम् । अभिन्नार्था एते शब्दा इति
तत्र व्यवस्थानुपपत्तिरित्येवं चेत् मन्यसे ?. समानं
भवति= पुरुषश्चेतयते बुद्धिर्जानीते इत्यतत्राप्यर्थो न भिद्यते,
तत्रोभयोश्चेतनत्वादन्यतरलोप इति। यदि पुनर्बुध्यतेऽनयेति बोधनं
बुद्धिर्मन एवोच्यते तच्च नित्यम् ? अस्त्वेतदेवं न तु मनसो विषयप्रत्यभिज्ञानाद्
नित्यत्वम्. दृष्टं हि करणभेदे ज्ञातुरेकत्वात् प्रत्यभिज्ञानम्-
सव्यदृष्टस्येतरेण प्रत्यभिज्ञानादिति चक्षुर्वत्. प्रदीपवच्च=
प्रदीपान्तरदृष्टस्य प्रदीपान्तरेण प्रत्यभिज्ञानमिति, तस्माद्
ज्ञातुरयं नित्यत्वे हेतुरिति ।। 3 ।।
3.2.04
यच्च मन्यते- बुद्धेरऽवस्थिताया यथाविषयं वृत्तय:= ज्ञानानि निश्चरन्ति
वृत्तिश्च वृत्तिमतो नाऽन्येति. तच्च-
न्या.सू. न, युगपदग्रहणात् ।। 4 ।।
वृत्तिवृत्तिमतोरनन्यत्वे वृत्तिमतोऽवस्थानाद् वृत्तीनामवस्थानमिति
यानीमानि विषयग्रहणानि तान्यवतिष्ठन्ते इति युगपद् विषयाणां ग्रहणं
प्रसज्यते इति ।। 4 ।।
3.2.05
न्या.सू. अप्रत्यभिज्ञाने च विनाशप्रसङ्ग: ।। 5 ।।
अतीते च प्रत्यभिज्ञाने वृत्तिमानप्यतीत इत्यन्त:करणस्य विनाश:
प्रसज्यते, विपर्यये न नानात्वमिति ।। 5 ।।
3.2.06
अविभु चैक्रं मन: पर्यायेणेन्द्रियै: संयुज्यते इति-
न्या.सू. क्रमवृत्तित्वादयुगपद्‌ग्रहणम् ।। 6 ।।
इन्द्रियार्थानाम्। वृत्तिवृत्तिमतोर्नानात्वमिति. एकत्वे च प्रादुर्भावतिरोभावयोरभाव  इति ।। 6 ।।
3.2.07
न्या.सू. अप्रत्यभिज्ञानं च विषयान्तरव्यासङ्गात् ।। 7 ।।
अप्रत्यभिज्ञानम्= अनुपलब्धि:. अनुपलब्धिश्च कस्य चिदर्थस्य विषयान्तरव्यासक्ते
मनस्युपपद्यते- वृत्तिवृत्तिमतोर्नानात्वात्, एकत्वे हि अनर्थको
व्यासङ्ग इति ।। 7 ।।
3.2.08
विभुत्वे चान्त:करणस्य पर्यायेणेन्द्रियै: संयोग:-
न्या.सू. न, गत्यभावात् ।। 8 ।।
प्राप्तानीन्द्रियाण्यन्त:करणेनेति प्राप्त्यर्थस्य गमनस्याभाव:
तत्र क्रमवृत्तित्वाभावादयुगपद्ग्रहणानुपपत्तिरिति, गत्यभावाच्च
प्रतिषिद्धं विभुनोऽन्त:करणस्याऽयुगपद्‌ग्रहणं न लिङ्गान्तरेणानुमीयते
इति, यथा चक्षुषो गति: प्रतिषिद्धा- संनिकृष्टविप्रकृष्टयोस्तुल्यकालग्रहणात्,
पाणिचन्द्रमसोर्व्यवधानेन प्रतीघाते साऽनुमीयते इति। सोऽयं नान्त:करणे
विवादो न ( च ) तस्य नित्यत्वे- सिद्धं हि मनोऽन्त:करणं नित्यं
चेति। क्व तर्हि विवाद: ?, तस्य विभुत्वे. तच्च प्रमाणतोऽनुपलब्ध:
प्रतिषिद्धमिति। एकं चान्त:करणं नाना चैता ज्ञानात्मिका वृत्तय:-
चक्षुर्विज्ञानं घ्राणविज्ञानम्= रूपविज्ञानं गन्धविज्ञानम्. एतच्च
वृत्तिवृत्तिमतोरेकत्वेऽनुपपन्नमिति। पुरुषो जानीते नान्त:करणमिति,
एतेन विषयान्तरव्यासङ्ग: प्रत्युक्त:= विषयान्तरग्रहणलक्षणो विषयान्तरव्यासङ्ग:
पुरुषस्य नान्त:करणस्येति। केन चिदिन्द्रियेण संनिधि: केन चिदऽसंनिधिरित्ययं
तु व्यासङ्गोऽनुज्ञायते मनस इति ।। 8 ।।
3.2.09
एकमन्त:करणं नाना वृत्तय इति, सत्यऽभेदे वृत्तेरिदमुच्यते-
न्या.सू. स्फटिकान्यत्वाभिमानवत् तदन्यत्वाभिमान: ।। 9 ।।
तस्यां वृत्तौ नानात्वाभिमानां यथा द्रव्यान्तरोपहिते स्फटिकेऽन्यत्वाभिमानो
'नील:' 'लोहित:' इति. एवं विषयान्तरोपधानादिति ।।
न- हेत्वभावात् । स्फटिकान्यत्वाभिमानवदयं ज्ञानेषु नानात्वाभिमानो
गौण: न पुनर्गन्धाद्यन्यत्वाभिमानवदिति हेतुर्नास्ति हेत्वभावादनुपपन्न
इति। समानो हेत्वभाव: इति चेत् ?. न- ज्ञानानां क्रमेणोपजनापायदर्शनात्=
क्रमेण हीन्द्रियार्थेषु ज्ञानान्युपजायन्ते चाऽपयन्ति चेति दृश्यते
तस्माद् गन्धाद्यन्यत्वाभिमानवदयं ज्ञानेषु नानात्वाभिमान इति ।।  9 ।।
3.2.10
स्फटिकान्यत्वाभिमानवत्
न्या.सू. स्फटिकेप्यऽपरापरोत्पत्ते: क्षणिकत्वाद् व्यक्तीनामहेतु: ।। 10 ।।
'स्फटिकस्याऽभेदेनाऽवस्थितस्योपधानभेदान्नानात्वाभिमान:' इत्ययमविद्यमानहेतुक:
पक्ष:, कस्मात् ?. स्फटिकेप्यपरापरोत्पत्ते:= स्फटिकेप्यऽन्या
व्यक्तय उत्पद्यन्ते अन्या निरुध्यन्ते इति, कथम् ? क्षणिकत्वाद्
व्यक्तीनाम्, क्षणश्चाल्पीयान् काल: क्षणस्थितिका: क्षणिका:। कथं
पुनर्गम्यते क्षणिका व्यक्तय: ? इति, उपचयापचयप्रबन्धदर्शनात् शरीरादिषु=
?पक्तिनिर्वृत्तस्याऽऽहाररसस्य शरीरे रुधिरादिभावेनोपचयोऽपचयश्च
प्रबन्धेन प्रवर्तते उपचयाद् व्यक्तीनामुत्पाद: अपचयाद् व्यक्तिनिरोध:
एवं च सत्यऽवयवपरिणामभेदेन वृद्धि: शरीरस्य कालान्तरे गृह्यते
इति सोयं व्यक्तिविशेषधर्मो व्यक्तिमात्रे वेदितव्य इति ।। 10  ।।
3.2.11
न्या.सू. नियमहेत्वभावाद् यथादर्शनमभ्यनुज्ञा ।। 11 ।।
सर्वासं व्यक्तिषु उपचयापचयप्रबन्ध: शरीरवदिति नायं नियम:, कस्मात्
?, हेत्वभावात्= नात्र प्रत्यक्षमनुमानं वा प्रतिपादकमस्तीति, तस्माद्
यथादर्शनमभ्यनुज्ञा= यत्र यत्रोपचयापचयप्रबन्धो दृश्यते तत्र तत्र
व्यक्तीनाम् अपरापरोत्पत्तिरुपचयाऽपचयप्रबन्धदर्शनेनाभ्यनुज्ञायते
यथा शरीरादिषु. यत्र यत्र न दृश्यते तत्र तत्र प्रत्याख्यायते यथा
ग्रावप्रभृतिषु, स्फटिकेप्युपचयापचयप्रबन्धो न दृश्यते तस्मादऽयुक्तम्-
'स्फटिकेप्यऽपरापरोत्पत्ति:' इति, यथा चाऽर्कस्य कटुकिम्ना सर्वद्रव्याणां
कटुकिमानमापदयेत् तादृगेतदिति ।। 11 ।।
3.2.12
यश्चाशेषनिरोधेनापूर्वोत्पादं निरन्वयं द्रव्यसंताने क्षणिकतां मन्यते तस्यैतत्-
न्या.सू. नोत्पत्तिविनाशकारणोपलब्धे: ।। 12 ।।
उत्पत्तिकारणं तावदुपलभ्यते- अवयवोपचयो वल्मीकादीनाम्. विनाशकारणं
चोपलभ्यते- घटादीनामवयवविभाग:। यस्य त्वऽनपचितावयवं निरुध्यते
अनुपचितावयवं चोत्पद्यते तस्याशेषनिरोधे निरन्वये वाऽपूर्वोत्पादे
न कारणमुभयत्राप्युपलभ्यते इति ।। 12 ।।
3.2.13
न्या.सू. क्षीरविनाशे कारणानुपलब्धिवद् दध्युत्पत्तिवच्च तदुपपत्ति: ।। 13 ।।
यथाऽनुपलभ्यमानं क्षीरविनाशकारणं दध्युत्पत्तिकारणं चाभ्यनुज्ञायते
तथा स्फटिके पराऽपरासु व्यक्तिषु विनाशकारणमुत्पत्तिकारणं चाभ्यनुज्ञेयमिति  ।। 13 ।।
3.2.14
न्या.सू. लिङ्गतो ग्रहणाद् नानुपलब्धि: ।। 14 ।।
क्षीरविनाशलिङ्गं क्षीरविनाशकारणं दध्युतपत्तिलिङ्गं दध्युत्पत्तिकारणं
च गृह्यते अतो नाऽनुपलब्धि:। विपर्ययस्तु स्फटिकादिषु द्रव्येषु
अपरापरोत्पत्तीनां न लिङ्गमस्तीत्यनुवृत्तिरेवेति ।। 14 ।।
3.2.15
अत्र कश्चित् परिहारमाह-
न्या.सू. न, पयस: परिणामगुणान्तरप्रादुर्भावात् ।। 15 ।।
'पयस: परिमाणो न विनाश:' इत्येक आह. परिणामश्चाऽवस्थितस्य द्रव्यस्य पूर्वधर्मनिवृत्तौ
धर्मान्तरोत्पत्तिरिति। 'गुणान्तरप्रादुर्भाव:' इत्यपर आह= सतो
द्रव्यस्य पूर्वगुणनिवृत्तौ गुणान्तरमुत्पद्यते इति. स खल्वेकपक्षीभाव  इव ।। 15 ।।
3.2.16
अत्र तु प्रतिधेष:-
न्या.सू. व्यूहान्तराद् दव्यान्तरोत्पत्तिदर्शनं पूर्वद्रव्यनिवृत्तेरनुमानम् ।। 16 ।।
संमूर्छनलक्षणादवयवव्यूहाद् द्रव्यान्तरे दध्नि उत्पन्ने गृह्यमाणे
पूर्वं पयोद्रव्यम् अवयवविभागेभ्यो निवृत्तमित्यनुमीयते. यथा मृदवयवानां
व्यूहान्तराद् द्रव्यान्तरे स्थाल्यामुत्पन्नायां पूर्वं मृत्पिण्डद्रव्यं
मृदवयवविभागेभ्यो निवर्तते इति, मृद्वच्चाऽवयवान्वय: पयोदध्नो:,
नाऽशेषनिरोधे निरन्वयो द्रव्यान्तरोत्पादो घटते इति ।। 16 ।।
3.2.17
अभ्यनुज्ञाय न निष्कारणं क्षीरविनाशं दध्युत्पादं च प्रतिषेध उच्यते इति-
न्या.सू. क्वचिद्विनाशकारणानुपलब्धे: क्वचिच्चोपलब्धेरनेकान्त: ।। 17 ।।
क्षीरदधिवन्निष्कारणौ विनाशोत्पादौ स्फटिकव्यक्तीनामिति नायमेकान्त
इति। कस्मात् ?, हेत्वभावात्= नात्र हेतुरस्ति- अकारणौ विनाशोत्पादौ
स्फटिकादिव्यक्तीनां क्षीरदधिवत् न पुनर्यथा विनाशकारणभावात् कुम्भस्य
विनाश उत्पत्तिकारणभावाच्चोत्पत्तिरेवं स्फटिकादिव्यक्तीनां विनाशोत्पत्तिकारणभावाद्विनाशोत्पत्तिभाव इत
निरधिष्ठानं च दृष्टान्तवचनम्।
गृह्यमाणयोर्विनाशोत्पादयो: स्फटिकादिषु स्यादयमाश्रयवान् दृष्टान्त:-
क्षीरविनाशकारणानुपलब्धिवद् दध्युत्पत्तिकारणानुपलब्धिवच्चेति.
तौ तु न गृह्येते तस्मान्निरधिष्ठानोयं दृष्टान्त इति ।
अभ्यनुज्ञाय च स्फटिकस्योत्पादविनाशौ योत्र साधकस्तस्याभ्यनुज्ञानादप्रतिषेध:
। कुम्भवन्न निष्कारणौ विनाशोत्पादौ स्फटिकादीनाम् इत्यभ्यनुज्ञेयोऽयं
दृष्टान्त:- प्रतिषेद्धुमशक्यत्वात्। क्षीरदधिवत्तु निष्कारणौ विनाशोत्पादाविति
शक्योयं प्रतिषेद्धुम्- कारणतो विनाशोत्पत्तिदर्शनात् । क्षीरदध्नोर्विनाशोत्पत्ती
पश्यता तत्‌कारणमनुमेयम्- कार्यलिङ्गं हि कारणम् ।।17।।
3.2.18
उपपन्नम्- अनित्या बुद्धिरिति । इदं तु चिन्त्यते- कस्येयं बुद्धि:
आत्मेन्द्रियमनोऽर्थानां गुण इति, प्रसिद्धोपि खल्वयमर्थ: 'परीक्षाशेषं
प्रवर्तयामि' इति प्रक्रियते, सोयं बुद्धौ संनिकर्षोत्पत्ते: संशय:-
विशेषस्याऽग्रहणादिति। तत्रानयं विशेष:-
न्या.सू. नेन्द्रियार्थयो: तद्विनाशेपि ज्ञानाऽवस्थानात् ।। 18 ।।
नेन्द्रियाणामर्थानां वा गुणो ज्ञानम्- तेषां विनाशे (अपि) ज्ञानस्य
भावात्, भवति खल्विदमिन्द्रियेऽर्थे च विनष्टे ज्ञानम् 'अद्राक्षम्'
इति. न च ज्ञातरि विनष्टे ज्ञानं भवितुमर्हति, अन्यत् खलु वै तद्
?इन्द्रियार्थसंनिकर्षजं ज्ञानं यद् इन्द्रियार्थविनाशे न भवति,
इदमन्यदात्ममनस्संनिकर्षजं तस्य युक्तो भाव इति= स्मृति: खल्वियम्
'अद्राक्षम्' इति पूर्वदृष्टविषया न च विज्ञातरि नष्टे पूर्वोपलब्धे:
स्मरणं युक्तम्- न चान्यदृष्टमन्य: स्मरति, न च मनसि ज्ञातर्यभ्युपगम्यमाने
शक्यमि?न्द्रियार्थयोर्ज्ञातृत्वं प्रतिपादयितुम् ।। 18 ।।
3.2.19
अस्तु तर्हि मनोगुणो ज्ञानम्,
इत्युपपन्नम्- अनित्या बुद्धिरिति ।युगपज्‌ज्ञेयानुपलब्धेश्च न मनस: ।। 19 ।।
युगपज्‌ज्ञेयानुपलब्धिरन्त:करणस्य लिङ्गं तत्र युगपद्ज्ञेयानुपलब्ध्या
यदनुमीयतेऽन्तकरणं न तस्य गुणो ज्ञानम्। कस्य तर्हि ?, ज्ञस्य-
वशित्वात्= वशी ज्ञाता वश्यं करणम्, ज्ञानगुणत्वे वा करणभावनिवृत्ति:।
घ्राणादिसाधनस्य च ज्ञातुर्गन्धादिज्ञानभावादनुमीयते- अन्त:करणसाधनस्य
सुखादिज्ञानं स्मृतिश्चेति, तत्र यत्
ज्ञानगुणं मन: स आत्मा. यत्तु सुखाद्युपलब्धिसाधनमन्त:करणं मनस्तदिति
संज्ञाभेदमात्रं नार्थभेद इति।
युगपज्‌ज्ञेयानुपलब्धेश्चाऽयोगिन इति चार्थ:, योगी खलु ऋद्धौ
प्रादुर्भूतायां विकरणधर्मा निर्माय सेन्द्रियाणि
शरीरान्तराणि तेषु तेषु युगपज् ज्ञेयान्युपलभते तच्चैतद् विभौ ज्ञातर्युपपद्यते
नाणौ मनसीति। विभुत्वे वा मनसो ज्ञानस्य नात्मगुणत्वप्रतिषेध:-
विभु च मनस्तदन्त:करणभूत?मिति तस्य सर्वेन्द्रियैर्युगपत् संयोगात्
युगपज् ज्ञानान्युत्पद्येरन्निति ।। 19 ।।
3.2.20
तदात्मगुणत्वेपि तुल्यम् ।। 20 ।।
न्या.सू. विभुरात्मा सर्वेन्द्रियै: संयुक्त इति युगपज्‌ज्ञानोत्पत्तिप्रसङ्ग इति ।। 20 ।।
3.2.21
न्या.सू. इन्द्रियैर्मनस: संनिकर्षाभावात् तदनुत्पत्ति: ।। 21 ।।
गन्धाद्युपलब्धेरिन्द्रियार्थसंनिकर्षवद् इन्द्रियमनस्संनिकर्षोति
कारणं तस्य चायौगपद्यम्- अणुत्वान्मनस: अयौगपद्यादनुत्पत्तिर्युगपज्ज्ञानानामात्मगुणत्वेपीति  ।। 21 ।।
3.2.22
यदि पुनरात्मेन्द्रियार्थसंनिकर्षमात्राद् गन्धादिज्ञानमुत्पद्यते ?-
न्या.सू. नोत्पत्तिकारणानपदेशात् ।। 22 ।।
आत्मेन्द्रियसंनिकर्षमात्राद् गन्धादिज्ञानमुत्पद्यते इति नात्रोत्पत्तिकारणमपदिश्यते
येनैतत् प्रतिपद्येमहीति ।। 22 ।।
3.2.23
न्या.सू. विनाशकारणानुपलब्धेश्चावस्थाने तन्नित्यत्वप्रसङ्ग: ।। 23 ।।
तदात्मगुणत्वेपि तुल्यम्
गुणनाशहेतु:- गुणानामाश्रयाभावो विरोधी च गुण:, नित्यत्वादात्मनोऽनुपपन्न:
पूर्व:, विरोधी च बुद्धेर्गुणो न गृह्यते. तस्मादात्मगुणत्वे सति
बुद्धेर्नित्यत्वप्रसङ्ग: ।। 23 ।।
3.2.24
न्या.सू. अनित्यत्वग्रहाद् बुद्धेर्बुद्ध्यन्तराद्विनाश: शब्दवत् ।। 24 ।।
अनित्या बुद्धिरिति सर्वशरीरिणां प्रत्यात्मवेदनीयमेतत्. गृह्यते
च बुद्धिसंतानस्तत्र बुद्धेर्बुद्ध्यन्तरं विरोधी गुण्?ा इत्यनुमीयते
यथा शब्दसंताने शब्द: शब्दान्तरविरोधीति ।। 24 ।।
3.2.25
असंख्येयेषु ज्ञानकारितेषु संस्कारेषु स्मृतिहेतुष्वात्मसमवेतेषु
आत्ममनसोश्च संनिकर्षे समाने स्मृतिहेतौ सति न कारणस्याऽयौगपद्यमस्तीति
युगपत्स्मृतय: प्रादुर्भवेयुर्यदि बुद्धिरात्मगुण: स्यादिति, तत्र
कश्चित् संनिकर्षस्याऽयौगपद्यमुपपादयिष्यन्नाह-
न्या.सू. ज्ञानसमवेतात्मप्रदेशसंनिकर्षान्मनस: स्मृत्युत्पत्तेर्न युगपदुत्पत्ति: ।। 25 ।।
ज्ञानसाधन: संस्कारो ज्ञानमित्युच्यते ज्ञानसंस्कृतैरात्मप्रदेशै:
पर्यायेण मन: संनिकृष्यते. आत्ममनस्संनिकर्षात् स्मृतयोपि पर्यायेण  भवन्तीति ।। 25 ।।
3.2.26
न्या.सू. नान्त:शरीर वृत्तित्वान्मनस: ।। 26 ।।
सदेहस्यात्मनो मनसा संयोगो विपच्यमानकर्माशयसहितो जीवनमिष्यते
तत्रास्य प्राक् प्रायणादन्त:शरीरे वर्तमानस्य मनस: शरीराद् बहिर्ज्ञानसंस्कृतैरात्मप्रदेशै:
संयोगो नोपपद्यते इति ।। 26 ।।
3.2.27
न्या.सू. साध्यत्वादहेतु: ।। 27 ।।
विपच्यमानकर्माशयमात्रं जीवनम् एवं च सति साध्यमन्त:शरीरवृत्तित्वं मनस इति ।। 27 ।।
3.2.28
न्या.सू. स्मरत: शरीरधारणोपपत्तेरप्रतिषेध: ।। 28 ।।
सुस्मूर्षया खल्वयं मन: प्रणिदधान: चिरादपि कं चिदर्थं स्मरति
स्मरतश्च शरीरधारणं दृश्यते, आत्ममनस्संनिकर्षजश्च प्रयत्नो द्विविध:-
धारक: प्रेरकश्च, निस्सृते च शरीराद्बहिर्मनसि धारकस्य प्रयत्नस्याऽभावाद्
गुरुत्वात्पतनं स्यात् शरीरस्यात्मवत इति ।। 28 ।।
3.2.29
न्या.सू. न तदाशुगतित्वान्मनस: ।। 29 ।।
आशुगति मनस्तस्य बहि: शरीरादात्मप्रदेशेन ज्ञानसंस्कृतेन संनिकर्ष:
प्रत्यागतस्य च प्रयत्नोत्पादनम् उभयं युज्यते इति. उत्पाद्य वा
धारकं प्रयत्नं शरीरान्निस्सरणं मनसोऽतस्तत्रोपपन्नं धारणमिति  ।। 29 ।।
3.2.30
न्या.सू. न, स्मरणकालानियमात् ।। 30 ।।
किंचित् क्षिप्रं स्मर्यते किंचिच्चिरेण. यदा चिरेण तदा सुस्मूर्षया
मनसि धार्यमाणे चिन्ताप्रबन्धे सति कस्य चिदर्थस्य लिङ्गभूतस्य
चिन्तनमाराधितं स्मृतिहेतुर्भवति तत्रैतत् चिरनिश्चरिते मनसि नोपपद्यते
इति। शरीरसंयोगानपेक्षश्चाऽऽत्ममनस्संयोगो न स्मृतिहेतु:- शरीरस्योपभोगायतनत्वात्=
उपभोगायतनं पुरुषस्य ज्ञातु: शरीरं न ततो निश्चरितस्य मनस आत्मसंयोगमात्रं
ज्ञानसुखादीनामुत्पत्तौ कल्पते, क्लृप्तौ वा शरीर वैयर्थ्यमिति  ।। 30 ।।
3.2.31
न्या.सू. आत्मप्रेरणयदृच्छाज्ञताभिश्च न संयोगविशेष: ।। 31 ।।
आत्मप्रेरणेन वा मनसो बहि: शरीरात् संयोगविशेष: स्याद् यदृच्छया
वा= आकस्मिकतया ज्ञतया वा मनस:, सर्वथा चानुपपत्ति:। कथम् ?. स्मर्तव्यत्वाद्.
इच्छता: स्मरणज्ञानासंभवाच्च= यदि तावदात्मा- 'अमुष्यार्थस्य स्मृतिहेतु:
संस्कारोऽमुष्मिन्नात्मप्रदेशे समवेतस्तेन मन: संयुज्यताम्' इति
मन: प्रेरयति तदा स्मृत एवाऽसावऽर्थो भवति न स्मर्तव्य:, न चात्मप्रत्यक्ष
आत्मप्रदेश: संस्कारो वा तत्राऽनुपपन्नाऽऽत्मप्रत्यक्षेण संवित्तिरिति।
सुस्मूर्षया चायं मन: प्रणिदधानश्चिरादपि कंचिदर्थं स्मरति नाऽकस्मात्।
ज्ञत्वं च मनसो नास्ति ज्ञानप्रतिषेधादिति ।। 31 ।।
3.2.32
एतच्च-
न्या.सू. व्यासक्तमनस: पादव्यथनेन संयोगविशेषेण समानम् ।। 32 ।।
यदा खल्वयं व्यासक्तमना: क्वचिद् देशे शर्करया कण्टकेन वा पादव्यथनमाप्नोति
तदाऽऽत्ममनस्संयोगविशेष एषितव्य:- दृष्टं हि दु:खं दु:खवेदनं
चेति. तत्रायं समान: प्रतिषेध:, यदृच्छया तु न विशैष:- नाऽऽकस्मिकी
क्रिया नाऽऽकस्मिक: संयोग इति ।
कर्मादृष्टमुपभोगार्थं क्रियाहेतुरितिचेत् ? समानम् । कर्मादृष्टं
पुरुषस्थं पुरुषोपभोगार्थं मनसि क्रियाहेतु: एवं दु:खं दु:खसंवेदनं
न सिध्यति चेत्येवं चेन्मन्यसे ?, समानं स्मृतिहेतावपि= संयोगविशेषो
"भवितुमर्हति. तत्र यदुक्तम्- ""आत्मप्रेरणयदृच्छाज्ञताभिश्च न संयोगविशेष:""                             "
"इत्ययमप्रतिषेध इति, पूर्वस्तु प्रतिषेध:- ""नान्त:शरीर वृत्तित्वान्मनस:""  इति ।। 32 ।।                "
3.2.33
क: खल्विदानीं कारणयौगपद्यसद्भावे युगपदस्मरणस्य हेतुरिति ?,
न्या.सू. प्रणिधानलिङ्गादिज्ञानानामयुगपद्भावादयुगपत्स्मरणम् ।। 33 ।।
यथा खल्वात्ममनसो: संनिकर्ष: संस्कारश्च स्मृतिहेतुरेवं प्रणिधानं
लिङ्गादिज्ञानानि. तानि च न युगपद् भवन्ति तत्?कृता स्मृतीनां युगपदनुत्पत्तिरिति
। प्रातिभवत्तु प्रणिधानाद्यनपेक्षे स्मार्ते यौगपद्यप्रसङ्ग: ।
यत् खल्विदं प्रातिभमिव ज्ञानं प्रणिधानाद्यनपेक्षं स्मार्तमुत्पद्यते
कदाचित् तस्य युगपदुत्पत्तिप्रसङ्ग:- हेत्वभावात् । सत: स्मृतिहेतोरसंवेदनात्
प्रातिभेद समानाभिमान:= बह्वर्थविषये वै चिन्ताप्रबन्धे कश्चिदेवार्थ:
कस्यचित् स्मृतिहेतु:- तस्यानुचिन्तनात् तस्?य स्मृतिर्भवति, न
चायं स्मर्ता सर्वं स्मृतिहेतुं संवेदयते= 'एवं मे स्मृतिरुत्पन्न'
इत्यसंवेदनात् प्रातिभमिव ज्ञानमिदं स्मार्तमित्यभिमन्यते, न
त्वस्ति प्रणिधानाद्यनपेक्ष स्मार्तमिति ।
प्रातिभे कथमितिचेत् ? पुरुषकर्मविशेषादुपभोगवन्नियम: । प्रातिभामिदानीं
ज्ञानं युगपत् कस्मान्नोत्पद्यते ?. यथोपभोगार्थं कर्म युगपदुपभोगं
न करोति एवं पुरुषकर्मविशेष: प्रतिभाहेतुर्न युगपदनेकं प्रातिभं  ज्ञानमुत्पादयति ।
हेत्वभावादयुक्तमितिचेत् ? न- करणस्य प्रत्ययपर्याये समार्थ्यात्
। 'उपभोगवन्नियम:' इत्यस्ति दृष्टान्तो हेतुर्नास्तीति चेन्मन्यसे
? न- करणस्य प्रत्ययपर्याये सामर्थ्याद् नैकस्मिन् ज्ञेये युगपदनेकं
ज्ञानमुत्पद्यते न चाऽनेकस्मिन्, तदिदं दृष्टेन प्रत्ययपर्यायेणानुमेयं
करणसामर्थ्यमित्यम्भूतमिति. न ज्ञातु:- विकरणधर्मणो देहनानात्वे
प्रत्यययौगपद्यादिति ।।
अयं च द्वितीय: प्रतिषेध:- व्यवस्थितशरीरस्य चाऽनेकज्ञानसमवायादेकप्रदेशे
युगपदनेकार्थस्मरणं स्यात्= क्वचिद् देशेऽवस्थितशरीरस्य ज्ञातुरिन्द्रियार्थप्रबन्धेन
ज्ञानमेकस्मिन्नात्मप्रदेशे समवैति तैन यदा मन: संयुज्यते तदा ज्ञातपूर्वस्याऽनेकस्?य
युगपत् स्मरणं प्रसज्यते- प्रदेशसंयोगपर्यायाभावादिति । आत्मप्रदेशानामद्रव्यान्तरत्वादेकार्थ
समवायस्याऽविशेषे स्मृतियौगपद्यप्रतिषेधानुपपत्ति:। शब्दसंताने
तु श्रोत्राधिष्ठानप्रत्यासत्त्या शब्दश्रवणवत् संस्कारप्रत्यासत्त्या
मनस: स्मृत्युत्पत्तेर्न युगपदुत्पत्तिप्रसङ्ग:। पूर्व एव तु प्रतिषेध:-
नाऽनेकज्ञानसमवायादेकप्रदेशे युगपत् स्मृतिप्रसङ्ग इति ।। 33  ।।
3.2.34
यत् 'पुरुषधर्मो ज्ञानम्. अन्त:करणस्येच्छाद्वेषप्रयत्नसुखदु:खानि
धर्मा:' इति कस्यचिद् दर्शनं तत् प्रतिषिध्यते-
न्या.सू. ज्ञस्येच्छाद्वेषनिमित्तत्वादारम्भनिवृत्त्यो: ।। 34 ।।
अयं खलु जानीते तावत्- 'इदं मे सुखसाधनम् इदं मे दु:खसाधनम्' इति.
ज्ञातं स्वस्य सुखसाधनमाप्तुमिच्छति दु:खसाधनं हातुमिच्छति. प्राप्तुमिच्छायुक्तस्याऽस्य
सुखसाधनाऽवाप्तये समीहाविशेष आरम्भ: जिहासाप्रयुक्तस्य दु:खसाधनपरिवर्जनं
निवृत्ति: एवं ज्ञानेच्छाप्रयत्नद्वेषसुखदु:खानामेकेनाभिसंबन्ध:=
एककर्तृत्वं ज्ञानेच्छाप्रवृत्तीनां समानश्रयत्वं च. तस्मात् ज्ञस्येच्छाद्वेषप्रयत्नसुखदु:खा
नि धर्मा नाऽचेतनस्येति, आरम्भनिवृत्त्योश्च प्रत्यगात्मनि दृष्टत्वात्
परत्रानुमानं वेदितव्यमिति ।। 34 ।।
3.2.35
अत्र भूतचैतनि?क आह-
न्या.सू. तल्लिङ्गत्वादिच्छाद्वेषयो: पार्थिवाद्येष्वऽप्रतिषेध: ।। 35 ।।
आरम्भनिवृत्तिलिङ्गाविच्छाद्वेषाविति. यस्यारम्भनिवृत्ती तस्येच्छाद्वेषौ
तस्य ज्ञानमिति प्राप्तम्- पार्थिवाप्यतैजसवायवीनां शरीराणामारम्भनिवृत्तिदर्शनादिच्छाद्वेषज्
ञानैर्योग इति चैतन्यम् ।। 35 ।।
3.2.36
न्या.सू. परश्वादिष्वारम्भनिवृत्तिदर्शनात् ।। 36 ।।
शरीरचैतन्यनिवृत्ति:। आरम्भनिवृत्तिदर्शनादिच्छाद्वेषज्ञानैर्योग
इति प्राप्तम् परश्वादे: करणस्यारम्भनिवृत्तिदर्शनाच्चैतन्यमिति।
अथ शरीरस्येच्छादिभिर्योग: परश्वादेस्तु करणस्याऽऽरम्भनिवृत्ती
व्यभिचरत: ?, न तर्ह्ययं हेतु:- 'पार्थिवाप्यतैजसवायवीनां शरीराणामारम्भनिवृत्तिदर्शनादिच्छाद
्वेषज्ञानैर्योग:' इति ।
"अयं तर्ह्यन्योऽर्थ:- ""तल्लिङ्गत्वादिच्छाद्वेषयो: पार्थिवाद्येष्वप्रतिषेध:""  पृथिव्यादीनां          "
भूतानामारम्भस्तावत् त्रसविशरारुस्थावरशरीरेषु तदवयवव्यूहलिङ्ग:
प्रवृत्तिविशेष:. लोष्टादिषु लिङ्गाभावात्. प्रवृत्तिविशेषाभावो
निवृत्ति:. आरम्भनिवृत्तिलिङ्गाविच्छाद्वेषाविति पार्थिवाद्येष्वऽणुषु
तद्दर्शनादिच्छाद्वेषयोस्तद्योगाद् ज्ञानयोग इति सिद्धं भूतचैतन्यमिति  ।
कुम्भादिष्वनुपलब्धेरहेतु: । कुम्भादिमृदवयवानां व्यूहलिङ्ग: प्रवृत्तिविशेष
आरम्भ: सिकतादिषु प्रवृत्तिविशेषाभावो निवृत्ति:. न च मृत्सिकतानामारम्भनिवृत्तिदर्शनादिच्छाद
"्वेषप्रयत्?नज्ञानैर्योग:, तस्मात् ""तल्लिङ्गत्वादिच्छाद्वेषयो""                                       "
इत्यहेतुरिति ।। 36 ।।
3.2.37
न्या.सू. नियमानियमौ तु तद्विशेषकौ ।। 37 ।।
तयो:= इच्छाद्वेषयोर्नियमानियमौ विशेषकौ= भेदकौ, ज्ञस्येच्छाद्वेषनिमित्ते
प्रवृत्तिनिवृत्ती न स्वाश्रये, किं तर्हि ?. प्रयोज्याश्रये. तत्र
प्रयुज्यमानेषु भूतेषु प्रवृत्तिनिवृत्ती स्त: न सर्वेष्वित्यऽनियमोपपत्ति:।
यस्य तु ज्ञत्वाद् भूतानामिच्छाद्वेषनिमित्ते आरम्भनिवृत्ती स्वाश्रये
तस्य नियम:न स्यात्= यथा भूतानां गुणान्तरनिमित्ता प्रवृत्ति: गुणप्रतिबन्धाच्च
निवृत्तिर्भूतमात्रे भवति नियमेन एव भूतमात्रे ज्ञानेच्छाद्वेषनिमित्ते
प्रवृत्तिनिवृत्ती स्वाश्रये स्यातां न तु भवत: तस्मात् प्रयोजकाश्रिता
ज्ञानेच्छाद्वेषप्रयत्ना: प्रयोज्याश्रये तु प्रवृत्तिनिवृत्ती
इतिसिद्धम्। एकशरीरे ज्ञातृबहुत्वं निरनुमानम्। भूतचैतनिकस्य एकशरीरे
बहूनि भूतानि ज्ञानेच्?छाद्वेषप्रयत्नगुणानीति ज्ञातृबहुत्वं प्राप्तम्,
ओमिति ब्रुवत: प्रमाणं नास्ति, यथा नानाशरीरेषु नानाज्ञातारो प्रत्ययव्यवस्थानाद्
एवमेकशरीरेपि प्रत्ययव्यवस्थानुमानं स्यात् ज्ञातृबहुत्वस्येति  ।।
दृष्टश्चान्यगुणनिमित्त: प्रवृत्तिविशेषो भूतानां सोनुमानमन्यत्रापि ।।
दृष्ट: करणलक्षणेषु भूतेषु परश्वादिषु उपादानलक्षणेषु च मृत्प्रभृतिषु
अन्यगुणनि?मित्त: प्रवृत्तिविशेष: सोनुमानमन्यत्रापि= स त्रसस्थावरशरीरेषु
तदवयवव्यूहलिङ्ग: प्रवृत्तिविशेषो भूतानामऽन्यगुणनिमित्त इति,
स च गुण: प्रयत्नसमानाश्रय: संस्कारो धर्माधर्मसमाख्यात: सर्वार्थ:
पुरुषार्थाराधनाय प्रयोजको भूतानां प्रयत्नवदिति। आत्मास्तित्वहेतुभिरात्मनित्यत्वहेतुमिश्च
"भूतचैतन्यप्रतिषेध: कृतो वेदितव्य:। ""नेन्द्रियार्थयोस्तद्विनाशेपि                                    "
"ज्ञानावस्थानात् 18"" इति च समान: प्रतिषेध इति। क्रियामात्रं क्रियोपरममात्रं                          "
"चारम्भनिवृत्ती इत्यभिप्रेत्योक्तम्- ""तल्लिङ्गत्वादिच्छाद्वेषयो:                                     "
"पार्थिवाद्येष्वप्रतिषेध: 36"" (इति). अन्यथा त्विमे आरम्भनिवृत्ती                                     "
"आख्याते. न च तथाविधे पृथिव्यादिषु दृश्येते तस्मादयुक्तम्- ""तल्लिङ्गत्वादिच्छाद्वेषयो:               "
"पार्थिवाद्येष्वप्रतिषेध: 36"" इति ।। 37 ।।                                                           "
3.2.38
भूतेन्द्रियमनसां समान: प्रतिषेधो मनस्तूदाहरणमात्रम्-
न्या.सू. यथोक्तहेतुत्वात् पारतन्त्र्यादकृताभ्यागमाच्च न मनस: ।। 38 ।।
इच्छाद्वेषप्रयत्नसुखदु:खज्ञानान्यात्मनो लिङ्गम् 1-1-10
प्रभृति यथोक्तं संगृह्यते तेन भूतेन्द्रियमनसां चैतन्यप्रतिषेध:,
पारतन्त्र्यात्= परतन्त्राणि भूतेन्द्रियमनांसिधारणप्रेरणव्यूहनक्रियासु
प्रयत्नवशात् प्रवर्तन्ते. चैतन्ये पुन: स्वतन्त्राणि स्युरिति,
"अकृताभ्यागमाच्च= ""प्रवृत्ति:= वाग्बुद्धिशरीरारम्भ इति 1-1-17""                                       "
चैतन्ये भू?तेन्द्रियमनसां परकृतं कर्म पुरुषेणोपभुज्ते इति स्यात्,
अचैतन्ये तु तत्साधनस्य स्वकृतकर्मफलोपभोग: पुरुषस्येत्युपपद्यते  इति ।। 38 ।।
3.2.39
अथायं सिद्धोपसंग्रह:-
न्या.सू. परिशेषाद् यथोक्तहेतूपपत्तेश्च ।। 39 ।।
'आत्मगुणो ज्ञानम्' इतिप्रकृतम्, परिशेषो नाम प्रसक्तप्रतिषेधे
अन्यत्राप्रसङ्गाच्छिष्यमाणे संप्रत्यय:= भूतेन्द्रियमनसां प्रतिषेधे
द्रव्यान्तरं न प्रसज्यते शिष्यते चात्मा तस्य गुणो ज्ञानमिति ज्ञायते  ।
"यथोक्तहेतूपपत्तेश्चेति- ""दर्शनस्पर्शनाभ्यामेकार्थग्रहणात् 3-1-1""                                    "
इत्येवमादीनामात्मप्रतिपत्तिहेतूनामप्रतिषेधादिति। परिशेषज्ञापनार्थं
प्रकृतस्थापनादिज्ञानार्थं च यथोक्तहेतूपपत्तिवचनमिति।
"अथ वा ""उपपत्तेश्च"" इति हेत्वन्तरमेवेदम्- नित्य: खल्वयमात्मा                                         "
यस्मादेकस्मिन् शरीरे धर्मं चरित्वा कायभेदात् स्वर्गे देवेषूपपद्यते.
अधर्मं चरित्वा देहभेदाद् नरकेषूपपद्यते इति, उपपत्ति:= शरीरान्तरप्राप्तिलक्षणा.
सा सति सत्त्वे नित्ये चाश्रयवती। बुद्धिप्रबन्धमात्रे तु निरात्मके
निराश्रया नोपपद्यते इति। एकसत्त्वाधिष्ठानश्चानेकशरीरयोग: संसार
उपपद्यते. शरीरप्रबन्धोदश्चापवर्गो मुक्तिरित्युपपद्यते, बुद्धिसंततिमात्रे
त्वेकसत्त्वानुपपत्तेर्न क?श्चिद् दीर्घमध्वानं संधावति. न कश्चित्
शरीरप्रबन्धाद्विमुच्यते इति संसारापवर्गानुपपत्तिरिति। बुद्धिसंततिमात्रे
च सत्त्वभेदात् सर्वमिदं प्राणिव्यवहारजातमऽप्रतिसंहितमऽव्यावृत्तमऽपरिनिष्ठितं
च स्यात् तत: स्मरणाभावात्- नाऽन्यदृष्टमन्य: स्मरतीति, स्मरणं
च खलु पूर्वज्ञातस्य समानेन ज्ञात्रा ग्रहणम्- 'अज्ञासिषममुमर्थं
ज्ञेयम्' इति. सोयमेको ज्ञाता पूर्वज्ञातमर्थं गृह्णाति तच्चास्य
ग्रहणं स्मरणमिति. तद् बुद्धिप्रबन्धमात्रे निरात्मके नोपपद्यते  ।। 39 ।।
3.2.40
न्या.सू. स्मरणं त्वात्मन:- ज्ञस्वाभाव्यात् ।। 40 ।।
उपपद्यते इति, आत्मन एव स्मरणं न बुद्धिसंततिमात्रस्येति, तुशब्दोऽवधारणे।
कथम् ? ज्ञस्?वाभाव्यात्= ज्ञ इत्यस्य स्वभाव:= स्वो धर्म:- अयं
खलु 'ज्ञास्यति जानाति अज्ञासीत्' इति त्रिकालविषयेणाऽनेकेन ज्ञानेन
संबध्यते. तच्चास्य त्रिकालविषयं ज्ञानं प्रत्यात्मवेदनीयम्- 'ज्ञास्यामि?
जानामि अज्ञासिषम्' इति वर्तते. तद् यस्यायं स्वो धर्मस्तस्य स्मरणं
न बुद्धिप्रबन्धमात्रस्य निरात्मकस्येति ।। 40 ।।
3.2.41
स्मृतिहेतूनामऽयौगपद्याद् युगपदस्मरण्?ामित्युक्तम्, अथ केभ्य:
स्मृतिरुत्पद्यते इति ?, स्मृति: खलु-
न्या.सू. प्रणिधान-निबन्धाऽभ्यास-लिङ्ग-लक्षण-सादृश्य-परिग्रहाऽऽश्रयाऽऽश्रित-
सम्बन्धाऽऽनन्तर्य-वियोगैककार्य-विरोधाऽतिशय-प्राप्ति-व्यवधान-सुख-दु:खेच्छा-द्वेष-भयोर्थि
त्व-क्रियाराग-धर्मा-धर्मनिमित्तेभ्य: ।। 41 ।।
सुस्मूर्षया मनसो धारणं प्रणिधानम्- सुस्मूर्षितलिङ्गचिन्तनं चार्थस्मृतिकारणम्
1, निबन्ध: खल्वेकग्रन्थोपयमोर्थानाम्- एकग्रन्थोपयता: खल्वर्था
अन्योन्यस्मृतिहेतव: आनुपूर्व्येणेतरथा वा भवन्तीति, धारणाशास्त्रकृतो
वा प्रज्ञातेषु वस्तुषु स्मर्तव्यानामुपनिक्षेपो निबन्ध इति 2,
अभ्यासस्तु समाने विषये ज्ञानानामभ्यावृत्ति: अभ्यासजनित: संस्कार
आत्मगुणोऽभ्यासशब्देनोच्यते स च स्मृतिहेतु: समान इति 3, लिङ्गं
पुन: संयोगि समवायि एकार्थसमवायि विरोधि चेति, संयोगि यथा धूमोऽग्ने:
गोर्विषणं पाणि: पादस्य रूपं स्पर्शस्य अभूतं भूतस्येति 4, लक्षणं
पश्ववयवस्थं गोत्रस्य स्मृतिहेतु:- विदानामिदं गर्गाणामिदमिति 5,
सादृश्यं चित्रगतं प्रतिरूपकं देवदत्तस्येत्येवमादि 6, परिग्रहात्-
स्वेन वा स्वामी स्वामिना वा स्वं स्मर्यते 7, आश्रयात्- ग्रामण्या
तदधीनं स्मरति 8, आश्रितात्- तदधीनेन ग्रामण्यमिति 9, संबन्धात्-
अन्तेवासिना युक्तं गुरुं स्मरति ऋत्विजा याज्यमिति 10, आनन्तर्यात्-
इतिकग्णीयेष्वर्थेषु 11, वियोगात्- येन विप्रयुज्यते तद्वियोगप्रतिसंवेदी
भृशं स्मरति 12, एककार्यात्- कर्त्रन्तरदर्शनात् कर्त्रन्तरे स्मृति:
13, विरोधात्- विजिगीषमाणयोरन्यतरदर्शनादन्यतर: स्मर्यते 14, अतिशयात्-
येनातिशय उत्पादित: 15, प्राप्ते:- यतो येन किंचित् प्राप्तमाप्तव्यं
वा भवति तमभीक्ष्णं स्मरति 16, व्यवधानात्- ?कोशादिभिरसिभृतीनि
स्मर्यन्ते 17, सुखदु:खाभ्यां तद्धेतु: स्मर्यते 19, इच्छाद्वेषाभ्यां
यमिच्छति यं च द्वेष्टि तं स्मरति 21, भयात्- यतो बिभेति 22, अर्थित्वात्-
येनार्थी भोजनेनाऽऽच्छादनेन वा 23, क्रियया- रथेन रथकारं स्मरति
24, रागात्- यस्यां स्त्रियां रक्तो भवति तामभीक्ष्णं स्मरति 25,
धर्मात् जात्यन्तरस्मरणम् इह चाधीतश्रुतावधारणमिति 26, अधर्मात्
प्रागनुभूतदु:खसाधनं स्मरति 27, न चैतेषु निमित्तेषु युगपत्संवेदनानि
भवन्तीति युगपदस्मरणमिति। निदर्शनं चेदं स्मृतिहेतूनां न परिसंख्यानमिति  43
3.2.42
अनित्यायां च बुद्धौ उत्पन्नापवर्गित्वात् कालान्तरावस्थानाच्चानित्यानां
संशय:- किमुत्पन्नापवर्गिणी बुद्धि: शब्दवत् ? अहो स्वित् कालान्तरावस्थायिनी
कुम्भवन् ? इति, उत्पव्यापवर्गिणीति पक्ष: परिगृह्यते, कस्मात्  ?-
न्या.सू. कर्मानवस्थायिग्रहणात् ।। 42 ।।
कर्मणोऽनवस्थायिनो ग्रहणादिति- क्षिप्तस्येषोरापतनात् क्रियासंतानो
गृह्यते, गत्यर्थनियमाच्च बुद्धीनां क्रियासंतानवद् बुद्धिसंतानोपपत्तिरिति,
अवस्थितग्रहणे च व्यवधीयमानस्य प्रत्यक्षनिवृत्ते:= अवस्थिते च
कुम्भे गृह्यमाणे संतानेनैव बुद्धिर्वर्तते प्राग् व्यवधानात्.
तेन व्यवहिते प्रत्यक्षं ज्ञानं निवर्तते, कालान्तरावस्थाने तु
बुद्धेर्दृश्यव्यवधानेपि प्रत्यक्षमवतिष्ठेतेति। स्मृतिश्चालिङ्गं
बुद्ध्यवस्थाने- संस्कारस्य बुद्धिजस्य स्मृतिहेतुत्वात्। यश्च
मन्येत- अवतिष्ठते बुद्धि:- दृष्टा हि बुद्धिविषये स्मृति: सा च
बुद्धावनित्यायां कारणाभावान्न स्यादिति, तदिदमलिङ्गम्, कस्मात्  ?. बुद्धिजो हि
संस्कारो गुणान्तरं स्मृतिहेतुर्न बुद्धिरिति ।
हेत्वभावादयुक्तमितिचेत् ? बुद्ध्यवस्थानात् प्रत्यक्षत्वे स्मृत्यभाव:
। यावदवतिष्ठते बुद्धिस्तावदसौ बोद्धव्यार्थ: प्रत्यक्ष: प्रत्यक्षे
च स्मृतिरनुपपन्नेति ।। 42 ।।
3.2.43
न्या.सू. अव्यक्तग्रहणमनवस्थायित्वाद् विद्युत्संपाते रूपाव्यक्तग्रहणवत् ।। 43 ।।
यद्युत्पन्नावर्गिणीं बुद्धि: ? प्राप्तम् अव्यक्तं बोद्धव्यस्य
ग्रहणं यथा विद्युत्संपाते वैद्युतस्य प्रकाशस्याऽनवस्थानादव्यक्तं
रूपग्रहणमिति. व्यक्तं तु द्रव्यणां ग्रहणं तस्मादयुक्तमेतदिति  ।। 43 ।।
3.2.44
न्या.सू. हेतूपादानात् प्रतिषेद्धव्याभ्यनुज्ञा ।। 44 ।।
'उत्पन्नापवर्गिणी बुद्धि:' इति प्रतिषेद्धव्यम्. तदेवाभ्यनुज्ञायते-
विद्युत्संपाते रूपाऽव्यक्तग्रहणवत्
यत्राऽव्यक्तग्रहणं तत्रोत्पन्नापवर्गिणी बुद्धिरिति ? ग्रहणहेतुविकल्पाद्
ग्रहणविकल्पो न बुद्धिविकल्पात् । यदिदं
क्वचिदव्यक्तं क्वचिद् व्यक्तं ग्रहणमऽयं विकल्पो ग्रहणहेतुविकल्पात्=
यत्रानवस्थितो ग्रहणहेतुस्तत्राऽव्यक्तं ग्रहणम् यत्रावस्थितस्तत्र
व्यक्तं न तु बुद्धेरऽवस्थानाऽनवस्थानाभ्यामिति। कस्मात् ?. अर्थग्रहणं
हि बुद्धि:= यत् तदर्थग्रहणमऽव्यक्तं व्यक्तं वा बुद्धि: सेति,
विशेषाग्रहणे च सामान्यग्रहणमऽव्यक्तग्रहणं तत्र विषयान्तरे बुद्ध्यन्तरानुत्पत्तिर्निमित्ता
भावात्. यत्र सामान्यधर्मयुक्तश्च धर्मी गृह्यते विशेषधर्मयुक्तश्च
तद् व्यक्तं ग्रहणं. तत्र तु विशेषेऽगृह्यमाणे सामान्यग्रहणमात्रं
तदव्यक्तं ग्रहणम्, सामान्यधर्मयोगाच्च विशिष्टधर्मयोगो विषयान्तरम्,
तत्र यद् ग्रहणं न भवति तद् ग्रहणनिमित्ताभावाद् न नु बुद्धेरन वस्थानादिति।
यथाविषयं च ग्रहण व्यक्तमेव- प्रत्यर्थनियतत्वाच्च बुद्धीनाम्=
सामान्यविषयं च ग्रहणं स्वविषयं प्रति व्यक्तं विशेषविषयं च ग्रहणं
स्वविषयं प्रति व्यक्तम्- प्रत्यर्थनियता हि बुद्धय:, तदिदमव्यक्तग्रहणं
देशितं क्व विषये बुद्ध्यनवस्थानकारितं स्यादिति ।
धर्मिणस्तु धर्मभेदे बुद्धिनानात्वस्य भावाभावाभ्यां तदुपपत्ति:
। धर्मिण: खल्वर्थस्य समानाश्च धर्मा विशिष्टाश्च तेषु प्रत्यर्थनियता:=
नाना बुद्धयस्ता उभय्यो यदि धर्मिणि वर्तन्ते तदा व्यक्तं ग्रहणं
धर्मिणमभिप्रेत्य. यदा तु सामान्यग्रहणमात्रं तदाऽव्यक्तं ग्रहणमिति.
एवं धर्मिणमभिप्रेत्?य व्यक्ताव्यक्तयोर्ग्रहणयोरुपपत्तिरिति ।।  44 ।।
3.2.45
न चेदमव्यक्तं ग्रहणं बुद्धेर्बोद्धव्यस्य वाऽनवस्थायित्वादुपपद्यते इति । इदं हि न-
न्या.सू. प्रदीपार्चिस्संतत्यभिव्यक्तग्रहणवत् तद्गहणम् ।। 45 ।।
अनवस्थायित्वेपि बुद्धे: तेषां द्रव्याणां ग्रहणं व्यक्तं प्रतिपत्तव्यम्।
कथम् ?. प्रदीपार्चिस्संतत्यभिव्यक्तग्रहणवत्= प्रदीपार्चिषां संतत्या
वर्तमानानां ग्रहणानवस्थानं ग्राह्यानवस्थानं च, प्रत्यर्थनियतत्वाद्वा
बुद्धीनां यावन्ति प्रदीपार्चीषि तावत्यो बुद्धय इति. दृश्यते चात्र
व्यक्तं प्रदीपार्चिषां ग्रहणमिति ।। 45 ।।
3.2.46
चेतना शरीरगुण:- सति शरीरे भावाद?सति चाऽभावादिति।
न्या.सू. द्रव्ये स्वगुणपरगुणोपलब्धे: संशय: ।। 46 ।।
सांशयिक: सति भाव:- स्वगुणोऽप्सु द्रवत्वमुपलभ्यते परगुणश्चोष्णता.
तेनायं संशय:- किं शरीरगुणश्चेतना शरीरे गृह्यते ? अथ द्रव्यान्तरगुण:  ? इति ।। 46 ।।
3.2.47
न शरीरगुणश्चेतना, कस्मात् ?,
न्या.सू. यावच्छरीरभावित्वाद्रूपादीनाम् ।। 47 ।।
न रूपादिहीनं शरीरं गृह्यते चेतनाहीनं तु गृह्यते यथोष्णताहीना
आप: तस्मान्न शरीरगुणश्चेतनेति ।
संस्कारवदितिचेत् ? न- कारणानुच्छेदात् ।
यथाविधे द्रव्ये संकारस्तथाविधे एवोपरम: ?. न- तत्र कारणोच्छेदादत्यन्तं
संस्कारानुपत्तिर्भवति, यथाविधे शरीरे चेतना गृह्यते तथाविधे एवात्यन्तोपरमश्चेतनाया
गृह्यते. तस्मात् 'संस्कार वत्' इत्यसम: समाधि: ।
अथापि शरीरस्थं चेतनोत्पत्तिकारणं स्यात् द्रव्यान्तरस्थं वा उभयस्थं
वा, तन्न- नियमहेत्वभावात्= शरीरस्थेन कदाचित् चेतनोत्पद्यते कदाचिन्नेति
नियमे हेतुर्नास्तीति. द्रव्यान्तरस्थेन च शरीरे एव चेतनोत्पद्यते
न लोष्टादिष्वित्यत्र नियमहेतुर्नास्तीति. उभयस्थस्य निमित्तत्वे
शरीरसमानजातीयद्रव्ये चेतना नोत्पद्यते शरीरे एव चोत्पद्यते इतिनियमे
हेतुर्नास्तीति ।। 47 ।।
3.2.48
यच्च मन्येत- सति श्यामादिगुणे द्रव्ये श्यामाद्युपरमो दृष्ट एवं चेतनोपरम: स्यादिति,
न्या.सू. न, पाकजगुणान्तरोत्पत्ते: ।। 48 ।।
नात्यन्तरूपोपरम:= द्रव्यस्य श्यामे रूपे निवृत्ते पाकजं गुणान्तरम्=
रक्तं रूपमुत्पद्यते, शरीरे तु चेतनामात्रोपरमोऽत्यन्तमिति ।।  48 ।।
3.2.49
अथापि-
न्या.सू. प्रतिद्वन्द्विसिद्धे: पाकजानामप्रतिषेध: ।। 49 ।।
यावत्सु द्रव्येषु पूर्वगुणप्रतिद्वन्द्विसिद्धिस्तावत्सु पाकजोत्पत्तिर्दृश्यते-
पूर्वगुणै: सह पाकजानामवस्थानस्याऽग्रहणात्. न च शरीरे चेतनाप्रतिद्वन्द्वि
सहानवस्थायि गुणान्तरं गृह्यते येनाऽनुमीयेत तेन चेतनाया विरोध:,
तस्मादप्रतिषद्धा चेतना
यावच्छरीरं वर्तेत न तु वर्तते तस्मान्न शरीरगुणश्चेतना इति ।। 49 ।।
3.2.50
इतश्च न शरीरगुणश्चेतना-
न्या.सू. शरीरव्यापित्वात् ।। 50 ।।
शरीरं शरीरावयवाश्च सर्वे चेतनोत्पत्त्या व्याप्ता इति न क्वचिदनुत्पत्तिश्चेतनाया:.
शरीरवत् शरीरावयवाश्चेतना इति प्राप्तं चेतनबहुत्वम्, तत्र यथा
प्रतिशरीरं चेतनबहुत्वे सुखदु:खज्ञानानां व्यवस्था लिङ्गम् एवमेकशरीरेपि
स्यात्. न तु भवति. तस्मान्न शरीरगुणश्चेतनेति ।। 50 ।।
3.2.51
यदुक्तम्- न क्वचिच्छरीरावयवे चेतनाया अनुत्पत्तिरिति. सा न-
न्या.सू. केशनखादिष्वनुपलब्धे: ।। 51 ।।
केशेषु नखादिषु चानुत्पत्तिश्चेतनाया इत्यनुपपन्नं शरीरव्यापित्वमिति ।। 51 ।।
3.2.52
न्या.सू. त्वक्पर्यन्तत्वाच्छरीरस्य केशनखादिष्वप्रसङ्ग: ।। 52 ।।
इन्द्रियाश्रयत्वं शरीरलक्षणम्= त्वक्‌पर्यन्तं जीवमनस्सुखदु:खसंवित्त्यायतनभूतं
शरीरं तस्मान्न केशादिषु चेतनोत्पद्यते, अर्थकारितस्तु शरीरोपनिबन्ध:
केशादीनामिति ।। 52 ।।
3.2.53
इतश्च न शरीरगुणश्चेतना-
न्या.सू. शरीरगुणवैधर्म्यात् ।। 53 ।।
द्विविध: शरीरगुण:- अप्रत्यक्षं च गुरुत्वम् इन्द्रियग्राह्यं
च रूपादि, विधान्तरं तु चेतना= नाऽप्रत्यक्षा- संवेद्यत्वात्.
नेन्द्रियग्राह्या- मनोविषयत्वात्. तस्माद् द्रव्यान्तरगुण इति  ।। 53 ।।
3.2.54
न्या.सू. न रूपादीनामितरेतरवैधर्म्यात् ।। 54 ।।
यथेतरेतरविधर्माणो रूपादयो न शरीरगुणत्वं जहति. एवं रूपादिवैधर्म्यात्
र्चेतना शरीरगुणत्वं न हास्यतीति ।। 54 ।।
3.2.55
न्या.सू. ऐन्र्दियकत्वाद् रूपादीनामप्रतिषेध: ।। 55 ।।
अप्रत्यक्षत्वाच्चेति, यथेतरेतरविधर्माणो रूपादयो न द्वैविध्यमतिवर्तन्ते
तथा रूपादिवैधर्म्यात् चेतना न द्वैविध्यमतिवर्तेत यदि शरीरगुण:
स्यादिति. अतिवर्त्तते तु तस्मान्न शरीरगुण इति । भू?तेन्द्रियमनसां
ज्ञानप्रतिषेधात् सिद्धे सत्याऽऽरम्भो विशेषज्ञापनार्थ:= बहुधा
परीक्ष्यमाणं तत्त्वं सुनिश्चिततरं भवतीति ।। 55 ।।
3.2.56
परीक्षिता बुद्धि:, मनस इदानीं परीक्षाक्रम: तत् किं प्रतिशरीरमेकमनेकमिति विचारे-
न्या.सू. ज्ञानायौगपद्यादेकं मन: ।। 56 ।।
अस्ति खलु वै ज्ञानायौगपद्यम्- एकैकस्येन्द्रियस्य यथाविषयं करणस्यैकप्रत्ययनिर्वृत्तौ
सामर्थ्यात् न तदेकत्वे मनसो
लिङ्गम्. यत्तु खल्विन्द्रियान्तराणां विषयान्तरेषु ज्ञानायौगपद्यमिति
तल्लिङ्गम्। कस्मात् ?. संभवति खलु वै बहुषु मनस्सु इन्द्रियमनस्संयोगयौगपद्यमिति
ज्ञानयौगपद्यं स्यात्. न तु भवति तस्माद् विषये प्रत्ययपर्यायादेकं  मनो भवतीति ।। 56 ।।
3.2.57
न्या.सू. न युगपदनेकक्रियोपलब्धे: ।। 57 ।।
अयं खल्वध्यापकोऽधीते व्रजति कमण्डलुं धारयति पन्थानं पश्यति
श्रृणोत्यारण्यजान् शब्दान् बिभेति व्याललिङ्गानि बुभुत्सते स्मरति
च गन्तव्यं स्थानीयमिति क्रमस्याऽग्रहणाद् युगपदेता: क्रिया इति
प्राप्तं मनसो बहुत्वमिति ।। 57 ।।
3.2.58
न्या.सू. अलातचक्रदर्शनवत् तदुपलब्धिराशुसंचारात् ।। 58 ।।
आशुसंचारादलातचक्रस्य भ्रमतो विद्यमान: क्रमो न गृह्यते. क्रमस्याऽग्रहणाद्
अविच्छेदबुद्ध्या चक्रवद् बुद्धिर्भवति, तथा बुद्धीनां क्रियाणां
चाशुवृत्तित्वाद् विद्यमान: क्रमो न गृह्यते. क्रमस्याऽग्रहणाद्
युगपत् क्रिया भवनतीति अभिमानो भवति ।
किं पुन: क्रमस्याऽग्रहणाद् युगपत् क्रियाभिमान: ? अथ युगपद्भावादेव
युगपदनेकक्रियोपलब्धिरिति ?,
नात्र विशेषप्रतिपत्ते: कारणमुच्यते। उक्तम्- इन्द्रियान्तराणां
विषयान्तरेषु पर्यायेण बुद्धयो भवन्तीति, तच्चाऽप्रत्याख्येयम्-
आत्मप्रत्यक्षत्वात्। अथापि दृष्टश्रुतानर्थांश्चिन्तयत: क्रमेण
बुद्धयो वर्तन्ते न युगपद्
अनेनानुमातव्यमिति। वर्णपदवाक्यबुद्धीनां तदर्थबुद्धीनां चाशुवृत्तित्वात्
क्रमस्याग्रहणम्। कथम् ?, वाक्यस्थेषु खलु
वर्णेषूच्चरत्सु प्रतिवर्णं तावच्छ्रवणं भवति. श्रुतं वर्णमेकमनेकं
वा पदभावेन प्रतिसंधत्ते. प्रतिसंधाय पदं व्यवस्यति. पदव्यवसायेन
स्मृत्या पदार्थं प्रतिपद्यते, पदसमूहप्रतिसंधानाच्च वाक्यं व्यवस्यति.
संबद्धांश्च पदार्थान गृहीत्वा वाक्यार्थं प्रतिपद्यते, न चासां
क्रमेण वर्तमानानां बुद्धीनामाशुवृत्तित्वात् क्रमो गृह्यते. तदेतदनुमानमन्यत्र
बुद्धिक्रियायौगपद्याभिमानस्येति। न चास्ति मुक्तसंशया युगपदुत्पत्तिर्बुद्धीनां
यया मनसो बहुत्वमेकशरीरेऽनुमीयते इति ।। 58 ।।
3.2.59
न्या.सू. यथोक्तहेतुत्वाच्चाऽणु ।। 59 ।।
अणु मन एकं चेति धर्मसमुच्चय:- ज्ञानायौगपद्यात्, महत्त्वे मनस:
सर्वेन्द्रियसंयोगाद् युगपद् विषयग्रहणं स्यादिति ।। 59 ।।
3.2.60
मनस: खलु भो: सेन्द्रियस्य शरीरे वृत्तिलाभो नान्यत्र शरीरात्,
ज्ञातुश्च पुरुषस्य शरीरायतना बुद्ध्यादयो विषयोपभोगो जिहासितहानम्
ईप्सितावाप्तिश्च सर्वे च शरीराश्रया व्यवहारा:, तत्र खलु विप्रतिपत्ते:
संशय:- किमयं पुरुषकर्मनिमित्त: शरीरसर्ग: ? अथ वा भूतमात्रादकर्मनिमित्त:
?, इति, श्रूयते खल्वत्र विप्रतिपत्तिरिति। तत्रेदं तत्त्वम्-
न्या.सू. पूर्वकृतफलानुबन्धात्तदुत्पत्ति: ।। 60 ।।
पूर्वशरीरे या प्रवृत्ति: वाग्‌बुद्धिशरीरारम्भलक्षणा तत् पूर्वकृतं
कर्मोक्तं तस्य फलम्= तज्जनितौ धर्माधर्मौ. तत्फलस्यानुबन्ध:= आत्मसमवेतस्यावस्थानम्.
तेन प्रयुक्तेभ्यो भूतेभ्यस्तस्य शरीरस्योत्पत्तिर्न स्वतन्त्रेभ्य
इति। यदधिष्ठानोयमात्मा 'अयमहम् इतिमन्यमानो यत्राभियुक्तो यत्रोपभोगतृष्णया
विषयानुपलभमानो धर्माधर्मौ संस्करोति तदस्य शरीरम्. तेन संस्कारेण
धर्माधर्मलक्षणेन भूतसहितेन पतितेऽस्मिन् शरीरे श्?ारीरान्तरं
निष्पद्यते. निष्पन्नस्य च तस्य पूर्वशरीर वत् पुरुषार्थक्रिया
पुरुषस्य च पूर्वशरीर वत् प्रवृत्तिरिति कर्मापेक्षेभ्यो भूतेभ्य:
शरीरसर्गेसति एतदुपपद्यते इति, दृष्टा च पुरुषगुणेन प्रयत्नेन प्रयुक्तेभ्यो
भूतेभ्य: पुरुषार्थक्रियासमर्थानां द्रव्याणां रथप्रभृतीनामुत्पत्तिस्तयाऽनुमातव्यम्-
'शरीरमपि पुरुषार्थक्रियासमर्थमुत्पद्यमानं पुरुषस्य गुणान्तरापेक्षेभ्यो
भूतेभ्य उत्पद्यते' इति ।। 60 ।।
3.2.61
अत्र नास्तिक आह-
न्या.सू. भूतेभ्यो मूर्त्युपादानवत् तदुपादानम् ।। 61 ।।
यथा कर्मनिरपेक्षेभ्यो भूतेभ्यो निर्वृत्ता मूर्तय:= सिकताशर्करापाषाणगैरिकाऽञ्जनप्रभृतय:
पुरुषार्थकारित्वादुपादीयन्ते तथा कर्मनिरपेक्षेभ्यो भूतेभ्य: शरीमुत्पन्नं
पुरुषार्थकारित्वादुपादीयते इति ।। 61 ।।
3.2.62
न्या.सू. न साध्यसमत्वात् ।। 62 ।।
यथा शरीरोत्पत्तिरकर्मनिमित्ता साध्या तथा सिकताशर्करापाषाणगैरिकाञ्जनप्रभृतीनामप्यऽकर्मनिमित्त: सर्ग:
"साध्य: साध्यसमत्वादसाधनमिति= ""भूतेभ्यो मूर्त्युपादानवत्"" इति चानेन साध्?यम् ।। 62 ।।                "
3.2.63
न्या.सू. नोत्पत्तिनिमित्तत्वान्मातापित्रो: ।। 63 ।।
विषमश्चायमुपन्यास:, कस्मात् ?, निर्बीजा इमा मूर्तय उत्पद्यन्ते.
बीजपूर्विका तु शरीरोत्पत्ति:। मातापितृशब्देन लोहितरेतसी बीजभूते
गृह्येते, तत्र सत्त्वस्वय गर्भवासानुभवनीयं कर्म पित्रोश्च पुत्रुलानुभवनीये
कर्मणी मातुर्गर्भाश्रये शरीरोत्पत्तिं भूतेभ्य: प्रयोजयन्ति इत्युपपन्नं
बीजानुविधानमिति ।। 63 ।।
3.2.64
न्या.सू. तथाऽऽहारस्य ।। 64 ।।
उत्पत्तिनिमित्तत्वात्
पक्तिनिर्वृत्तं रसद्रव्यं मातृशरीरे चोपचीयते. बीजे गर्भाशयस्थे
बीजसमानपाकं मात्रया चोपचय: बीजे यावद् व्यूहसमर्थ: संचय इति. संचितं
चाऽर्बुदमांसपेशीकलककण्डरशिर:पाण्यादिना च व्यूहेन इन्द्रियाधिष्ठानभेदेन
व्यूह्यते. व्यूहे च गर्भगनाड्याऽवतारितं रसद्रव्यमुपचीयते यावत्
प्रसवसमर्थमिति। न चायमन्नपानस्य स्थाल्यादिगतस्य कल्पते इति, एतस्मात्
कारणात् कर्मनिमित्तत्वं शरीरस्य विज्ञायते इति ।। 64 ।।
3.2.65
न्या.सू. प्राप्तौ चानियमात् ।। 65 ।।
न सर्वो दम्पत्यो: संयोगो गर्भाधानहेतुर्दृश्यते. तत्राऽसति कर्मणि
न भवति सति च भवतीत्युपपन्नो नियमाभाव इति। कर्मनिरपेक्षेषु भूतेषु
शरीरोत्पत्तिहेतुषु नियम: स्यात्- न ह्यत्र कारणाभाव इति ।। 65  ।।
3.2.66
अथापि-
न्या.सू. शरीरोत्पत्तिनिमित्तवत् संयोगोत्पत्तिनिमित्तं कर्म ।। 66 ।।
यथा खल्विदं शरीरं धातुप्राणसंवाहिनीनां नाडीनां शुक्रान्तानां
धातूनां च स्नायुत्वगस्थिशिरापेशीकललकण्डराणां च शिरोबाहूदराणां
सक्‌थ्नां च कोष्ठगानां वातपित्तकफानां च मुखकण्ठहृदयाऽऽमाशयपक्वाशयाऽध:स्त्रोतसां
च परमदु:खसंपादनीयेन संनिवेशेन व्यूहितम् अशक्यं पृथिव्यादिभि:
कर्मनिरपेक्षैरुत्पादयितुमिति कर्मनिमित्ता शरीरोत्पत्तिरिति विज्ञायते,
एवं च प्रत्यात्मनियतस्य निमित्तस्याऽभावाद् निरतिशयैरात्मभि:
संबन्धात् सर्वात्मनां न समानै: पृथिव्यादिभिरुत्पादितं शरीरं पृथिव्यादिगतस्य
च नियमहेतोरभावात् सर्वात्मनां सुखदु:खसंवित्तिसाधनं समानं प्राप्तम्,
यत्तु प्रत्यात्मं व्यवतिष्ठते तत्र शरीरोत्पत्तिनिमित्तं कर्म
व्यवस्थाहेतुरिति विज्ञायते, परिपच्यमानो हि प्रत्यात्मनियत: कर्माशयो
यस्मिन्नात्मनि वर्तते तस्यैवोपभोगायतनं शरीरमुत्पाद्य व्यवस्थापयति,
तदेवं शरीरोत्पत्तिनिमित्तवत् संयोगनिमित्तं कर्मेति विज्ञायते।
प्रत्यात्मव्यवस्थानं तु शरीरस्यात्मना संयोगं प्रचक्ष्महे इति  ।। 66 ।।
3.2.67
न्या.सू. एतेन नियम: प्रत्युक्त: ।। 67 ।।
"योऽयमकर्मनिमित्ते शरीरसर्गे सति नियम इत्युच्यते अयम्- ""शरीरोत्पत्तिनिमित्तवत्                      "
"संयोगोत्पत्तिनिमित्तं कर्म 68"" इत्यनेन प्रत्युक्त:। कस्तावदयं                                       "
नियम: ?. यथैकस्यात्मन: शरीरं तथा सर्वेषामिति नियम:, अन्यस्याऽन्यथा
अन्यस्याऽन्यथा इत्यऽनियम:= भेद:= व्यावृत्तिविशेष इति, दृष्टा
च जन्मव्यावृत्ति:- उच्चाभिजनो निकृष्टाभिजन इति. प्रशस्तं निन्दितमिति.
व्याधिबहुलम्. अरोगमिति. समग्रं विकलमिति. पीडाबहुलं सुखबहुलमिति.
पुरुषातिशयलक्षणोपपन्नं विपरीतमिति. प्रशस्तलक्षणं निन्दितलक्षणमिति.
पट्विन्द्रियं मृद्विन्द्रियमिति. सूक्ष्मश्च भेदोऽपरिमेय:, सोयं
जन्मभेद: प्रत्यात्मनियतात् कर्मभेदादुपपद्यते। असति कर्मभेदे प्रत्यात्मनियते
निरतिशयत्वादात्मनां समानत्वाच्च पृथिव्यादीनां पृथिव्यादिगतस्?य
नियमहेतोरभावात् सर्वं सर्वात्मनां प्रसज्येत, न त्?िवदमित्थम्भूतं
जन्म, तस्माद् नाऽकर्मनिमित्ता शरीरोत्पत्तिरिति ।
उपपन्नश्च तद्वियोग:- कर्मक्षयोपपत्ते: । कर्मनिमित्ते शरीरसर्गे
तेन शरीरेणात्मनो वियोग उपपन्न:। कस्मात् ?, कर्मक्षयोपपत्ते:=
उपपद्यते खलु कर्मक्षय: सम्यग्‌दर्शनात्, प्रक्षीणे मोहे वीतराग:
पुनर्भवहेतुकर्म कायवाङ्मनोभिर्न करोति इत्युत्तरस्याऽनुपचय: पूर्वोपचितस्य
विपाकप्रतिसंवेदनात् प्रक्षय:, एवं प्रसवहेतोरभावात् पतितेऽस्मिन्
शरीरे पुन: शरीरान्तरानुत्पत्तेरप्रतिसंधि:। अकर्मनिमित्ते तु शरीरसर्गे
भूतक्षयानुपपत्तेस्तद्वियोगानुपपत्तिरिति ।। 67 ।।
3.2.68
न्या.सू. तदऽदृष्टकारितमितिचेत् ? पुनस्तत्प्रसङ्गोऽपवर्गे ।। 68 ।।
अदर्शनं खलु अदृष्टमित्युच्यते. अदृष्टकारिता भूतेभ्य: शरीरोत्पत्ति:।
न जात्वऽनुत्पन्ने शरीरे द्रष्टा निरायतनो दृश्यं पश्यति. तच्चास्?य
दृश्यं द्विविधम्- विषयश्च नानात्वं चाऽव्यक्तात्मनो: तदर्थ: शरीरसर्ग:,
तस्मिन्नऽवसिते चरितार्थानि भूतानि न शरीरमुत्पादयन्तीति उपपन्न:
शरीरवियोग इति, एवं चेन्मन्यसे ? पुनस्तत्प्रसङ्गोऽपवर्गे= पुन:
शरीरोत्पत्ति: प्रसज्यते इति= या चानुत्पन्ने शरीरे दर्शनानुत्पत्तिरदर्शना?भिमता
या चापवर्गे शरीरनिवृत्तौ दर्शनानुत्पत्तिरदर्शनभूता नैतयोरदर्शनयो:
क्वचिद् विशेष इत्यऽदर्शनस्याऽनिवृत्तेरपवर्गे पुन: शरीरोत्पत्तिप्रसङ्ग  इति ।
चरितार्थता विशेष इति चेत् ? न करणाऽकरणयोरारम्भदर्शनात् । चरितार्थानि
भूतानि दर्शनावसानाद् न शरीरान्तरमारभन्ते इत्ययं विशेष:. एवं चेदुच्यते
? न- करणाकरणयोरारम्भदर्शनात्= चरितार्थानां भूतानां विषयोपलब्धिकरणात्
पुन: पुन: शरीरारम्भो दृश्यते. प्रकृतिपुरुषयोर्नानात्वदर्शनस्याऽकरणाद्
निरर्थक: शरीरारम्भ: पुन: पुनर्दृश्यते. तस्मादकर्मनिमित्तायां
भूतसृष्टौ न दर्शनार्था शरीरोत्पत्तिर्युक्ता. युक्ता तु कर्मनिमित्ते
सर्गे दर्शनार्था शरीरोत्पत्ति: ।
कर्मविषाकसंवेदनं दर्शनमिति तददृष्टकारितमिति च कस्यचिद् दर्शनम्=
अदृष्टं नाम परमाणूनां गुणविशेष: क्रियाहेतुस्तेन प्रेरिता: परमाणव:
संमूर्च्छिता: शरीरमुत्पादयन्तीति तद् मन: समाविशति स्वगुणेनादृष्टेन
प्रेरितम्. समनस्के शरीरे द्रष्टुरुपलब्धिर्भवतीति। एतस्मिन् वै
दर्शने गुणानुच्छेदात् पुनस्तत्प्रसङ्ग= अपवर्गेऽपवर्गे शरीरोत्पत्ति:-
परमाणुगुणस्यादृष्टस्याऽनुच्छेद्यन्वादिति ।। 68 ।।
3.2.69
न्या.सू. मन:कर्मनिमित्तत्वाच्च संयोगानुच्छेद: ।। 69 ।।
मनोगुणेनादृष्टेन समावेशिते मनसि संयोगव्युच्छेदो न स्यात्. तत्र
किंकृतं शरीरादपसर्पणं मनस इति ?। कर्माशयक्षये तु कर्माशयान्?तराद्
विपच्यमानादपसर्पणोपपत्तिरिति। अदृष्टादेवापसप्रणमितिचेत् ?, योऽदृष्ट:
शरीरोपसर्पणहेतु: स एवापसर्पणहेतुरपीति न- एकस्य जीवनप्रायणहेतुत्वानुपपत्ते:=
एवं च सति एकमदृष्टं जीवनप्रायणयोर्हेतुरितिप्राप्तं नैतदुपपद्यते  ।। 69 ।।
3.2.70
न्या.सू. नित्यत्वप्रसङ्गश्च- प्रायणानुपपत्ते: ।। 70 ।।
विपाकसंवेदनात् कर्माशयक्षये शरीरपात: प्रायणम्. कर्माशयान्तराच्च
पुनर्जन्म। भूतमात्रात्तु कर्मनिरपेक्षात् शरीरोत्पत्तौ कस्य क्षयात्
शरीरपात:= प्रायणमिति ? प्रायणानुपपत्ते: खलु वै नित्यत्वप्रसङ्गं
विद्म:, यादृच्छिके तु प्रायणे प्रायणभेदानुपपत्तिरिति ।। 70 । ।
3.2.71
पुनस्तत्प्रसङ्गोऽपवर्गे 71
न्या.सू. अणुश्यामतानित्यत्ववदेतत् स्यात् ।। 71 ।।
यथाऽणो: श्यामता नित्या अग्निसंयोगेन प्रतिबद्धा न पुनरुत्पद्यते
एवमदृष्टकारितं शरीरमपवर्गे पुनर्नोत्पद्यते इति ।। 71 ।।
3.2.72
न्या.सू. नाकृताभ्यागमप्रसङ्गात् ।। 72 ।।
नायमस्ति दृष्टान्त:, कस्मात् ?, अकृताभ्यागमप्रसङ्गात्= अकृतम्=
प्रमाणतोऽनुपपन्नं तस्याऽभ्यागम:= अभ्युपपत्ति:= व्ययसाय:, एतत्‌श्रद्दधानेन
प्रमाणतोऽनुपपन्नं मन्तव्यम्, तस्मान्नायं दृष्टान्त:- न प्रतयक्षं
न चानुमानं किंचिदुच्यते इति, तदिदं दृष्टान्तस्य साध्यसमत्वमभिधीयते
इति। अथ वा- नाकृताभ्यागमप्रसङ्गात्=
अणुश्यामतादृष्टान्तेनाऽकर्मनिमित्तां शरीरोत्पत्तिं समादधानस्य
अकृताभ्यागमप्रसङ्ग:= अकृते सुखदु:खोहेतौ कर्मणि पुरुषस्य सुखं
दु:खमभ्यागच्छतीति प्रसज्येत, ओमितिब्रहवत: प्रत्यक्षानुमानागम विरोध:।
प्रत्यक्षविरोधस्तावत्- भिन्नमिदं सुखदु:खं प्रत्यात्मवेदनीयत्वात्
प्रत्यक्षं सर्वशरीरिणाम्। को भेद: ?, तीव्रं
मन्दं चिरमाशु नानाप्रकारमेकप्रकारम् इत्येवमादिर्विशेष:। न चास्ति
प्रत्यात्मनियत: सुखदु:खहेतुविशेष:, न चाऽसति हेतुविशेषे फलविशेषो
दृश्यते। कर्मनिमित्ते तु सुखदु:खयोगे कर्मणां तीव्रमन्दतोपपत्ते:
कर्मसंचयानां चोत्कर्षापकर्षभावाद् नानाविधैकविधभावाच्च कर्मणां
सुखदु:खभेदोपपत्ति:, सोयं हेतुभेदाभावाद् दृष्ट: सुखदु:खभेदो न
स्यादिति प्रत्यक्षविरोध: ।।
तथाऽनुमानविरोध:- दृष्टं हि पुरुषगुणव्यवस्थानात् सुखदु:खव्यवस्थानम्=
य: खलु चेतनावान् साधननिर्वर्तनीयं सुखं बुद्ध्वा तदीप्सन् साधनावाप्तये
यतते स सुखेन युज्यते न विपरीत:, यश्च साधननिर्वर्तनीयं
दु:खं बुद्ध्वा तज्जिहासु: साधनपरि वर्जनाय यतते स दु:खेन त्यज्यते
न विपरीत:, नास्ति चेदं यत्नमन्तरेण चेतनानां सुखदु:खव्यवस्थानं
तेनापि चेतनगुणान्तरव्यवस्थाकृतेन भवितव्यमित्यनुमानम्. तदेतद्
अकर्मनिमित्ते सुखदु:खयोगे विरुध्यते इति, तच्च गुणान्तरम् असंवेद्यत्वाददृष्टं
विपाककालाऽनियमाच्चाऽव्यवस्थितम्। बुद्ध्यादयस्तु संवेद्याश् चाऽपवर्गिणश्चेति।
अथाऽऽगमविरोध:- बहु खल्विदभार्षम्= ऋषीणामुपदेशजातम् अनुष्ठानपरि
वर्जनाश्रयम्. उपदेशफलं च शरीरिणां वर्णाश्रमविभागेनाऽनुष्ठानलक्षणा
प्रवृत्ति: परिवर्जनलक्षणा निवृत्ति:। तच्चोभयमेतस्यां दृष्टौ 'नास्ति
कर्म सुचरितं दुश्चरितं वाऽकर्मनिमित्त: पुरुषाणां सुखदु:खयोग:'
इतिविरुद्ध्यते, सेयं पापिष्ठानां मिथ्यादृष्टि:- 'अकर्मनिमित्ता
शरीरसृष्टिरकर्मनिमित्त: सुखदु:खयोग:' इति ।। 72 ।।
।। इति वात्स्यायनीये न्यायभाष्ये तृतीयाध्यायद्वितीयमाह्निकं समाप्तम् ।।
।। तृतीयाध्यायश्च समाप्त: ।।
4.1.01
।। अथ न्यायभाष्ये चतुर्थाध्यायस्य प्रथममाह्निकम् ।।
मनसोऽनन्तरं प्रवृत्ति: परीक्षितव्या, तत्र खलु यावद् धर्माधर्माश्रयशरीरादि
परीक्षितं सर्वा सा प्रवृत्ते: परीक्षेत्याह-
न्या.सू. प्रवृत्तिर्यथोक्ता ।। 1 ।।
तथा परीक्षितेति ।। 1 ।।
4.1.02
प्रवृत्त्यनन्तरास्तर्हि दोषा: परीक्ष्यन्तामित्यत आह-
न्या.सू. तथा दोषा: ।। 2 ।।
परीक्षिता इति, बुद्धिसमानाश्रयत्वादात्मगुणा:. प्रवृत्तिहेतुत्वात्
पुनर्भवप्रतिसंधानसामर्थ्याच्च संसारहेतव:. संसारस्याऽनादित्वादनादिना
प्रबन्धेन प्रवर्तन्ते। मिथ्याज्ञाननिवृत्तिस्तत्त्वज्ञानात् तन्निवृत्तौ
रागद्वेषप्रबन्धोच्छेदेऽपवर्ग इति। प्रादुर्भावतिरोधानधर्मका इत्येवमाद्युक्तं  दोषाणामिति ।। 2 ।।
4.1.03
प्रवर्तनालक्षणा दोषा: 1-1-18
ते कस्मान्नोपसंख्यायन्ते ? इत्यत आह-
न्या.सू. तत्रैराश्यम्- रागद्वेषमोहार्थान्तरभावात् ।। 3 ।।
तेषां दोषाणां त्रयो राशय:= त्रय: पक्षा:- रागपक्ष:- कामो मत्सर:
स्पृहा तृष्णा लोभ इति. द्वेषपक्ष:- क्रोध ईर्ष्याऽसूया द्रोहोऽमर्ष
इति, मोहपक्ष:- मिथ्याज्ञानं विचिकित्सा मान: प्रमाद इति. त्रैराश्यान्नोपसंख्यायन्ते
इति। लक्षणस्य तर्ह्यऽभेदात् त्रित्वमनुपपन्नम् ?. नानुपपन्नम्-
रागद्वेषमोहार्थान्तरभावात्= आसक्तिलक्षणो राग:. अमर्षलक्षणो द्वेष:.
मिथ्याप्रतिपत्तिलक्षणो मोह इति, एतत् प्रतयात्मवेदनीयं सर्वशरीरिणाम्=
विजानात्ययं शरीरी रागमुत्पन्नम्- 'अस्ति मेऽध्यात्मं रागधर्म:'
इति, विरागं च विजानाति- 'नास्ति मेऽध्यात्मं रागधर्म:' इति. एवमितरयोरपीति।
मानेर्ष्यासूयाप्रभृतयस्तु त्रैराश्यमनुपतिता इति नोपसंख्यायन्ते  ।। 3 ।।
4.1.04
न्या.सू. नैकप्रत्यनीकभावात् ।। 4 ।।
नाऽर्थान्तरं रागादय:, कस्मात् ?, एकप्रत्यनीकभावात्= तत्त्?वज्ञानम्=
सम्यङ्‌मति:= आर्यप्रज्ञा= संबोध इत्येममिदं प्रत्यनीकं त्रयाणामिति  ।। 4 ।।
4.1.05
न्या.सू. व्यभिचारादहेतु: ।। 5 ।।
एकप्रत्यनीका: पृथिव्यां श्यामादयोऽग्निसंयोगेनैकेन. एकयोनयश्च पाकजा इति ।। 5 ।।
4.1.06
सति चार्थान्तरभावे-
न्या.सू. तेषां मोह: पापीयान्नामूढस्येतरोत्पत्ते: ।। 6 ।।
मोह: पाप: पापतरो वा द्वावभिप्रेत्योक्तम्, कस्मात् ?. नाऽमूढस्येतरोत्पत्ते:=
अमूढस्य रागद्वेषौ नोत्पद्येते, मूढस्य तु यथासंकल्पमुत्पत्ति:=
विषयेषु रञ्जनीया: संकल्पा रागहेतव: कोपनीया: संकल्पा द्वेषहेतव:  उभये च संकल्पा न
मिथ्याप्रतिपत्तिलक्षणत्वाद् मोहादन्ये, ताविमौ मोहयोनी रागद्वेषाविति,
तत्त्वज्ञानाच्च मोहनिवृत्तौ रागद्वेषानुत्पत्तिरित्येकप्रत्यनीकभावोपपत्ति:,
"एवं च कृत्वा तत्त्वज्ञानात् ""दु:खजन्मप्रवृत्तिदोषमित्याज्ञानानामुत्तरोत्तरापाये                     "
"तदनन्तरापायादपवर्ग: 1-1-2"" इति व्याख्यातमिति ।। 6 ।।                                                "
4.1.07
प्राप्तस्तर्हि-
न्या.सू. निमित्तनैमित्तकभावादर्थान्तरभावो दोषेभ्य: ।। 7 ।।
अन्यद्धि निमित्तमऽन्यच्च नैमित्तकमिति दोषनिमित्तत्वाददोषो मोह इति ।। 7 ।।
4.1.08
न्या.सू. न दोषलक्षणावरोधान्मोहस्य ।। 8 ।।
प्रवर्तनालक्षणा दोष: 1-1-18
4.1.09
न्या.सू. निमित्तनैमित्तकोपपत्तेश्च तुल्यजातीयानामप्रतिषेध: ।। 9 ।।
द्रव्याणां गुणानां वाऽनेकविधविकल्पो निमित्तनैमित्तकभावो तुल्यजातीयानां  दृष्ट इति ।। 9 ।।
4.1.10
दोषानन्तरं प्रेत्यभाव:, तस्याऽसिद्धि:- आत्मनो नित्यत्वात्=
न खलु नित्यं किंचित् जायते म्रियते वा इति. जन्ममरणयोर्नित्यत्वादात्मनोऽनुपपत्ति:
उभयं च प्रेत्यभाव इति । तत्रायं सिद्धानुवाद:-
न्या.सू. आत्मनित्यत्वे प्रेत्यभावसिद्धि: ।। 10 ।।
नित्योयमात्मा प्रैति= पूर्वशरीरं जहाति= म्रियते इति. प्रेत्य
च= पूर्वशरीरं हित्वा भवति= जायते= शरीरान्तरमुपादत्ते इति. तच्चैतदुभयम्=
पुनरुत्पत्ति: प्रेत्यभाव इति. तच्चैतत् नित्यत्वे संभवतीति। यस्य
तु सत्त्वोत्पाद: सत्त्वनिरोध: प्रेत्यभावस्तस्य कृतहानमकृताभ्यागमश्च
दोष:, उच्छेदहेतुवादे ऋष्युपदेशाश्चानर्थका इति ।। 10 ।।
4.1.11
कथमुत्पत्तिरितिचेत् ?.
न्या.सू. व्यक्ताद् व्यक्तानाम्- प्रत्यक्षप्रामाण्यात् ।। 11 ।।
केन प्रकारेण किंधर्मकात् कारणाद् व्यक्तं शरीरमुत्पद्यते इति
?, व्यक्तात्= भूतसमाख्यातात् पृथिव्यादित: परमसूक्ष्माद् नित्यात्
व्यक्तम्= शरीरेन्द्रियविषयोपकरणाधारं प्रज्ञातं द्रव्यमुत्पद्यते,
व्यक्तं च खल्विन्द्रियग्राह्यं तत्सामान्यात् कारणमपि व्यक्तम्।
किं सामान्यम् ?. रूपादिगुणयोग:= रूपादिगुणयुक्तेभ्य: पृथिव्यादिभ्यो  नित्येभ्यो
रूपादिगुणयुक्तं शरीरादि उत्पद्यते- प्रत्यक्षप्रामाण्यात्= दृष्टो
हि रूपादिगुणयुक्तेभ्यो मृत्प्रभृतिभ्यस्तथाभूतस्य द्रव्यस्योत्पाद:
तेन चाऽदृष्टस्यानुमानमिति= रूपादीनामन्वयदर्शनात् प्रकृतिविकारयो:
पृथिव्यादीनां नित्यानामतीन्द्रियाणां कारणभावोऽनुमीयते इति ।।  11 ।।
4.1.12
न्या.सू. न घटाद् घटानिष्पत्ते: ।। 12 ।।
इदमपि प्रत्यक्षम्- न खलु व्यक्ताद् घटाद् व्यक्तो घट उत्पद्यमानो
दृश्यते इति. व्यक्ताद् व्यक्तस्यानुत्पत्तिदर्शनान्न व्यक्तं कारणमिति  ।। 12 ।।
4.1.13
न्या.सू. व्यक्ताद् घटनिष्पत्तेरप्रतिषेध: ।। 13 ।।
न ब्रूम: सर्वं सर्वस्य कारणमिति किं तु यदुत्पद्यते व्यक्तं द्रव्यं
तत् तथाभूतादेवोत्पद्यते इति, व्यक्तं च तद् मृद्द्रव्यं कपालसंज्ञकं
यतो घट उत्पद्यते न चैतद् निह्नुवान: क्वचिदभ्यनुज्ञां लब्धुमर्हतीति।
तदेतत् तत्त्वम् ।। 13 ।।
4.1.14
अत: परं प्रावादुकानां दृष्टय: प्रदर्श्यन्ते-
न्या.सू. अभावाद् भावोत्पत्ति:- नाऽनुपमृद्य प्रादुर्भावात् ।। 14 ।।
असत: सदुत्पद्यते इत्ययं पक्ष:, कस्मात् ?, उपमृद्य प्रादुर्भावात्=
उपमृद्य बीजमङ्कुर उत्पद्यते नाऽनुपमृद्य, न चेद् बीजोपमर्दोऽङ्कुरकारणम्
? अनुपमर्देपि बीजस्याऽङ्कुरोत्पत्ति: स्यादिति ।। 14 ।।
4.1.15
अत्राभिधीयते-
न्या.सू. व्याघातादप्रयोग: ।। 15 ।।
'उपमृद्य प्रादुर्भावात्' इत्यऽयुक्त: प्रयोग:- व्याघातात्= यदुपमृद्नाति
न तदुपमृद्य प्रादुर्भवितुमर्हति- विद्यमानत्वात्. यच्च प्रादुर्भवति
न तेनाऽप्रादुर्भूतेन= अविद्यमानेनोपमर्द इति ।। 15 ।।
4.1.16
न्या.सू. नातीतानागतयो: कारकशब्दप्रयोगात् ।। 16 ।।
अतीति चाऽनागते चाविद्यमाने कारकशब्द: प्रयुज्यन्ते- पुत्रो जनिष्यते
जनिष्यमाणं पुत्रमभिनन्दति, पुत्रस्य जनिष्यमाणस्य नाम करोति, अभूत्
कुम्भो भिन्नं कुम्भमनुशोचति- भिन्नस्य कुम्भस्य कपालानि, अजाता:
पुत्रा: पितरं तापयन्ति इति बहुलं भाक्ता: प्रयोगा दृश्यन्ते। का
पुनरियं भक्ति: ?. आनन्तर्य भक्ति:= आनन्तर्यसामर्थ्यादुपमृद्य
प्रादुर्भावार्थ:= प्रादुर्भविष्यन्नङ्कुर उपमृद्गातीति भाक्तं
कर्तृत्वमिति ।। 16 ।।
4.1.17
न्या.सू. न विनष्टेभ्योऽनिष्पत्ते: ।। 17 ।।
न विनष्टाद् बीजादङ्कुर उत्पद्यते इति तस्मान्नाऽभावाद् भावोत्पत्तिरिति ।। 17 ।।
4.1.18
न्या.सू. कर्मनिर्देशादप्रतिषेध: ।। 18 ।।
4.1.19
उषमर्दप्रादुर्भावयो: पौर्वापर्यनियम: क्रम: स खल्वभावाद् भावोत्पत्तेर्हेतुर्निर्दिश्यते
स च न प्रतिषिध्यते इति ।
व्याहतव्यूहानामवयवानां पूर्वव्यूहनिवृत्तौ व्यूहान्तराद् द्रव्यनिष्पत्तिर्नाऽभावात्=
बीजावयवा: कुतश्चिन्निमित्तात्
प्रादुर्भूताक्रिया: पूर्वव्यूहं ज?हति व्यूहान्तरं चापद्यन्ते
व्यूहान्तरादङ्कुर उत्पद्यते- दृश्यन्ते खलु अवयवास्तत्संयोगाश्चाङ्कुरोत्पत्तिहेतव:,
न चानिवृत्ते पूर्वव्यूहे बीजावयवानां शक्यं व्यूहान्तरेण भवितुमिति
उपमर्दप्रादुर्भावयो: पौर्वापर्यनियम: क्रम: तस्मान्नाऽभावाद्
भावोत्पत्तिरिति, न चान्यद् बीजावयवेभ्योऽङ्कुरोत्पत्तिकारणमित्युपपद्यते
बीजोपादाननियम इति । अथाऽपर आह-
न्या.सू. ईश्वर: कारणं पुरुषकर्माऽऽफल्यदर्शनात् ।। 19 ।।
पुरुषोयं समीहमानो नावश्यं समीहाफलं प्राप्नोति तेनानु?मीयते-
पराधीनां पुरुषस्य कर्मफलाराधनमिति. यदधीनं स ईश्वर: तस्मादीश्वर:  कारणमिति ।। 19 ।।
4.1.20
न्या.सू. न पुरुषकर्माभावे फलानिष्पत्ते: ।। 20 ।।
ईश्वराधीना चेत् फलनिष्पत्ति: स्याद् अपि तर्हि पुरुषस्य समीहामन्तरेण
फलं निष्पद्येतेति ।। 20 ।।
4.1.21
न्या.सू. तत्कारितत्वादहेतु: ।। 21 ।।
पुरुषकारमीश्वरोऽनुगृह्णाति= फलाय पुरुषस्य यतमानस्येश्वर: फलं
संपादयतीति. यदा न संपादयति तदा पुरुषकर्माऽफलं भवतीति. तस्मादीश्वरकारितत्वादऽहेतु:-
पुरुषकर्माभावे फलानिष्पत्ते:
गुणविशिष्टमात्मान्तरमीश्वर: तस्याऽऽत्मकल्पात् कल्पान्तरानुपपत्ति:,
अधर्ममिथ्याज्ञानप्रमादहान्या धर्मज्ञानसमाधिसंपदा च विशिष्टमात्मान्तरमीश्वर:
तस्य च धर्मसमाधिफलम् अणिमाद्यष्टविधमैश्वर्यम्, संकल्पानुविधायी
चास्य धर्म: प्रत्यात्मवृत्तीन् धर्माधर्मसंचयान् पृथिव्यादीनि
च भूतानि प्रवर्तयति, एवं च स्वकृताभ्यागमस्याऽलोपेन निर्माणप्राकाम्भमीश्वरस्य
स्वकृतकर्मफलं वेदितव्यम्।
आप्तकल्पश्चायम्= यथा पिताऽपत्यानां तथा पितृभूत ईश्वरो भूतानाम्,
न चात्मकल्पादन्य: कल्प: संभवति। न तावदस्य बुद्धिं विना कश्चिद्
धर्मो लिङ्गभूत: शक्य उपपादयितुम्. आगमाच्च द्रष्टा बोद्धा सर् वज्ञाता
ईश्वर इति। बुद्ध्यादिभिश्चात्मलिङ्गैर्निरुपाख्यमीश्वरं प्रत्यक्षानुमानागमविषयातीतं
क: रक्त उपपादयितुम्। स्वकृताभ्यागमलोपेन च प्रवर्तमानस्यास्य यदुक्तं
प्रतिषेधजातम् अकर्मनिमित्ते शरीरसर्गे तत्सर्वं प्रसज्यते इति  ।। 21 ।।
4.1.22
अपर इदानीमाह-
न्या.सू. अनिमित्ततो भावोत्पत्ति:- कण्टकतैक्ष्ण्यादिदर्शनात् ।। 22 ।।
अनिमित्ता शरीराद्युपत्ति:- कण्टकतैक्ष्ण्यादिदर्शनात्= कण्टकस्य
तैक्ष्ण्यं पर्वतधातूनां चित्रता ग्राव्णां श्लक्ष्णता. निनिर्मित्तं
चोपादानं दृष्टं तथा शरीरसर्गोपीति ।। 22 ।।
4.1.23
न्या.सू. अनिमित्तनिमित्तत्वाद् नाऽनिमित्तत: ।। 23 ।।
अनिमित्ततो भावोत्पत्ति:
अनिमित्तस्य निमित्तत्वाद् नाऽनिमित्ता भावोत्पत्तिरिति ।। 23  ।।
4.1.24
न्या.सू. निमित्ताऽनिमित्तयोरर्थान्तरभावादप्रतिषेध: ।। 24 ।।
अन्यद्धि निमित्तम् अन्यच्च निमित्तप्रत्याख्यानं. न च प्रत्याख्यानमेव
प्रत्याख्येयं यथा- 'अनुदक: कमण्डलु:' इति नोदकप्रतिषेध उदकं भवतीति
।। स खल्वयं वाद: 'अकर्मनिमित्त: शरीरादिसर्ग:' इत्येतस्मान्न भिद्यते
अभेदात् तत्प्रतिषेधेनैव प्रतिषिद्धो वेदितव्य इति ।। 24 ।।
4.1.25
अन्ये तु मन्यन्ते-
न्या.सू. सर्वमनित्यमुत्पत्तिविनाशधर्मकत्वात् ।। 25 ।।
किमनित्यं नाम ?, यस्य कदाचिद् भावस्तदनित्यम्= उत्पत्तिधर्मकमनुत्पन्नं
नास्ति. विनाशधर्मकं चाऽविनष्टं नास्ति। किं पुन: ?, सर्वं भौतिकं
च शरीरादि अभौतिकं च बुद्ध्यादि तदुभयमुत्पत्तिविनाशधर्मकं विज्ञायते
तस्मात्तत्सर्वमनित्यमिति ।। 25 ।।
4.1.26
न्या.सू. नानित्यतानित्यत्वात् ।। 26 ।।
यदि तावत् सर्वस्याऽनित्यता नित्या ? ?तन्नित्यत्वाद् न सर्वमनित्यम्।
अथाऽनित्या ? तस्यामऽविद्यमानायां सर्वं नित्यमिति ।। 26 ।।
4.1.27
न्या.सू. तदनित्यत्वम् अग्नेर्दाह्यं विनाश्याऽनुविनाशवत् ।। 27 ।।
तस्या अनित्यताया अप्यनित्यत्वम्। कथम् ?, यथाऽग्निर्दाह्यं विनाश्याऽनुविनश्यति
एवं सर्वस्यानित्यता सर्वं विनाश्यानुविनश्यतीति ।। 27 ।।
4.1.28
न्या.सू. नित्यस्याऽप्रत्याख्यानम्- यथोपलब्धि व्यवस्थानात् ।। 28 ।।
अयं खलु वादो नित्यं प्रत्याचष्टे नित्यस्य च प्रत्याख्यानमनुपपन्नम्।
कस्मात् ?, यथोपलब्धि व्यवस्थानात्= यस्योत्पत्तिविनाशधर्मकत्वमुपलभ्यते
प्रमाणतस्तदनित्यम्. यस्य नोपलभ्यते तद् विपरीतम्, न च परमसूक्ष्माणां
भूतानामाऽऽकाशकालदिगात्ममनसां तद्‌गुणानां च केषांचित् सामान्यविशेषसमवायानां
चोत्पत्तिविनाशधर्मकत्वं प्रमाणत उपलभ्यते तस्माद् नित्यान्येतानीति  ।। 28 ।।
4.1.29
अयमन्य एकान्त:-
न्या.सू. सर्वं नित्यम्- पञ्चभूतनित्यत्वात् ।। 29 ।।
भूतमात्रम् इदं सर्वं. तानि च नित्यानि- भूतोच्छेदानुपपत्तेरिति ।। 29 ।।
4.1.30
न्या.सू. नोत्पत्तिविनाशकारणोपलब्धे: ।। 30 ।।
उत्पत्तिकारणं चोपलभ्यते विनाशकारणं च तत् सर्वनित्यत्वे व्याहन्यते इति ।। 31 ।।
4.1.31
न्या.सू. तल्लक्षणावरोधादप्रतिषेध: ।। 31 ।।
यस्योत्पत्तिविनाशकारणमुपलभ्यते इति मन्यसे न तद् भूतलक्षणहीनमर्थान्तरं
गृह्यते. भूतलक्षणावरोधाद् भूतमात्रमिदम् इत्यऽयुक्तोयं प्रतिषेध  इति ।। 31 ।।
4.1.32
न्या.सू. नोत्पत्तितत्कारणोपलब्धे: ।। 32 ।।
कारणसमानगुणस्योत्पत्ति: कारणं चोपलभ्यते न चैतदुभयं नित्यविषयम्,
न चोत्पत्तितत्कारणोपलब्धि: शक्या प्रत्याख्यातुम्- न चाऽविषया
काचिदुपलब्धि:, उपलब्धिसामर्थ्यात् कारणेन समानगुणं कार्यमुत्पद्यते
इत्यनुमीयते स खलूपलब्धेर्विषय इति, एवं च तल्लक्षणावरोधोपपत्तिरिति।
उत्पत्तिविनाशकारणप्रयुक्तस्य ज्ञातु: प्रयत्नो दृष्ट इति। प्रसिद्धश्चावयवी
तद्धर्मा= उत्पत्तिविनाशधर्मा चावयवी सिद्ध इति। शब्दकर्मबुद्ध्यादीनां
चाऽव्याप्ति:= पञ्चभूतनित्यत्वात् तल्लक्षणारोधाच्चेत्यनेन शब्दकर्मबुद्धिसुखदु:खेच्छोद्वषप्
रयत्नाश्च न व्याप्तास्तस्मादनेकान्त: ।
स्वप्नविषयाभिमानवद् मिथ्योपलब्धिरितिचेत् ? भूतौपलब्धौ तुल्यम् ।
यथा स्वप्ने विषयाभिमान एवमुत्पत्तिकारणाभिमान इति, एवं च एतद्
भूतोपलब्धौ तुल्यम्= पृथिव्याद्युपलब्धिरपि स्वप्नविषयाभिमानवत्
प्रसज्यते । पृथिव्याद्यभावे सर्वव्यवहारविलोप इतिचेत् ? तदितरत्र  समानम् ।।
उत्?पत्तिविनाशकारणोपलब्धिविषयस्याप्यभावे सर्वव्यवहारविलोप इति.
सोयं नित्यानामतीन्द्रियत्वादविषयत्वाच्चोत्पत्तिविनाशयो: 'स्वप्नविषयाभिमानवत्'
इत्यहेतुरिति ।। 32 ।।
4.1.33
अवस्थितस्योपादानस्य धर्ममात्रं निवर्तते धर्ममात्रमुपजायते स
खलूत्पत्तिविनाशयोर्विषय:, यच्चोपजायते तत् प्रागप्युपजननादस्ति
यच्च निवर्तते तद् निवृत्तमप्यस्तीति एवं च सर्वस्य नित्यत्वमि ति-
न्या.सू. न व्यवस्थानुपपत्ते: ।। 33 ।।
अयमुपजन इयं निवृत्तिरिति व्यवस्था नोपपद्यते- उपजातनिवृत्तयोर्विद्यमानत्वात्,
अयं धर्म उपजातोऽयं निवृत्त इति सद्भावाऽविशेषादव्यवस्था, इदानीमुपजननिवृत्ती
नेदानीमिति कालव्यवस्था नोपपद्यते- सर्वदा विद्यमानत्वात्, अस्य
धर्मस्योपजननिवृत्ती नास्येति व्यवस्थानुपपत्ति:- उभयोरविशेषात्,
अनागतोऽती?त इति च कालव्यवस्थानुपपत्ति:- वर्तमानस्य सद्भावलक्षणत्वात्।
अविद्यमानस्यात्मलाभ उपजनो विद्यमानस्यात्महानं निवृत्ति: इत्येतस्मिन्
सति नैते दोषा:, तस्माद् यदुक्तम्- 'प्रागप्युपजननादस्ति निवृत्तं
चास्ति ( इति ) तदयुक्तमिति ।। 33 ।।
4.1.34
अयमन्य एकान्त:-
न्या.सू. सर्वं पृथक् भावलक्षणपृथक्‌त्वात् ।। 34 ।।
सर्वं नाना= न कश्चिदेको भावो विद्यते, कस्मात् ?, भावलक्षणपृथक्त्वात्=
भावस्य लक्षणम्= अभिधानम्= येन लक्ष्यते भाव: स समाख्याशब्द: तस्य
पृथग्विषयत्वात्= सर्वोभावसमाख्याशब्द: समूहवाची, 'कुम्भ:' इति
संज्ञाशब्दो गन्धरसरूपस्पर्शसमूहे ब्रध्नपार्श्वग्रीवादिसमूहे च
वर्तते, निदर्शनमात्रं चेदमिति ।। 34 ।।
4.1.35
न्या.सू. नानेकलक्षणैरेकभावनिष्पत्ते: ।। 35 ।।
'अनेकविधलक्षणै:' इति मध्यमपदलोपी समास:, गन्धादिभिश्च गुणैर्बुध्नादिभिश्चावयवै:
संबद्ध एको भावो निष्पद्यते। गुणव्यतिरिक्तं च द्रव्यम् अवयवातिरिक्तश्चाऽवयवीति,
विभक्तन्यायं चैतदुभयमिति ।। 35 ।।
4.1.36
अथापि-
लक्षणव्यवस्थानादेवाऽप्रतिषेध: ।। 36 ।।
'न कश्चिदेको भाव:' इत्ययुक्त: प्रतिषेध:, कस्मात् ?. लक्षणव्यवस्थानादेव=
यदिह लक्षणं भावस्य संज्ञाशब्दभूतं तदेकस्मिन् व्यवस्थितम्- 'यं
कुम्भमद्राक्षं तं स्पृशामि' 'यमेवाऽस्प्राक्षं तं पश्यामि' इति.
नाऽणुसमूहो गृह्यते इति. अणुसमूहे चागृह्यमाणे यद् गृह्यते तदेकमेवेति  ।
अथाप्येतदनूक्तम्- नास्त्येको भावो यस्मात्समुदाय:। एकानुपपत्तेर्नास्त्येव
समूह:। नास्त्येको भावो यस्मात् समूहे भावशब्दप्रयोग:, एकस्य चानुपपत्ते:
समूहो नोपपद्यते- एकसमुच्चयो हि समूह इति, व्याहतत्वादनुपपन्नम्-
'नास्त्येको भाव:' इति। यस्य प्रतिषेध: प्रतिज्ञायते- 'समूहे भावशब्दप्रयोगात्'
इति हेतुं ब्रुवता स एवाभ्युनुज्ञायते- एकसमुच्चयो हि समूह इति।
समूहे भावशब्दप्रयोगादिति च समूहमाश्रित्य प्रत्येकं समूहिप्रतिषेध:-
नास्त्येको भाव इति, सोयमुभयतो व्याघाताद्
यत्‌किंचन वाद इति ।। 36 ।।
4.1.37
अयमपर एकान्त:-
न्या.सू. सर्वमभावो भावेष्वितरेतराभावसिद्धे: ।। 37 ।।
यावद् भावजातं तत्सर्वमऽभाव:, कस्मात् ?, भावेष्वितरेतराभावसिद्धे:=
'असन् गौरश्वात्मना' 'अनश्वो गौ:' 'असन्नऽश्वो गवात्मना' 'अगौरवश्व:'
इत्यऽसत्प्रत्ययस्य प्रतिषेधस्य च भावशब्देन सामानाधिकरण्यात्  सर्वमभाव इति।।37।।
4.1.38
प्रतिज्ञावाक्ये पदयो: प्रतिज्ञाहेत्वोश्च व्याघातादयुक्तम् । अनेकस्याऽशेषता
सर्वशब्दस्यार्थ: भावप्रतिषेधश्चाऽभावशब्दस्यार्थ:. पूर्वं सोपाख्यम्
उत्तरं निरुपाख्यम्. तत्र समुपाख्यायमानं कथं निरुपाख्यमऽभाव:
स्यादिति= न जात्वभावो निरुपाख्योऽनेकतया= अशेषतया शक्य: प्रतिज्ञातुमिति।
सर्वमेतदभाव इति चेत् ?= यदिदं सर्वमिति मन्यसे तद्भाव इत्येवं
चेत् ? अनिवृत्तो व्याघात:- अनेकमशेषं चेति नाऽभावप्रत्ययेन शक्यं
भवितुम्. अस्ति चायं प्रत्यय:- सर्वमिति. तस्मान्नाऽभाव इति। प्रतिज्ञाहेत्वोश्च
व्याघात:- 'सर्वमभाव:' इति भावप्रतिषेध: प्रतिज्ञा. 'भावेष्वितरेतराभावसिद्धे:'
इतिहेतु:. भावेष्वितरेतराभावमऽनुज्ञाय= आश्रित्य चेतरेतराभावसिद्धौ
"सर्वमभाव इत्युच्यते. यदि सर्वमभाव: ? ""भावेष्वितरेतराभावसिद्धे:""                                     "
इति नोपपद्यते. अथ भावेष्वितरेतराभावसिद्धि ? सर्वमभाव इति नोपपद्यते
। सूत्रेण चाभिसंबन्ध:-
न्या.सू. न स्वभावसिद्धेर्भावानाम् ।। 38 ।।
न सर्वमभाव:, कस्मात् ? स्वेन भावेन सद्भावाद् भावानाम्= स्वेन
धर्मेण भावा भवन्तीति प्रतिज्ञायते। कश्च स्वो धर्मो भावानाम् ?,
द्रव्यगुणकर्मणां सदादि सामान्यम्. द्रव्याणां क्रियावदित्येवमादिर्विशेष:.
स्पर्शपर्यन्ता: पृथिव्या इति च, प्रत्येकं चाऽनन्तो भेद:, सामान्यविशेषसमवायानां
च विशिष्टा धर्मा गृह्यन्ते, सोयमभावस्य निरुपाख्यत्वात् संप्रत्यायकोऽर्थभेदो
न स्यात्. अस्ति त्वयं तस्मान्न सर्वमभाव इति।
"अथ वा- ""न- स्वभावसिद्धेर्भावानाम्"" इति स्वरूपसिद्धेरिति. गौरितिप्रयुज्यमाने                         "
शब्दे जातिविशिष्टं द्रव्यं गृह्यते नाभावमात्रम्. यदि च सर्वमभाव:
गौरित्यभाव: प्रतीयेत, गोशब्देन चाभाव उच्येत, यस्मात्तु गोशब्दप्रयोगे
द्रव्यविशेष: प्रतीयते नाभावस्तस्मादयुक्तमिति।
"अथ वा- ""न- स्वभावसिद्धे:"" इति 'असन् गौरश्वात्मना' इति गवात्मना                                      "
कस्मान्नोच्यते ? अवचनाद् 'गवात्मना गौरस्ति' इति स्वभावसिद्धि:,
'अनश्वोऽश्व:' इति वा 'गौरगौ:' इति वा कस्मान्नोच्यते ? अवचनात्
स्वेन रूपेण विद्यमानता द्रव्यस्येति विज्ञायते।
अव्यतिरेकप्रतिषेधे च भावानामऽसत्प्रत्ययसामानाधिकरण्यम्।
संयोगादिसंबन्धो व्यतिरेक: अत्राऽव्यतिरेकोऽभेदाख्यसंबन्ध: तत्प्रतिषेधे
चासत्प्रत्ययसामानाधिकरण्यं यथा- 'न सन्ति कुण्डे बदराणि' इति,
'असन् गौरश्वात्मना' 'अनश्वोगौ:' इति च गवाश्वयोरव्यतिरेक: प्रतिषिध्यते=
गवाश्वयोरेकत्वं नास्तीति. तस्मिन् प्रतिषिध्यमाने भावेन गवा सामाधिकरण्यमसत्प्रत्ययस्य-
'असन् गौरश्वात्मना' इति. यथा 'न सन्ति कुण्डे बदराणि' इति कुण्डे
बदरसंयोगे प्रतिषिध्यमाने सद्भिरसत्प्रत्ययस्य सामाधिकरण्यमिति  ।। 38 ।।
4.1.39
न्या.सू. न स्वभावसिद्धि:- आपेक्षिकत्वात् ।। 39 ।।
अपेक्षाकृतम् आपेक्षिकम्, ह्रस्वापेक्षाकृतं दीर्घं दीर्घापेक्षाकृतं
ह्रस्वम्. न स्वेनात्मनाऽवस्थितं किंचित्। कस्मात् ?. अपेक्षासामर्थ्यात्.
तस्मान्न स्वभावसिद्धिर्भावानामिति ।। 39 ।।
4.1.40
न्या.सू. व्याहतत्वादयुक्तम् ।। 40 ।।
यदि ह्रस्वापेक्षाकृतं दीर्घं किमिदानीमपेक्ष्य 'ह्रस्वम्' इति
गृह्यते ?। अथ दीर्घापेक्षाकृतं ह्रस्वम् ? दीर्घमनापेक्षिकम्,
एवमितरेतराश्रययोरेकाभावेऽन्यतराभावादुभयाभाव इत्यपेक्षाव्यवस्थानुपपन्ना।
स्वभावसिद्धावऽसत्यां समयो: परिमण्डलयोर्वा द्रव्ययोरापेक्षिके
दीर्घत्वह्रस्वत्वे कस्मान्न भवत: ?। अपेक्षायामनपेक्षायां च द्रव्ययोरभेद:=
यावती द्रव्ये अपेक्षमाणे तावती एवानपेक्षमाणे नाऽन्यतरत्र भेद:।
आपेक्षिकत्वे तु सत्यऽन्यतरत्र विशेषोपजन: स्यादिति।
किमपेक्षासामर्थ्यमितिचेत् ? द्वयोर्ग्रहणेऽतिश्यग्रहणोपपत्ति:।
द्वे द्रव्ये पश्यन् एकत्र विद्यमानमतिशयं गृह्णाति तद् दीर्घमिति
व्यवस्यति, यच्च हीनं गृह्णाति तद् ह्रस्वमिति व्यवस्यतीति, एतच्चापेक्षासामर्थ्यमिति  ।। 40 ।।
4.1.41
अथेमे संख्यैकान्ता:- सर्वमेकम्- सदऽविशेषात्, सर्वं द्वेधा-
नित्यानित्यभेदात्, सर्वं त्रेधा- ज्ञाता ज्ञानं ज्ञेयमिति, सर्वं
चतुर्धा- प्रमाता प्रमाणं प्रमेयं प्रमितिरिति, एवं यथासंभवमन्येऽपीति।  तत्र परीक्षा-
न्या.सू. संख्यैकान्ताऽसिद्धि:- कारणानुपपत्त्युपपत्तिभ्याम् ।। 41 ।।
यदि साध्यसाधानयोर्नानात्वम् ? एकान्तो न सिध्यति- व्यतिरेकात्,
अथ साध्यसाधनयोरभेद: ? एवमप्येकान्तो न सिध्यति- साधनाभावात्, न
हि तमन्तरेण कस्यचित् सिद्धिरिति ।। 41 ।।
4.1.42
न्या.सू. न कारणावयवभावात् ।। 42 ।।
न संख्यैकान्तानामसिद्धि:, कस्मात् ?. कारणस्यावयवभावात्= अवयसव:
?कश्चित् साधनभूत इत्यऽव्यतिरेक:। एवं द्वैतादीनामपीति ।। 42  ।।
4.1.43
न्या.सू. निरवयवत्वादहेतु: ।। 43 ।।
कारणस्यावयवभावात्
प्रतिज्ञाय कस्यचिदेकत्वमुच्यते तत्र व्यपवृक्तोऽवयव: साधनभूतो
नोपपद्यते, एवं द्वैतादिष्वपीति। ते खल्विमे संख्यैकान्ता यदि विशेषकारितस्याऽर्थभेदविस्तरस्
य प्रत्याख्यानेन वर्तन्ते ? प्रत्याक्षानुमानागमविरोधाद् मिथ्यावादा
भवन्ति। अथाभ्यनुज्ञानेन वर्तन्ते ? समानधर्मकारितोऽर्थसंग्रहो
विशेषकारितश्चार्थभेद इत्येवमेकान्तत्वं जहतीति। ते खल्वेते
तत्त्वज्ञानप्रविवेकार्थमेकान्ता: परीक्षिता इति ।। 43 ।।
4.1.44
प्रेत्यभावानन्तरं फलम्। तस्मिन्-
न्या.सू. सद्य: कालान्तरे च फलनिष्पत्ते: संशय: ।। 44 ।।
'पचति दोग्धि' इति सद्य: फलम् ओदनपयसी, 'कर्षति वपति' इति कालान्तरे
"फलं शस्याधिगम इति, अस्ति चेयं क्रिया- ""अग्गिहोत्रं जुहुयात् स्वर्गकाम:""                             "
इति एतस्या: फले संशय: । न सद्य:- कालान्तरोपभोग्यत्वात् ।
स्वर्ग: फलं श्रूयते तच्च भिन्नेऽस्मिन् देहभेदादुत्पद्यते इति
न सद्य:, ग्रामादिकामानामारम्भफलमिति ।। 44 ।।
4.1.45
न्या.सू. कालान्तरेणाऽनिष्पत्तिर्हेतुविनाशात् ।। 45 ।।
ध्वस्तायां प्रवृत्तौ प्रवृत्ते: फलं न कारणमन्तरेणोत्पत्तमर्हति-
न खलु वै विनष्टात् कारणात् किंचिदुत्पद्यते इति ।। 45 ।।
4.1.46
न्या.सू. प्राङ् निष्पत्तेर्वृक्षफलवत् तत् स्यात् ।। 46 ।।
यथा फलार्थिना वृक्षमूले सेकादि परिकर्म क्रियते तम्मिंश्च प्रध्वस्ते
पृथिवीधातुरब्धातुना संगृहीते आन्तरेण तेजसा पच्यमानो रसद्रव्यं
निर्वर्तयति स द्रव्यभूतो रसो वृक्षानुगत: पाकविशिष्टो व्यूहविशेषेण
संनिविशमान: पर्णादि फलं निर्वर्तयति एवं परिषेकादि कर्म चार्थवत्-
न च विनष्टात् फलनिष्पत्ति:। तथा प्रवृत्त्या संस्कारो धर्माधर्मलक्षणो
जन्यते स जातो निमित्तान्तरानुगृहीत: कालान्तरे फलं निष्पादयतीति.
"उक्तं चैतत्- ""पूर्वकृतफलानुबन्धात् तदुत्पत्ति: 3-2-62"" इति ।।  47 ।।                                "
4.1.47
तदिदं प्राङ् निष्पत्तेर्निष्पद्यमानम्-
न्या.सू. नाऽसत्. न सत्. न सदसत्- सदसतोर्वैधर्म्यात् ।। 47 ।।
प्राङ्‌निष्पत्तेर्निष्पत्तिधर्मकं नाऽसत्- उपादाननियमात्= कस्यचिदुत्पत्तये
किंचिदुपादेयं न सर्वं सर्वस्येत्यऽसद्भावे नियमो नोपपद्यते इति।
न सत्- प्रागुत्पत्तेर्विद्यमानस्योत्पत्तिरनुपपन्नेति। न सदसत्-
सदसतोर्वैधर्म्यात्= 'सत्' इत्यर्थाभ्यनुज्ञा. 'असत्' इत्यर्थप्रतिषेध:
एतयोर्व्याघातो वैधर्म्यं व्याघातादव्यतिरेकानुपपत्तिरिति ।। 47  ।।
4.1.48
प्रागुत्पत्तेरुत्पत्तिधर्मकमऽसदित्यऽद्धा, कस्मात् ?-
न्या.सू. उत्पादव्ययदर्शनात् ।। 48 ।।
4.1.49
यत्पुनरुक्तम्- 'प्रागुत्पत्ते: कार्यं नाऽसत्- उपादाननियमात्' इति ?
न्या.सू. बुद्धिसिद्धं तु तदऽसत् ।। 49 ।।
इदमस्योत्पत्तये समर्थं न सर्वमिति प्रागुत्पत्तेर्नियतकारणं कार्यं
बुद्ध्या सिद्धम्- उत्पत्तिनियमदर्शनात् तस्मादुपादाननियमस्योपपत्ति:।
सति तु कार्ये प्रागुत्पत्तेरुत्पत्तिरेव नास्तीति ।। 49 ।।
4.1.50
न्या.सू. आश्रयव्यतिरेकाद् वृक्षफलोत्पत्तिवदित्यहेतु: ।। 50 ।।
मूलसेकादि परिकर्म फलं चोभयं वृक्षाश्रयम्. कर्म चेह शरीरे फलं
चाऽमुत्रेति आश्रयव्यतिरेकादहेतुरिति ।। 50 ।।
4.1.51
न्या.सू. प्रीतेरात्माश्रयत्वादप्रतिषेध: ।। 51 ।।
प्रीतिरात्मप्रत्यक्षत्वादात्माश्रया तदाश्रयमेव कर्म धर्मसंज्ञितम्-
धर्मस्यात्मगुणत्वात् तस्मादाश्रयव्यतिरेकानुपपत्तिरिति ।। 51  ।।
4.1.52
न्या.सू. न पुत्रपशुस्त्रीपरिच्छदहिरण्याऽन्नादिफलनिर्देशात् ।। 52 ।।
"पुत्रादि फलं निर्दिश्यते न प्रीति:- ""ग्रामकामो यजेत"" ""पुत्रकामो                                     "
"यजेत"" इति. तत्र यदुक्तम्- 'प्रीति: फलम्' इति एतदयुक्तम् ।। 52  ।।                                   "
4.1.53
न्या.सू. तत्संबन्धात् फलनिष्पत्तेस्तेषु फलवदुपचार: ।। 53 ।।
पुत्रादिसंबन्धात् फलं प्रीतिलक्षणमुत्पद्यते इति पुत्रादिषु फलवदुपचारो
"यथाऽन्ने प्राणशब्द:- ""अन्नं वै प्राणा:"" इति ।। 53 ।।                                               "
4.1.54
"फलानन्तरं दु:खमुद्दिष्टमुक्तं च- ""बाधनालक्षणं दु:खम् 1-1-21""                                        "
इति. तत् किमिदं प्रत्यात्मवेदनीयस्य=
सर्वजन्तुप्रत्यक्षस्य सुखस्य प्रत्याख्यानम् ? आहोस्विदन्य: कल्प:
? इति, अन्य इत्याह, कथम् ?, न वै
सर्वलोकसाक्षिकं सुखं शक्यं प्रत्याख्यातुम्। अयं तु जन्ममरणप्रबन्धानुभवनिमित्ताद्
दु:खाद् निर्विण्णस्य दु:खं जिहासतो
दु:खसंज्ञाभावनोपदेशो दु:खहानार्थ इति। कया युक्त्या ?, सर्वे खलु
सत्त्वनिकाया: सर्वाण्युत्पत्तिस्थानानि सर्व: पुनर्भवो बाधनानुषक्तो
"दु:खसाहचर्यात् ""बाधनालक्षणं दु:खम् 1-1-21"" इत्युक्तम्. ऋषिभिर्दु:खसंज्ञाभावनमुपदिश्यते,             "
अत्र च हेतुरुपादीयते-
न्या.सू. विविधबाधनायोगाद् दु:खमेव जन्मोत्पत्ति: ।। 54 ।।
जन्म= जायते इति शरीरेन्द्रियबुद्धय:, शरीरादीनां संस्थानविशिष्टानां
प्रादुर्भाव उत्पत्ति:, विविधा च बाधना- हीना मध्यमा उत्कृष्टा
चेति. उत्कृष्टा नारकिणां. तिरश्चां तु मध्यमा, मनुष्यापां हीना:.
देवानां हीनतरा वीतरागाणां च, एवं सर्वमुत्पत्तिस्थानं विविधबाधनानुषक्तं
पश्यत: सुखे तत्साधनेषु च शरीरेन्द्रियबुद्धिषु दु:खसंज्ञा व्यवतिष्ठते.
दु:खसंज्ञाव्यवस्थानात् सर्वलोकेष्वऽनभिरतिसंज्ञा भवति. अनभिरतिसंज्ञामुपासीनस्य
सर्वलोकविषयातृष्णा विच्छिद्यते. तृष्णाप्रहाणात् सर्वदु:खाद् विमुच्यते
इति, यथा विषयोगात् पयो विषयमिति बुध्यमानो नोपादत्ते. अनुपाददानो
मरणदु:खं नाप्नोति ।। 54 ।।
4.1.55
दु:खोद्देशस्तु न सुखस्य प्रत्याख्यानम्, कस्मात् ?-
न्या.सू. सुखस्याप्यन्तरालनिष्पत्ते: ।। 55 ।।
न खल्वयं दु:खोद्देश: सुखस्य प्रत्याख्यानम्, कस्मात् ?, सुखस्यान्तरालनिष्पते:=
निष्पद्यते खलु बाधनान्तरालेषु सुखं प्रत्यात्मवेदनीयं शरीरिणां
तदशक्यं प्रत्याख्यातुमिति ।। 55 ।।
4.1.56
अथापि-
न्या.सू. बाधनाऽनिवृत्तेर्वेदयत: पर्येषणदोषादप्रतिषेध: ।। 56 ।।
सुखस्य दु:खोद्देशेनेति प्रकरणात्, पर्येषणम्= प्रार्थना= विषयार्जनतृष्णा.
पर्येषणस्य दोषो यदयं वेदयमान: प्रार्थयते. तच्चाऽस्य प्रार्थितं
न संपद्यते. संपद्य वा विपद्यते. न्यूनं वा संपद्यते. बहुप्रत्यनीकं
वा संपद्यते. इत्येतस्मात् पर्येषणदोषात् नानाविधो मानस: संतापो
भवति. एवं वेदयत: पर्येषणदोषाद् बाधनाया अनवृत्ति:. बाधनाऽनिवृत्तेर्दु:खसंज्ञाभावनमुद्दिश्य
ते. अनेन कारणेन दु:खं जन्म न तु सुखस्याभावादिति। अथाप्येतदनू क्तम्-
कामं कामयमानस्य यदा काम: समृध्यते।
"अथैनमपर: काम: क्षिप्रमेव प्रबाधते ।।""                                                               "
अपि चेदुदनेमि समन्ताद् भूमिमालभते सगवाश्वां न स तेन धनेन धनैषी
"तृप्यति किं नु सुखं धनकामे"" इति ।। 56 ।।                                                            "
4.1.57
न्या.सू. दु:खविकल्पे सुखाभिमानाच्च ।। 57 ।।
दु:खसंज्ञाभावनोपदेश: क्रियते, अयं खलु सुखसंवेदने व्यवस्थित:
सुखं परमपुरुषार्थं मन्यते- न सुखादन्यद् नि:श्रेयसमस्ति. सुखे
प्राप्ते चरितार्थ: कृतकरणीयो भवति. मिथ्यासंकल्पात् मुखे तत्साधनेषु
च विषयेषु संरज्यते. संरक्त:
सुखाय घटते. घटमानस्याऽस्य जन्मजराव्याधिप्रायणाऽनिष्टसंयोगेष्टवियोगप्रार्थितानुपपत्तिनिमि
त्तमनेकविधं यावद् दु:खमुत्पद्यते तं दु:खविकल्पं सुखमित्यभिमन्यते.
सुखाङ्गभूतं दु:खं- न दु:खमनासाद्य शक्यं सुखमवाप्तुम्. तादर्थ्यात्
सुखमेवेदमिति सुखसंज्ञोपहतप्रज्ञ:- 'जायस्य म्रियस्व संघाव' इति
संसारं नातिवर्तते. तदस्या: सुखसंज्ञानया: प्रतिपक्षो दु:खसंज्ञाभावनमुपदिश्?यते.
दु:खानुषङ्गाद् दु:खं जन्मेति न सुखस्याभावात्। यद्येवं कस्मात्
"'दु:खं जन्म' इति नोच्यते ?. सोयमेवं वाच्ये यदेवकाह- ""दु:खमेव                                        "
"जन्म 55"" इति तेन सुखाभावं ज्ञापयतीति, जन्मविनिग्रहार्थीयो वै                                        "
खल्वयमेवशब्द:, कथम् ? न दु:खं जन्म स्वरूपत: किं तु दु:खोपचारात्.
एवं सुखमपीति एतदऽनेनैव
निवर्त्यते न तु दु:खमेव जन्मेति ।। 57 ।।
4.1.58
दु:खोपदेशानन्तरमपवर्ग: स प्रत्याख्यायते-
न्या.सू. ऋणक्लेशप्रवृत्त्यनुबन्धादपवर्गाभाव: ।। 58 ।।
"ऋणानुबन्धान्नास्त्यपवर्ग:= ""जायमानो ह वै ब्राह्मणस्त्रिभिर्ऋणैर्ऋणवान्                              "
"जायते- ब्रह्मचर्येण ऋषिभ्यो यज्ञेन देवेभ्य: प्रजाया पितृभ्य:""                                       "
इति ऋणानि. तेषामनुबन्ध:= स्वकर्मभि: संबन्ध:- कर्मसंबन्धवचनात्-
जरामर्य वा एतत्सत्रं यदग्निहोत्रं दर्शपूर्णमासौ चेति= जरया ह
"एष तस्मात् सत्राद्विमुच्यते मृत्युना ह वा"" इति ऋणानुबन्धादपवर्गानुष्ठानकालो                         "
नास्तीत्यऽपवर्गाभाव:। क्लेशानुबन्धान्नस्त्यपवर्ग:= क्लेशानुबद्ध
एवायं म्रियते क्लेशानुबद्धश्च जायते नास्य क्लेशानुबन्धविच्छेदो
गृह्यते। प्रवृत्त्यनुबन्धान्नास्त्यपवर्ग:= जन्मप्रभृत्यऽयं यावत्प्रायणं
"वाग्‌बुद्धिशरीरारम्भेणाऽविमुक्तो गृह्यते तत्र यदुक्तम्- ""दु:खजन्मप्रवृत्तिदोषमिथ्याज्ञाना          "
"नामुत्तरोत्तरापाये तदनन्तरापायादपवर्ग: 1-1-2"" इति तदनुपपन्नमिति  ।। 58 ।।                           "
4.1.59
अत्राभिधीयते- यत्तावत् 'ऋणानुबन्धात्' इति ?. ऋणैरिव ऋणैरिति -
न्या.सू. प्रधानशब्दानुपपत्तेर्गुणशब्देनानुबाद:- निन्दाप्रशंसोपपत्ते: ।। 59 ।।
ऋणै:
द्वितीयश्च प्रतिदेयं गृह्णाति तत्रास्य दृष्टत्वात् प्रधानमृणशब्द:.
न चैतदिहोपपद्यते प्रधानशब्दानुपपत्तेर्गुणशब्देनायमनुवाद:- ऋणैरिव
"ऋणैरिति, प्रयुक्तोपमं चैतद् यथा- ""अग्निर्माणवक:"" इति= अन्यत्र                                       "
दृष्टश्चायमृणशब्द इह प्रयुज्यते यथाग्निशब्दो माणवके। कथं गुणशब्देनानुवाद:
?, निन्दाप्रसंसोपपत्ते:= कर्मलोपे ऋणीव ऋणाऽदानाद् निन्द्यते.
कर्मानुष्ठाने च ऋणीव ऋणदानाद् प्रशस्यते स एवोपमार्थ इति।
जायमान:
इति च शब्दो गृहस्थ: संपद्यमान:, जायमान इति= यदायं गृहस्थो जायते
तदा कर्मभिरधिक्रियते- मातृतो जायमानस्यानधिकारात्= यदा तु मातृतो
जायते कुमारो न तदा कर्मभिरधिक्रियते- अर्थिन: शक्तस्य चाधिकारात्=
"अर्थिन: कर्मभिरधिकार:- कर्मविधौ कामसंयोगस्मृते:- ""अग्निहोत्रं                                       "
"जुहुयात् स्वर्गकाम:"" इत्येवमादि, शक्तस्य च प्रवृत्तिसंभवात्=                                        "
शक्तस्य कर्मभिरधिकार:- प्रवृत्तिसंभवात्= शक्त: खलु विहिते कर्मणि
प्रवर्तते नेतर इति। उभयाभावस्तु प्रधानशब्दार्थे। मातृतो जायमाने
कुमारे उभयम्= अर्थिता शक्तिश्च न भवतीति ।
न भिद्यते लौकिकाद् वाक्याद् वैदिकं वाक्यम्- प्रेक्षापूर्वकारिपुरुषप्रणीतत्वेन,
तत्र लौकिकस्तावदपरीक्षकोपि न जातमात्रं कुमारमेवं ब्रूयात्- 'अधीष्व
यजस्व ब्रह्मचर्यं चर' इति. कुत एष ऋषिरुपपन्नाऽनवद्यवादी उपदेशार्थेन
प्रयुक्त उपदिशति ?, न खलु वै नर्तकोन्धेषु प्रवर्तते न गायनो बधिरेष्विति।
उपदिष्टार्थविज्ञानं चोपदेशविषय:= यश्चोपदिष्टमर्थं विजानाति तं
प्रत्युपदेश: क्रियते न चैतदस्ति जायमानकुमारके इति। गार्हस्थ्यलिङ्गं
च मन्त्रब्राह्मणं कर्माभिवदति= यच्च मन्त्रब्राह्मणं कर्माभिवदति
तत् पत्नीसंबन्धादिना गार्हस्थ्यलिङ्गेनोपपन्नं तस्माद् गृहस्थोयं
जायमानोऽभिधीयते इति ।
अर्थित्वस्य चाविपरिणामे जरामर्यवादोपपत्ति:।
यावच्चास्य फलेनार्थित्वं न विपरिणमते= न निवर्तते तावदनेन कर्मानुष्ठेयमित्युपपद्यते
जरामर्यवादस्तं प्रतीति.
जरया ह वा
"वचनम्- ""जरया ह वा एष एतस्माद्विमुच्यते"" इति. आयुषस्तुरीयम्= चतुर्थं                                 "
प्रव्रज्यायुक्तं जरेत्युच्यते- तत्र हि प्रव्रज्या विधीयते, अत्यन्तजरासंयोगे
जरया ह वा
"स्वयमशक्तस्य बाह्यां शक्तिमाह- ""अन्तेवासी वा जुहुयात् ब्रह्मणा                                      "
"स परिक्रीत:. क्षीरहोता वा जुहुयाद् धनेन स परिक्रीत:"" इति                                            "
अथापि विहितं वाऽनूद्येत ? कामाद्वार्थ: परिकल्प्येत ? विहितानुवचनं
न्याय्यमिति, ऋणवानिवाऽस्वतन्त्रो गृह्यस्थ: कर्मसु प्रवर्तते
इत्युपपन्नं वाक्यस्य सामर्थ्यम्। फलस्य हि साधनानि प्रयत्नविषयो  न फलं. तानि
संपन्नानि फलाय कल्पन्ते। विहितं च जायमानं विधीयते च जायमानं तेन
य: संबध्यते सोयं जायमान इति।
प्रत्यक्षविधानाभावादितिचेत् ? न- प्रतिषेधस्यापि प्रत्यक्षविधानाभावादिति।
प्रत्यक्षतो विधीयते गार्हस्थ्यं ब्राह्मणेन यदि चांश्रमान्तरमभविष्यत्
तदपि व्यधास्यत् प्रत्यक्षत:. प्रत्यक्षविधानाभावान्नास्त्याश्रमान्तरमिति,  न- प्रतिषेधस्यापि
प्रत्यक्षविधानाभावात्= न प्रतिषेधोपि वै ब्राह्मणेन प्रत्यक्षतो
विधीयते- 'न सन्त्याश्रमान्तराणि एक एव गृहस्थाश्रम:' इति. प्रतिषेधस्य
प्रत्यक्षतोऽश्रवणादयुक्तमेतदिति ।
अधिकाराच्च विधानं विद्यान्तरवत् । यथा शास्त्रान्तराणि स्वे स्वेऽधिकारे
प्रत्यक्षतो विधायकानि नाऽर्थान्तराभावाद् एवमिदं ब्राह्मणं गृहस्थशास्त्रं
स्वेऽधिकारे प्रत्यक्षतो विधायकं नाश्रमान्तराणामभावादिति।
ऋग्‌ब्राह्मणं चापवर्गाभिधाय्यऽभिधीयते= ऋचश्च ब्राह्मणानि चापवर्गाभिवादीनि
"भवन्ति. ऋवश्च तावत्- ""कर्मभिर्मृत्युमृषयो निषेदु: प्रजावन्तो  द्रविणमिच्छमाना: ।                    "
"अथापरे ऋषयो मनीषिण: परं कर्मभ्योऽमृतत्वमानशु:।।""                                                   "
न कर्मणा न प्रजया धनेन त्यागेनैके अमृतत्वमानशु:।
परेण नाकं निहितं गुहायां विभ्राजते तद् यतयो विशन्ति।।
वेदाहमेतं पुरुषं महान्तमादित्यवर्णं तमस: परस्तात् ।
"तमेव विदित्वाऽतिमृत्युमेति नान्य: पन्था विद्यतेऽयनाय""।।                                           "
अथ ब्राह्मणानि-
त्रयो धर्मस्कन्धा:- यज्ञोऽध्ययनं दानमिति प्रथमस्तप एव द्वितीयो
ब्रह्मचार्याऽऽचार्यकुलवासीति तृतीयोऽत्यन्तमात्मानमाचार्यकुलेऽवसादयन्
"सर्वे एवैते पुण्यलोका भवन्ति ब्रह्मसंस्थोऽमृतत्वमेति""                                              "
एतमेव प्रव्राजिनो लोकमभीप्सन्त: प्रव्रजन्तीति
अथो खल्वाहु:- काममय एवायं पुरुष इति स यथाकामो भवति तथाक्रतुर्भवति
"यथाक्रतुर्भवति तत्कर्म कुरुते यत्कर्म कुरुते तदभिसंपद्यते""                                          "
"इति कर्मभि: संसरणमुक्त्वा प्रकृतमन्यदुपदिशन्ति- ""इति तु कामयमानोऽथाऽकामयमानो                      "
योऽकामो निष्काम् आत्मकाम आप्तकामो भवति न तस्य प्राणा उत्क्रामन्ति
"इहैव समवलीयन्ते ब्रह्मैव सन् ब्रह्माप्येति"" इति ।                                                   "
"तत्र यदुक्तम्- 'ऋणानुबन्धादपवर्गाभाव:' इति एतदयुक्तमिति। ""ये                                        "
"चत्वार: पथयो देवयाना:"" इति च चातुगश्रम्यश्रुतेरैकाश्रम्यानुपपत्ति:।।59।।                            "
4.1.60
"फलार्थिनश्चेदं ब्राह्मणम्- ""जरामर्यं वा एतत्सत्रं यदग्रिहोत्रं                                      "
"दर्शपूर्णमासौ च"" इति कथम् ?-                                                                        "
न्या.सू. समारोपणादात्मन्यप्रतिषेध: ।। 60 ।।
प्राजापत्त्यामिष्टिं निरुप्य नस्यां सर्ववेदसं हुत्वा आत्मन्यग्नीन्
"समारोप्य ब्राह्मण: प्रव्रजेत्"" इति श्रूयते तेन विजानीम:- प्रजावित्तलोकैषणाभ्यो                      "
व्युत्थितस्य निवृत्ते फलार्थित्वे समारोपणं विधीयते इति, एवं च
"ब्राह्मणानि- ""सोऽन्यद् व्रतमुपाकरिष्यमाणो याज्ञवल्क्यो मैत्रेयीमितिहोवाच-                          "
प्रव्रजिष्यन् वा अरे अहमस्मात् स्थानादस्मि हन्त तेऽनया कात्यायन्या
सहान्तं करवाणीति. अथाप्युक्तानुशासनासि मैत्रेयि एतावदरे खल्वमृतत्वमिति
"होक्त्वा याज्ञवल्क्य: प्रवव्राज"" इति।। 60 ।।                                                        "
4.1.61
न्या.सू. पात्रचयान्तानुपपत्तेश्च फलाभाव: ।। 61 ।।
जरामर्ये च कर्मण्यऽविशेषेण कल्प्यमाने सर्वस्य पात्रचयान्तानि
"कर्माणीति प्रसज्यते तत्रैषणाव्युत्थानं न श्रूयेत- ""एतद्ध स्म                                        "
वै तत्पूर्वे ब्राह्मणा अनूचाना विद्वांस: प्रजां न कामयन्ते किं
प्रजया करिष्यामो येषां नोयमात्माऽयं लोक इति. ते ह स्म पुत्रैषणायाश्च
"वित्तैषणायाश्च लोकैषणायाश्च व्युत्थायाऽथ भिक्षाचर्यं चरन्ति""                                       "
इति, एषणाभ्यश्च व्युत्थितस्य पात्रचयान्तानि कर्माणि नोपपद्यन्ते
इति नाऽविशेषेण कर्तु: प्रयोजकं फलं भवतीति।
चातुराश्रम्यविधानाच्चेतिहासपुराणधर्मशास्त्रेष्वैकाश्रम्यानुपपत्ति:।
तदप्रमाणमितिचेत् ? न- प्रमाणेन प्रामाण्याभ्यनुज्ञानात्। प्रमाणेन
"खलु ब्राह्मणेनेतिहासपुराणस्य प्रामाण्यमभ्यनुज्ञायते- ""ते वा खल्वेते                                 "
अथर्वाङ्गिरस एतदितिहासपुराणमभ्यवदन् इतिहासपुराणं पञ्चमं वेदानां
"वेद:"" इति. तस्मादऽयुक्तमेतत्- अप्रामाण्यमिति।                                                      "
अप्रामाण्ये च धर्मशास्त्रस्य प्राणभृतां व्यवहारलोपात् लोकोच्छेदप्रसङ्ग: ।
द्रष्ट्टप्रवक्तृसामान्याच्चाऽप्रामाण्यानुपपत्ति:= ये एव मन्त्रब्राह्मणस्य
द्रष्टार: प्रवक्तारश्च ते खल्वितिहासपुराणस्य धर्मशास्त्रस्य चेति।
विषयव्यवस्थानाच्च यथाविषयं प्रामाण्यम्= अन्यो मन्त्रब्राह्मणस्य
विषयोऽन्यश्चेतिहासपुराणधर्मशास्त्रणामिति= यज्ञो मन्त्रब्राह्मणस्य.
लोकवृत्तमितिहासपुराणसय. लोकव्यवहारव्यवस्थानं धर्मशास्त्रस्य विषय:,
तत्रैकेन न सर्वं व्यवस्थाप्यते इति यथाविषयमेतानि प्रमाणानीन्द्रियादिवदिति  ।। 61 ।।
4.1.62
यत्पुनरेतत्- क्लेशानुबन्धस्याविच्छेदादिति-
न्या.सू. सुषुप्तस्य स्वप्नादर्शने क्लेशाभावादपवर्ग: ।। 62 ।।
यथा सुषुप्तस्य खलु स्वप्नादर्शने रागानुबन्ध: सुखदु:खानुबन्धश्च
विच्छिद्यते तथाऽपवर्गेपीति, एतच्च ब्रह्मविदो मुक्तस्यात्मनो
रूपमुदाहरन्तीति ।। 62 ।।
4.1.63
यदपि प्रवृत्त्यनुबन्धादिति-
न्या.सू. न प्रवृत्ति: प्रतिसंधानाय हीनक्लेशस्य ।। 63 ।।
प्रक्षीणेषु रागद्वेषामोहेषु प्रवृत्तिर्न प्रतिसंधानाय, प्रतिसंधिस्तु
पूर्वजन्मनिवृत्तौ पुनर्जन्म तच्चाऽदृष्टकारितं तस्यां प्रहीणायां
जन्मान्तराभाव:= अप्रतिसंधानम्= अपवर्ग:।
कर्मवैफल्यप्रसङ्ग इतिचेत् ? न- कर्मविपाकप्रतिसंवेदनस्याऽप्रत्याख्यानात्।
पूर्वजन्मनिवृत्तौ पुनर्जन्म न भवतीत्युच्यते न तु कर्मविपाकप्रतिसंवेदनं
प्रत्याख्यायते, सर्वाणि पूर्वकर्माणि ह्यन्ते जन्मनि विपच्यन्ते  इति ।। 63 ।।
4.1.64
न्या.सू. न क्लेशसंतते: स्वाभाविकत्वात् ।। 64 ।।
नोपपद्यते क्लेशानुबन्धविच्छेद:, कस्मात् ?, क्लेशसंतते: स्वाभाविकत्वात्=
अनादिरियं क्लेशसंतति: न चानादि: शक्य उच्छेत्तुमिति ।। 64 ।।
4.1.65
अत्र कश्चित् परीहारमाह-
न्या.सू. प्रागुत्पत्तेरभावानित्यत्ववत् स्वाभाविकेप्यनित्यत्वम् ।। 65 ।।
यथाऽनादि: प्रागुत्पत्तेरभाव उत्पन्नेन भावेन निवर्त्यते एवं
स्वाभाविकी क्लेशसंततिरनित्येति ।। 65 ।।
4.1.66
अपर आह-
न्या.सू. अणुश्यामताऽनित्यत्ववद्ध ।। 66 ।।
यथाऽनादिरणुश्यामता अथ चाग्निसंयोगादनित्या तथा क्लेशसंततिरपीति
। सत: खलु धर्मो नित्यत्वमनित्यत्वं च तत्त्वं भावेऽभावे भाक्तमिति।
'अनादिरणुश्यामता' इति हेत्वभावादयुक्तम्। अनुत्पत्तिधर्मकमनित्यमिति
नात्र हेतुरस्तीति ।।66।।
4.1.67
अयं तु समाधि:-
न्या.सू. संकल्पनिमित्तत्वाच्च रागादीनाम् ।। 67 ।।
'कर्मनिमित्तत्वादितरेतरनिमित्तत्वाच्च' इति समुच्चय:, मिथ्यासंकल्पेभ्यो
रञ्जनीयकोपनीयमोहनीयेभ्यो रागद्वेषमोहा उत्पद्यन्ते, कर्म च कत्त्वनिकायनिर्वर्तकं
नैयमिकान् रागद्वेषमोहान् निर्वर्तयति- नियमदर्शनात्= दृश्यते हि
कश्चित्सत्त्वनिकायो रागबहुल: कश्चिद् द्वेषबहुल: कश्चिद् मोहबहुल:
इति, इतरेतरनिमित्ता च रागादीनामुत्पत्ति:= मूढो रज्यति मूढ: कुप्यति.
रक्तो मुह्यति. कुपितो मुह्यति। सर्वमिथ्यासंकल्पानां तत्त्वज्ञानादनुत्पत्ति:
कारणानुत्पत्तौ च कार्यानुत्पत्तेरिति रागादीनामत्यन्तमनुत्पत् तिरिति।
'अनादिश्च क्लेशसंतति:' इत्यऽयुक्तम्- सर्वे इमे खल्वाध्यात्मिका
भावा अनादिना प्रबन्धेन प्रवर्तन्ते शरीरादयो. न जात्वत्र कश्चिदनुत्पन्नपूर्व:
प्रथमत उत्पद्यतेऽन्यत्र तत्त्वज्ञानात्। न चैवं सत्यऽनुत्पत्तिधर्मकं
किंचिद् व्ययधर्मकं प्रतिज्ञायते इति। कर्म च सत्त्वनिकायनिर्वर्तकं
तत्त्वज्ञानकृताद् मिथ्यासंकल्पविघातान्न रागाद्युत्पत्तिनिमित्तं
भवति सुखदु:खसंवित्तिफलं तु भवतीति ।। 67 ।।
।। इति वात्स्यायनविरचिते न्यायभाष्ये चतुर्थाध्यायस्य प्रथममाह्निकं समाप्तम् ।।
4.2.01
।। अथ न्यायभाष्यचतुर्थाध्यायस्य द्वितीयमाह्निकम् ।।
किं नु खलु भो यावन्तो विषयास्तावत्सु प्रत्येकं तत्त्वज्ञानमुत्पद्यते
? अथ क्वचिदुत्पद्यते ? इति। कश्चात्र विशेष: ?, न तावदेकैकत्र=
यावद्विषयमुत्पद्यते- ज्ञेयानामानन्त्यात्, नापि क्वचिदुत्पद्यते-
तत्र नोत्पद्यते तत्रानिवृत्तो मोह इति मोहशेषप्रसङ्ग:- न चान्यविषयेण
तत्त्वज्ञानेनाऽन्यविषयो मोह: शक्य: प्रतिषेद्धुमिति। मिथ्याज्ञानं
वै खलु मोहो न तत्त्वज्ञानस्यानुत्पत्तिमात्रं तच्च मिथ्याज्ञानं
यत्र विषये प्रवर्तमानं संसारबीजं भवति स विषयस्तत्त्वतो ज्ञेय
इति। किं पुनस्तन्मिथ्याज्ञानम् ?, अनात्मन्यात्मग्रह:= अहमस्मीति
मोहोऽहङ्कार इति. अनात्मानं खल्वहमस्मीति पश्यतो दृष्टिरहङ्कार
इति। किं पुनस्तदर्थजातं यद्विषयोऽहङ्कार: ?, शरीरेन्द्रियमनोवेदनाबुद्धय:।
कथं तद्विषयोऽहङ्कार: संसारबीजं भवति ?, अयं खलु शरीराद्यर्थजातम्
अहमस्मीति व्यवसित: तदुच्छेदेनात्मोच्छेदं मन्यमानोऽनुच्छेदतृष्णापरिप्लुत:
पुन: पुनस्तदुपादत्ते तदुपाददानो जन्ममरणाय यतते तेनाऽवियोगाद्
नाऽत्यन्तं दु:खाद्विमुच्यते इति।
यस्तु दु:खं दु:खायतनं दु:खानुषक्तं सुखं च सर्वमिदं दु:खमिति
पश्यति स दु:खं परिजानाति परिज्ञातं च दु:खं प्रहीणं भवति- अनुपादानात्
सविषान्नवत्, एवं दोषान् कर्म च दु:खहेतुरिति पश्यति। न चाऽप्रहीणेषु
दोषेषु दु:खप्रबन्धोच्छेदेन शक्यं भवितुमिति दोषान् जहाति. प्रहीणेषु
च दोषेषु न प्रवृत्ति: प्रतिसंधानायेत्युक्तम्, प्रेत्यभावफलदु:खानि
च ज्ञेयानि व्यवस्थापयति कर्म च दोषांश्च प्रहेयान्, अपवर्गोऽधिगन्तव्यस्तस्याधिगमोपायस्तत्त
्वज्ञानम्. एवं चतसृभिर्विधाभि: प्रमेयं विभक्तमासेवमानस्य= अभ्यस्यत:=
भावयत: सम्यग्‌दर्शनम्= यथाभूतावबोध:= तत्त्वज्ञानमुत्पद्यते ।  एवं च-
न्या.सू. दोषनिमित्तानां तत्त्वज्ञानादहङ्कारनिवृत्ति: ।। 1 ।।
शरीरादि दु:खान्तं प्रमेयं दोषनिमित्तम्, तद्विषयत्वान्मिथ्याज्ञानस्य
तदिदं तत्त्वज्ञानं तद्विषयमुत्पन्नमऽहङ्कारं
"निवर्तयति- समानविषये तयोर्विरोधात्. एवं तत्त्वज्ञानात् ""दु:खजन्मप्रवृत्तिदोषमिथ्याज्ञानाना          "
"मुत्तरोत्तरापाये तदनन्तराभावादपवर्ग 1-1-2"" इति, स चायं शास्त्रार्थसंग्रहोऽनूद्यते                  "
नाऽपूर्वो विधीयते इति ।। 1 ।।
4.2.02
प्रसख्यानानुपूर्व्या तु खलु-
न्या.सू. दोषनिमित्तं रूपादयो विषया: संकल्पकृता: ।। 2 ।।
कामविषया इन्द्रियार्था इति रूपादय उच्यन्ते. ते मित्या संकल्प्यमाना
रागद्वेषमोहान् प्रवर्तयन्ति तान् पूर्वं प्रसंचक्षी?त, तांश्च
प्रसंचक्षाणस्य रूपादिविषयो मिथ्यासंकल्पो निवर्तते, तन्निवृत्तौ
अध्यात्मं शरीरादि प्रसंचक्षीत, तत्प्रसंख्यानादध्यात्मविषयोऽहङ्कारो
निवर्तते. सोयमध्यात्मं बहिश्च विविक्तचित्तो विहरन् मुक्त इत्युच्यते  ।। 2 ।।
4.2.03
अत: परं काचित् संज्ञा हेया काचिद् भावयितव्येत्युपदिश्यते, नार्थनिराकरणमऽर्थोपादानं  वा, कथमिति-
न्या.सू. तन्निमित्तं त्वऽवयव्यऽभिमान: ।। 3 ।।
तेषाम्= दोषाणां निमित्तं त्वऽवयव्यभिमान:, सा च खलु स्त्रीसंज्ञा
सपरिष्कारा पुरुषस्य पुरुषसंज्ञा च स्त्रिया:, परिष्कारश्च= निमित्तसंज्ञा
अनुव्यञ्जनसंज्ञा च, निमित्तसंज्ञा= रसनाश्रोत्रं दन्तोष्ठं चक्षुर्नासिकम्,
अनुव्यञ्जनसंज्ञा= इत्थं दन्तौ इत्थमोष्ठाविति, सेयं संज्ञा कामं
वर्धयति तदनुषक्तांश्च दोषान् विवर्जनीयान्। वर्जनं त्वस्या भेदेनावयवसंज्ञा=
केशलोममांसशोणितास्थिस्नायुशिराकफपित्तोच्चारादिसंज्ञा तामशुभसंज्ञेत्याचक्षते.
तामस्य भावयत: कामराग: प्रहीयते. सत्येव च द्विविधे विषये काचित्
संज्ञा भावनीया काचित् परिवर्जनीयेत्युपदिश्यते यथा विषसंपृक्तेऽन्ने
अन्नसंज्ञोपादानाया विषसंज्ञा प्रहाणायेति ।। 3 ।।
4.2.04
अथेदानीमर्थ निराकरिष्यताऽवयविन्युपपाद्यते-
न्या.सू. विद्याऽविद्याद्वैविध्यात् संशय: ।। 4 ।।
सदसतोरुपलम्भाद् विद्या द्विविधा. सदसतोरनुपलम्भादऽविद्यपि द्विविधा,
उपलभ्यमानेऽवयविनि विद्याद्वैविध्यात् संशय:. अनुपलभ्यमाने चाऽविद्याद्वैविध्यात्
संशय:, सोयमऽवयवी यद्युपलभ्यते अथापि नोपलभ्यते न कथंचन संशयाद्  मुच्यते इति ।। 4 ।।
4.2.05
न्या.सू. तदसंशय:- पूर्वहेतुप्रसिद्धत्वात् ।। 5 ।।
तस्मिन्नऽनुपपन्न: संशय:, कस्मात् ?, पूर्वोक्तहेतूनामप्रतिषेधादस्ति
द्रव्यान्तरारम्भ इति ।। 5 ।।
4.2.06
न्या.सू. वृत्त्यनुपपत्तेरपि तर्हि न संशय: ।। 6 ।।
वृत्त्यनुपपत्तेरपि तर्हि संशयानुपपत्ति:- नास्त्यवयवीति ।। 6 ।।
4.2.07
तद्विभजते-
न्या.सू. कृत्स्नैकदेशाऽवृत्तित्वादवयवानामवयव्यऽभाव: ।। 7 ।।
एकैकोऽवयवो न तावत् कृत्स्नेऽवयविनि वर्तते- तयो: परिमाणभेदादऽवयवान्तरसंबन्धाभावप्रसङ्गा
च्च, नाप्यवयव्येकदेशे- न ह्यस्यान्ये अवयवा एकदेशभूता: सन्तीति  ।। 7 ।।
4.2.08
अथावयवेष्ववयवी वर्तते ?-
न्या.सू. तेषु चाऽवृत्तेरवयव्यभाव: ।। 8 ।।
न तावत् प्रत्यवयवं वर्तते- तयो: परिमाणभेदाद् द्रव्यस्य. चैकद्रव्यत्वप्रसङ्गात्,
नाप्येकदेशे- सर्वेष्वन्यावयवाभावात्, तदेवं न युक्त: संशय:- नास्त्यवयवीति  ।। 8 ।।
4.2.09
न्या.सू. पृथक् चावयवेभ्योऽवृत्ते: ।। 9 ।।
अवयव्यभाव इति वर्तते । न चायं पृथगवयवेभ्यो वर्तते अग्रहणात्
नित्यत्वप्रसङ्गाच्च । तस्मान्नास्त्यवयवीति ।। 9
।।
4.2.10
न्या.सू. न चावयव्यवयवा: ।। 10 ।।
न चावयवानां धर्मोऽवयवी । कस्मात्? धर्ममात्रस्य धर्मिभिरवयवैः
पूर्ववत् सम्बन्धानुपपत्तेः । पृथक् चावयवेभ्य:= धर्मिभ्यो धर्मस्याग्रहणादिति  समानम् ।। 10 ।।
4.2.11
न्या.सू. एकस्मिन् भेदाभावाद् भेदशब्दप्रयोगानुपपत्तेरप्रश्न: ।। 11 ।।
किं प्रत्यवयवं कृत्स्नोऽवयवी वर्तते अथैकदेशेनेति नोपपद्यते
प्रश्न:, कस्मात् ?, एकस्मिन् भेदाभावाद् भेदशब्दप्रयोगानुपपत्ते:=
'कृत्स्नम्' इत्यनेकस्याशेषाभिधानम्. 'एकदेश:' इति नानात्वे कस्यचिदभिधानम्,
ताविमौ कृस्नैकदेशशब्दौ भेदविषयौ नैकस्मिन्नऽवयविन्युपपद्येते- भेदाभावादिति ।। 11 ।।
4.2.12
अन्यावयवाभावाद् नैकदेशेन वर्तते इत्यहेतु:-
न्या.सू. अवयवान्तरभावेप्यवृत्तेरहेतु: ।। 12 ।।
अवयवान्तराभावादिति, यद्यप्येकदेशोऽवयवान्तरभूत: स्यात् तथाप्यवयवेऽवयवान्तरं
वर्तेत नावयवीति- अन्योऽवयवीति। अन्यावयवभावेप्यवृत्ते:- 'अवयविनो
नैकदेशेन वृत्ति:- अन्यावयवाभावात्' इत्यहेतु:।
वृत्ति: कथमितिचेत् ? एकस्याऽनेकत्राऽऽश्रयाश्रितसंबन्धलक्षणा
प्राप्ति:। आश्रयाश्रितभाव: कथमितिचेत् ? यस्य यतोऽन्यत्राऽऽत्मलाभानुपपत्ति:
स आश्रय: न कारणद्रव्येभ्योऽन्यत्र कार्यद्रव्यमात्मानं लभते.
विपर्ययस्तु कारणद्रव्येष्विति।
नित्येषु कथमितिचेत् ? अनित्येषु दर्शनात् सिद्धम्। नित्येषु द्रव्येषु
कथमाश्रयाश्रयिभाव इतिचेत् ? अनित्येषु द्रव्यगुणेषु दर्शनादाश्रयाश्रयिभावस्य
नित्येषु सिद्धिरिति। तस्मादवयव्यभिमान: प्रतिषिध्यते नि:श्रेयसकामस्य.
नावयवी. यथा रूपादिषु मित्यासंकल्पो न रूपादय इति ।। 12 ।।
4.2.13
सर्वाग्रहणमवयव्यऽसिद्धे: 2-1-34
न्या.सू. केशसमूहे तैमिरिकोपलब्धिवत्तदुपलब्धि: ।। 13 ।।
यथैकैक: केशस्तैमिरिकेण नोपलभ्यते केशसमूहस्तूपलभ्यते तथैकैकोऽणुर्नोपलभ्यते
अणुसंचयस्तूपलभ्यते तदिदमणुसमूहविषयं ग्रहणमिति ।। 13 ।।
4.2.14
न्या.सू. स्वविषयानतिक्रमेणेन्द्रियस्य पटुमन्दभावाद् विषयग्रहणस्य
तथाभावो नाविषये प्रवृत्ति: ।। 14 ।।
यथाविषयमिन्द्रियाणां पटुमन्दभावाद् विषयग्रहणानां पटुमन्दभावो
भवति= चक्षु: खलु प्रकृष्यमाणं नाऽविषयं गन्धं गृह्णाति. निकृष्यमाणं
च न स्वविषयात् प्रच्यवते, सोयं तैमिरिक: कश्चिच्चक्षुर्विषयं केशं
न गृह्णाति गृह्णाति च केशसमूहम्. उभयं ह्यऽतैमिरिकेण चक्षुषा
गृह्यते, परमाणवस्त्वऽतीन्द्रया:= इन्द्रियाविषयभूता केनचिदिन्द्रियेण
गृह्यन्ते समुदितास्तु गृह्यन्ते इत्यविषये प्रवृत्तिरिन्द्रियस्य
प्रसज्येत- न जात्वऽर्थान्तरमणुभ्यो गृह्यते इति. ते खल्विमे परमाणव:
संहता गृह्यमाणा अतीन्द्रियत्वं जहति वियुक्ताश्चागृह्यमाणा इन्द्रियविषयत्वं
न लभन्ते इति सोयं द्रव्यान्तरानुत्पत्तावतिमहान् व्याघात इत्युपपद्यते
द्रव्यान्तरं यद् ग्रहणस्य विषय इति।
संचयमात्रं विषय इतिचेत् ? न- संचयस्य संयोगभावात्तस्य चातीन्द्रियस्याऽग्रहणादयुक्तम्।
संचय: खल्वनेकस्य संयोग: स च गह्यमाणाश्रयो गृह्यते नाऽतीन्द्रियाश्रय:.
भवति हि 'इदमनेन संयुक्तम्' इति.
तस्मादयुक्तमेतदिति।
गृह्यमाणस्य चेन्द्रियेण विषयस्याऽऽवरणादि अनुपलब्धिकारणमुपलभ्यते
तस्मान्नेन्द्रियदौर्बल्यादनुपलब्धिरणूनां यथा नेन्द्रियदौर्बल्याचक्षुषाऽनुपलब्धिर्गन्धादीनामिति ।। 1
4.2.15
न्या.सू. अवयवावयवप्रसङ्गश्चैवमाऽऽप्रलयात् ।। 15 ।।
य: खल्ववयविनोऽवयवेषु वृत्तिप्रतिषेधादभाव: सोयमवयवस्यावयवेषु
प्रसज्यमान: सर्वप्रलयाय वा कल्पेत निरवयवाद्वा निवर्तेत. उभयथा
चोपलब्धिविषयस्याभाव: तदभावादुपलब्ध्यभाव:, उपलब्ध्याश्रयश्चायं
वृत्तिप्रतिषेध: स आश्रयं व्याघ्नन् आत्मघाताय कल्पते इति ।। 15  ।।
4.2.16
अथापि-
न्या.सू. न प्रलयोऽणुसद्भावात् ।। 16 ।।
अवयवविभागमाश्रित्य वृत्तिप्रतिषेधादभाव: प्रसज्यमानो निरवयवात्
परमाणोर्निवर्तते न सर्वप्रलयाय कल्पते। निरवयवत्वं खलु परमाणोर्विभागैरल्पतरप्रसङ्गस्य
(अभावात्) यतो नाल्पीयस्तत्रावस्थानात्। लोष्टस्य खलु प्रविभज्यमानावयवस्याऽल्पतरमल्पतममुत्त
रमुत्तरं भवति स चाचमल्पतरप्रसङ्ग: यस्मान्नल्पतरमस्ति= य: परमोऽल्पस्तत्र
निवर्तते. यतश्च नाल्पीयोस्ति तं पृरमाणुं प्रचक्ष्महे इति ।। 16  ।।
4.2.17
न्या.सू. परं वा त्रुटे: ।। 17 ।।
अवयवविभागस्याऽनवस्थानाद् द्रव्याणामसंख्येयत्वात् त्रुटित्वनिवृत्तिरिति ।। 17 ।।
4.2.18
अथेदानीमानुपलम्भिक: सर्व नास्तीति मन्यमान आह-
न्या.सू. आकाशव्यतिभेदात् तदनुपपत्ति: ।। 18 ।।
तस्याऽणोर्निरवयवस्य नित्यस्यानुपपत्ति:, कस्मात् ?. आकाशव्यतिभेदात्=
अन्तर्बहिश्चाणुराकाशेन समाविष्ट:= व्यतिभिन्?नो व्यतिभेदात् सावयव:
सावयवत्वादनित्य इति ।। 18 ।।
4.2.19
न्या.सू. आकाशासर्वगतत्वं वा ।। 19 ।।
अथैतन्नेष्यते= परमाणोरन्तर्नास्त्याकाशमिति ? असर्वगतत्वं प्रसज्यते इति ।। 19 ।।
4.2.20
न्या.सू. अन्तर्बहिश्च कार्यद्रव्यस्य कारणान्तरवचनादकार्ये तदभाव: ।। 20 ।।
'अन्त:' इति पिहितं कारणान्तरै: कारणमुच्यते, 'बहि:' इति च व्यवधायकमव्यवहितं
कारणमेवोच्यते. तदेतत् कार्यद्रव्यस्य संभवति. नाऽणो:- अकार्यत्वात्=
अकार्ये हि परमाणावऽन्?तर्न्बहिरित्यस्याभाव:, यत्र चास्य भावोऽणुकार्यं
तत् न परमाणु:, यतो हि नाल्पतरमस्ति स परमाणुरिति ।। 20 ।।
4.2.21
न्या.सू. सर्वसंयोगशब्दविभवाच्च सर्वगतम् ।। 21 ।।
यत्र क्?वचिदुत्पन्ना: शब्दा विभवन्त्याकाशे= तदाश्रया भवन्ति.
मनोभि: परमाणुभिस्तत्कार्यैश्च संयोगा भवन्त्याकाशे. नाऽसंयुक्तमाकाशेन
किंचिन्मूर्तद्रव्यमुपलभ्यते तस्मान्नाऽसर्वगतमिति ।। 21 ।।
4.2.22
न्या.सू. अव्यूहाविष्टम्भविभुत्वानि चाकाशधर्मा: ।। 22 ।।
संसर्पता प्रतिघातिना द्रव्येण न व्यूह्यते तथा काष्ठेनोदकम्,
कस्मात् ?, निरवयवत्वात्, सर्पच्च प्रतिघाति द्रव्यं न विष्टभ्नाति=
नास्य क्रियाहेतुं गुणं प्रतिबध्नाति, कस्मात् ? अस्पर्शत्वात्
विपर्यये हि विष्टम्?भो दृष्ट इति, सावयवे स्पर्शवति द्रव्ये दृष्टं
धर्मं विपरीते नाशङ्कितुमर्हति ।।
अण्ववयवस्याणुतरत्वप्रसङ्गादणुकार्यप्रतिषेध: । सावयवत्वे चाऽणोरण्ववयवोऽणुतर
इति प्रसज्यते, कस्मात् ?, कार्यकारणद्रव्ययो: परिमाणभेददर्शनात्.
तस्मादण्ववयवस्याणुतरत्?वम्, यस्तु सावयव: अणुकार्यं तदिति. तस्मादणुकार्यमिदं
प्रतिषिध्यते इति। कारणविभागाच्च कार्यस्यानित्यत्वं नाऽऽकाशव्यतिभेदात्=
लोष्टस्यावयवविभागादनित्यत्वं नाऽऽकाशसमावेशादिति ।। 22 ।।
4.2.23
न्या.सू. मूर्तिमतां च संस्थानोपपत्तेरवयवसद्भाव: ।। 23 ।।
परिच्छिन्नानां हि स्पर्शवतां संस्थानं त्रिकोणं चतुरस्रं समं
परिमण्डलमित्युपपद्यते यत्तत् संस्थानं सोऽवयवसंनिवेश: परिमण्डलाश्चाणवस्तस्मात्  सावयवा इति ।। 23 ।।
4.2.24
न्या.सू. संयोगोपपत्तेश्च ।। 24 ।।
मध्ये सन्नऽणु: पूर्वापराभ्यामणुभ्यां संयुक्तस्तयोर्व्यवधानं
कुरुते. व्यवधानेनाऽनुनमीयते- पूर्वभागेन पूर्वेणाणुना संयुज्यते
परभागेन परेणाणुना संयुज्यते. यौ तौ पूर्वापरौ भागौ तावऽस्याऽवयवौ.
एवं सर्वत: संयुज्यमानस्?य सर्वतो भागा अवयवा इति ।
"यत्तावत्- ""मूर्तिमतां संस्थानोपपत्तेरवयवसद्भाव: 23"" इति. अत्रोक्तम्।                                "
किमुक्तम् ?, 'विभागाल्पतरप्रसङ्गस्य यतो नाल्पीयस्तत्र निवृत्ते:,
अण्ववयवस्य चाणुतरत्वप्रसङ्गादणुकार्यप्रतिष्?ोध:' इति।
"यत्पुनरेतत्- ""संयोगोपपत्तेश्च"" इति ?, स्पर्शवत्त्वाद् व्यवधानम्.                                    "
आश्रयस्य चाऽव्याप्त्या भागभक्ति: उक्तं चात्र- स्पर्शवानणु: स्पर्शवतोरण्वो:
प्रतिघातात् व्यवधायको न सावयवत्वात्, स्पर्शवत्त्वाच्च व्यवधाने
सत्यऽणुसंयोगो नाश्रयं व्याप्नोतीति भागभक्तिर्भवति= भागवानिवायमिति,
उक्तं नात्र- 'विभागेऽल्पतरप्रसङ्गस्य यतो नाल्पीयस्तत्रावस्थानात्.
तदवयवस्य चाणुतरत्वप्रसङ्गादणुकार्यप्रतिषेध:' इति ।।
4.2.25
मूर्तिमतां च संस्थानोपपत्ते: संयोगोपपत्तेश्च परमाणूनां सावयवत्त्वमितिहेत्वो:-
न्या.सू. अनवस्थाकारित्वादनवस्थानुपपत्तेश्चाप्रतिषेध: ।। 25 ।।
यावद् मूर्तिमद् यावच्च संयुज्यते तत् सर्वं सावयवमित्यनवस्थाकारिणाविमौ
हेतू. साचानवस्था नोपपद्यते. सत्यामनवस्थायां सत्यौ हेतू स्यातां.
तस्मादप्रतिषेधोयं निरवयवत्वस्येति। विभागश्च विभज्यमानहानेर्नोपपद्यते
तस्मात् प्रलयान्तता नोपपद्यते इति। अनवस्थायां च प्रत्यधिकरणं
द्रव्यावयवानामानन्त्यात् परिमाणभेदानां गुरुत्वस्य चाग्रहणं समानपरिमाणत्वं
चाऽवयवावयविनो: परमाण्ववयवविभागादूर्ध्वमिति ।। 25 ।।
4.2.26
यदिदं भवान् बुद्धिराश्रित्य 'बुद्धिविषया: सन्ति' इति मन्यते
मिथ्याबुद्धय एता:, यदि हि तत्त्वबुद्धय: स्युर्बुद्ध्या
विवेचने क्रियमाणे यथात्म्यं बुद्धिविषयाणामुपलभ्येत-
न्या.सू. बुद्ध्या विवेचनात्तु भावानां याथात्म्यानुपलब्धिस्तन्त्वपकर्षणे
पटसद्भावानुपलब्धिवत्तदनुपलब्धि: ।। 26 ।।
यथा 'अयं तन्तुरयं तन्तु:' इति प्रत्येकं तन्तुषु विविच्यमानेषु
नार्थान्तरं किंचिदुपलभ्यते यत् पटबुद्धेर्विषय: स्यात्- याथात्म्यानुपलब्धे:,
असति विषये पटबुद्धिर्भवन्ती मिथ्याबुद्धिर्भवति, एवं सर्वत्रेति  ।। 26 ।।
4.2.27
न्या.सू. व्याहतत्वादहेतु: ।। 27 ।।
यदि बुद्ध्या विवेचनं भावानाम् ? न सर्वभावानां याथात्म्यानुपलब्धि:,
अथ सर्वभावानां याथात्म्यानुपलब्धि: ? न बुद्ध्या विवेचनं भावानाम्,
बुद्ध्या विवेचनं च याथात्म्यानुपलब्धिश्चेति व्याहन्यते. तदुक्तम्-
अवयवावयवप्रसङ्गश्चैवमाऽऽप्रलयात् 15
4.2.28
न्या.सू. तदाश्रयत्वादऽपृथग्‌ग्रहणम् ।। 28 ।।
कार्यद्रव्यं कारणद्रव्याश्रितं तत्कारणेभ्य: पृथङ् नोपलभ्यते.
विपर्यये पृथक् ग्रहणात्= यत्राऽऽश्रयाश्रितभावो नास्ति तत्र
पृथग् ग्रहणमिति, बुद्ध्या विवेचनात्तु भावानां पृथग् ग्रहणम्‌=
अतीन्द्रियेष्वणुषु यदिन्द्रियेण गृह्यते तदेतया बुद्ध्या विविच्यमानमन्यदिति  ।। 28 ।।
4.2.29
न्या.सू. प्रमाणतश्चाथप्रतिपत्ते: ।। 29 ।।
बुद्ध्या विवेचनाद् भावानां याथात्म्योपलब्धि:= यदस्ति यथा च यन्नास्ति
यथा च तत्सर्वं प्रमाणत उपलब्ध्या सिध्यति, या च प्रमाणत उपलब्धिस्तद्
बुद्ध्या विवेचनं भावानां तेन सर्वशास्त्राणि सर्वकर्माणि सर्वे
च शरीरिणां व्यवहारा व्याप्ता:- परीक्षमाणो हि बुद्ध्याऽध्यवस्यति-
'इदमस्ति इदं नास्ति' इति. तत्र च न सर्वभावानुपपत्ति: ।। 29 । ।
4.2.30
न्या.सू. प्रमाणानुपपत्त्युपपत्तिभ्याम् ।। 30 ।।
एवं च सति सर्वं नास्तीति नोपपद्यते, कस्मात् ?. प्रमाणानुपपत्त्युपपत्तिभ्याम्=
यदि सर्वं नास्तीति प्रमाणमुपपद्यते ? सर्वं नास्तीत्येतद् व्याहन्यते,
अथ प्रमाणं नोपपद्यते ? सर्वं नास्तीत्यस्य कथं सिद्धि: ?, अथ प्रमाणमन्तरेण
सिद्धि: ? सर्वमस्तीत्यस्य कथं न सिद्धि: ।। 30 ।।
4.2.31
न्या.सू. स्वप्नवविषयाभिमानवदयं प्रमाणप्रमेया?भिमान: ।। 31 ।।
यथा स्वप्ने न विषया: सन्ति अथ चाभिमानो भवति. एवं न प्रमाणानि
प्रमेयाणि च सन्ति अथ च प्रमाणप्रमेया?भिमानो भवति ।। 31 ।।
4.2.32
न्या.सू. मायागन्धर्वनगरमृगतृष्णिकावद्वा ।। 32 ।।
4.2.33
न्या.सू. हेत्वभावादसिद्धि: ।। 33 ।।
'स्वप्नान्ते विषयाभिमानवत् प्रमाणप्रमेयाभिमानो न पुनर्जागरितान्ते
विषयोपलब्धिवत्' इत्यत्र हेतुर्नास्ति. हेत्वभावादसिद्धि:। स्वप्नान्ते
चासन्तो विषया उपलभ्यन्ते इत्यत्रापि हेत्वभाव: ।
प्रतिबोधेऽनुपलम्भादितिचेत् ? प्रतिबोधविषयोपलम्भादप्रतिषेध:।
यदि प्रतिबोधेऽनुपलम्भात् स्वप्ने विषया न सन्तीति
? तर्हि ये इमे प्रतिबुद्धेन विषया उपलभ्यन्ते (ते) उपलम्भात् सन्तीति-
विपर्यये हि हेतुसामर्थ्यम्= उपलम्भाभावे सति अनुपलम्भादभाव: सिध्यति,
उभयथा त्वभावे नानुपलम्भस्य सामर्थ्यमस्ति. यथा प्रदीपस्याभावाद्
रूपस्यादर्शनमिति, तत्र भावेनाभाव: समर्थ्यते इति।
"स्वप्नान्तविकल्पे च हेतुवचनम्। ""स्वप्नविषयाभिमानवत्"" इति ब्रुवता                                    "
स्वप्नान्तविकल्पे हेतुर्वाच्य:, कश्चित्स्वप्नो भयोपसंहित: कश्चित्
प्रमोदोपसंहित: कश्चिदुभयविपरीत: कदाचित् स्वप्नमेव न पश्यतीति,
निमित्तवतस्तु स्वप्नविषयाभिमानस्य निमित्तविकल्पाद् विकल्पोपपत्ति:  ।। 33 ।।
4.2.34
न्या.सू. स्मृतिसंकल्पवच्च स्वप्नविषयाभिमान: ।। 34 ।।
पूर्वोपलब्धविषय:, यथा स्मृतिश्च संकल्पश्च पूर्वोपलब्धविषयौ न
तस्य प्रत्?याख्यानाय कल्पेते. तथा स्वप्ने विषयग्रहणं पूर्वोपलब्धविषयं
न तस्य प्रत्याख्यानावय कल्पते इति. एवं दृष्टविषयश्च स्वप्नान्तो
जागरितान्तेन। य: सुप्त: स्वप्नं पश्यति स एव जाग्रत् स्वप्नदर्शनानि
प्रतिसंधत्ते- 'इदमद्राक्षम्' इति. तत्र जाग्रद्बुद्धिवृत्तिवशात्
स्वप्नविषयाभिमानो मिथ्येति व्यवसाय:= सति च प्रतिसंधाने या जाग्रतो
बुद्धिवृत्तिस्तद्वशादयं व्यवसाय:- स्वप्नविषयाभिमानो मिथ्येति ।
उभयाविशेषे तु साधनानर्थक्यम्। यस्य स्वप्नान्तजागरितान्तयोरविशेषस्तस्य
स्वप्नविषयाभिमानवत्
अतस्मिंस्तदिति च व्यवसाय: प्रधानाश्रय:= अपुरुषे स्थाणौ पुरुष
इति (य:) व्यवसाय: स प्रधानाश्रय:- न खलु पुरुषेऽनुपलब्धे पुरुष
इत्यऽपुरुषे व्यवसायो भवति, एवं स्वप्नविषयस्य व्यवसाय:- 'हस्तिनमद्राक्षम्'
'पर्वतमद्राक्षम्' इति प्रधानाश्रयो भवितुमर्हति ।। 34 ।।
4.2.35
एवं च सति-
न्या.सू. मिथ्योपलब्धिविनाशस्तत्त्वज्ञानात् स्वप्नविषयाभिमानप्रणाशवत् प्रतिबोधे ।। 35 ।।
स्थाणौ 'पुरुषोयम्' इतिव्यवसायो मिथ्योपलब्धि:= अतस्मिंस्तदितिज्ञानम्, स्थाणौ 'स्थाणु:'
इतिव्यवसायस्तत्त्वज्ञानम्, तत्त्वज्ञानेन च मिथ्योपलब्धिर्निवर्त्यते-
नार्थ: स्थाणुपुरुषसामान्यलक्षण:, यथा प्रतिबोधे या ज्ञानवृत्तिस्तया
स्वप्नविषयाभिमानो निवर्त्यते- नार्थो विषयसामान्यलक्षण:, तथा मायगन्धर्वनगरमृगतृष्णिकाणामपि
या बुद्धय: (ता:) अतस्मिंस्तदितिव्यवसायास्तत्राप्यनेनैव कल्पेन
मित्योपलब्धिविनाशस्तत्त्वज्ञानाद्. नार्थप्रतिषेध इति।
उपादानवच्च मायादि?षु मिथ्याज्ञानम्. प्रज्ञापनीयसरूपं च द्रव्यमुपादावय
साधनवान् परस्य मिथ्याध्यवसायं करोति सा माया, नीहारप्रभतीनां नगरसरूपसंनिवेशे
दूराद् नगरबुद्धिरुत्पद्यते विपर्यये तदभावात्, सूर्यमरीचिषु भौमेनोष्मणा
संसृष्टेषु स्पन्दमानेषूदकबुद्धिर्भवति- सामान्यग्रहणात्. अन्तिकस्थस्य
विपर्यये तदभावात्, क्वचित् कदाचित् कस्यचिच्च भावाद्
नाऽनिमित्तं मिथ्याज्ञानम्। दृष्टं च बुद्धिद्वैतं मायाप्रयोक्तु:
परस्य च दूरान्तिकस्थयोर्गन्धर्वनगरमृगतृष्णिकासु सुप्तप्रतिबुद्ध
योश्च स्वप्नविषये. तदेतत् सर्वस्याभावे= निरुपाख्यतायाम्= निरात्मकत्वे
नोपपद्यते इति ।। 35 ।।
4.2.36
न्या.सू. बुद्धेश्चैवं निमित्तसद्भावोपलम्भात् ।। 36 ।।
मित्याबुद्धेश्चार्थवदऽप्रतिषेध:, कस्मात् ?, निमित्तोपलम्भात्
सद्भावोपलम्भाच्च= उपलभ्यते मिथ्याबुद्धिनिमित्तं मिथ्याबुद्धिश्च
प्रत्यात्ममुत्पन्न गृह्यते- संवेद्यत्वात्. तस्मात् मिथ्याबुद्धिरप्यस्तीति  ।। 36 ।।
4.2.37
न्या.सू. तत्त्वप्रधानभेदाच्च मिथ्याबुद्धेर्द्वैविध्योपपत्ति: ।। 37 ।।
तत्त्वं स्थाणुरिति. प्रधानं पुरुष इति. तत्त्वप्रधानयोरलोपात्=
भेदात् स्थाणौ पुरुष इति मिथ्याबुद्धिरुत्पद्यते- सामान्यग्रहणात्,
एवं पताकायां बलाकेति लोष्टे कपोत इति, न त्वऽसमाने विषये मिथ्याबुद्धीनां  समावेश:-
सामान्यग्रहणव्यवस्थानात्। यस्य तु निरात्मकम्= निरुपाख्यं सर्व
तस्य समावेश: प्रसज्यते। गन्धादौ च प्रमेये गन्धादिबुद्धयो मिथ्याऽभिमतास्तत्त्वप्रधानयो:
सामान्यग्रहणस्य चाभावात् तत्त्वबुद्धय एव भवन्ति, तस्मादयुक्तमेतत्-
'प्रमाणमप्रेयबुद्धयो मिथ्या' इति ।। 37 ।।
4.2.38
दोषनिमित्तानां तत्त्वज्ञानादहङ्कारनिवृत्ति: 4-2-1
अथ कथं तत्त्व ज्ञानमुत्पद्यते ? इति-
न्या.सू. समाधिविशेषाभ्यासात् ।। 38 ।।
स तु प्रत्याहृतस्येन्द्रियार्थेभ्यो मनसो धारकेण प्रयत्नेन धार्यमाणस्यात्मना
संयोगस्तत्वबुभुत्साविशिष्ट:, सति हि तस्मिन्निन्द्रियार्थेषु बुद्धयो
नोत्?पद्यन्ते तदभ्यासवशात् तत्त्वबुद्धिरुत्पद्यते ।। 38 ।।
4.2.39
न्या.सू. नार्थविशेषाप्राबल्यात् ।। 39 ।।
अनिच्छतोपि बुद्ध्युत्पत्तेर्नैतद् युक्तम्, कस्मात् ? अर्थविशेषप्राबल्यादऽबुभुत्समानस्याप
ि बुद्ध्युत्पत्तिर्दृष्टा यथा स्तनयित्नुशब्दप्रभृतिषु. तत्र समाधिविशेषो  नोपपद्यते ।। 39 ।।
4.2.40
न्या.सू. क्षुदादिभि: प्रवर्तनाच्च ।। 40 ।।
क्षुत्पिपासाभ्यां शीतोष्णाभ्यां व्याधिभिश्चानिच्छतोपि बुद्धय:
प्रवर्तन्ते तस्मादैकाग्र्या नुपपत्तिरिति ।। 40 ।।
4.2.41
अस्त्वेतत् समाधिव्युत्थाननिमित्तं समाधिप्रत्यनीकं च. सति त्वेतस्मिन्-
न्या.सू. पूर्वकृतफलानुबन्धात् तदुत्पत्ति: ।। 41 ।।
पूर्वकृत:= जन्मान्तरोपचितस्तत्त्वज्ञानहेतुर्धर्मप्रविवेक:. फलानुबन्ध:=
योगाभ्यासमामर्थ्य, निष्फले ह्यभ्यासे नाभ्यासमाद्रियेरन्. दृष्टं
हि लौकिकेषु कर्मस्वऽभ्याससामर्थ्यम् ।। 41 ।।
4.2.42
प्रत्यनीकपरिहारार्थं च-
न्या.सू. अरण्यगुहापुलिनादिषु योगाभ्यासोपदेश: ।। 42 ।।
योगाभ्यासजनितो धर्मो जन्मान्तरेप्यनुवर्तते, प्रचयकाष्ठागते तत्त्वज्ञानहेतौ
धर्मे प्रकृष्टायां समाधिभावनायां तत्त्वज्ञानमुत्पद्यते इति, दृष्टश्च
समाधिनाऽर्थविशेषप्राबल्याभिभव:- 'नाहमेतदश्रौषम् नाहमेतदज्ञासिषम्-
अन्यत्र मे मनोऽभूत्' इत्याह लौकिक इति ।। 42 ।।
4.2.43
यद्यर्थविशेषप्राबल्यादनिच्छतोपि बुद्ध्युत्पत्तिरनुज्ञायते ?-
न्या.सू. अपवर्गेप्येवं प्रसङ्ग: ।। 43 ।।
मुक्तस्यापि बाह्यार्थसामर्थ्याद् बुद्धय उत्पद्येरन्निति ।। 43 ।।
4.2.44
न्या.सू. न निष्पन्नावश्यम्भावित्वात् ।। 44 ।।
कर्मवशान्निष्पन्ने शरीरे चेष्टेन्द्रियार्थाश्रये निमित्तभावादवश्यम्भावी
बुद्धीनामुत्पाद:, न च प्रबलोपि सन् बाह्योऽर्थ
आत्मनो बुद्ध्युत्पादे समर्थो भवति- तस्येन्द्रियेण संयोगाद् बुद्ध्युत्पादे
सामर्थ्यं दृष्टमिति ।। 44 ।।
4.2.45
न्या.सू. तदभावश्चापवर्गे ।। 45 ।।
तस्य= बुद्धिनिमित्ताश्रयस्य शरीरेन्द्रियस्य धर्माधर्माभावादभावोऽपवर्गे.
"तत्र यदुक्तम्- ""अण्वर्गेप्येवं प्रसङ्ग: 43"" इति तदयुक्तम्, तस्मात्                                  "
सर्वदु:खविमोक्षोपवर्ग:। यस्मात् सर्वदु:खबीजं सर्वदु:खायतनं चापवर्गे
विच्छिद्यते तस्मात् सर्वेण दु:खेन
विमुक्तिरपवर्ग:. न निर्बीजं निरायतनं च दु:खमुत्पद्यते इति ।। 45 ।।
4.2.46
न्या.सू. तदर्थं यमनियमाभ्यामात्मसंस्कारो योगाच्चाध्यात्मविध्युपायै: ।। 46 ।।
तस्य= अपवर्गस्याधिगमाय यमनियमाभ्यामात्मसंस्कार:, यम:= समानमाश्रमिणां
धर्मसाधनम्, नियमस्तु विशिष्टम्द्व आत्मसंस्कार: पुनरधर्महानं धर्मोपचयश्च,
योगशास्त्राच्चाध्यात्मविधि: प्रतिपत्तव्य: स पुन:- तप: प्राणायाम:
प्रत्याहारो ध्यानं धारणेति, इन्द्रियविषयेषु प्रसंख्यानाभ्यासो
रागद्वेषप्रहाणार्थ:, उपायस्तु योगाचारविधानमिति ।। 46 ।।
4.2.47
न्या.सू. ज्ञानग्रहणाभ्यासस्तद्विद्यैश्च सह संवाद: ।। 47 ।।
तदर्थम्
तस्य ग्रहणम्= अध्ययनधारणे, अभ्यास:= सततक्रिया= अध्ययनश्रवणचिन्तनानि,
तद्विद्यैश्च सह संवाद इति प्रज्ञापरिपाकार्थं, परिपाकस्तु संशयच्छेदनम्
अविज्ञातार्थबोध: अध्यवसिताभ्यनुज्ञानमिति, समापवाद: संवाद: ।।  47 ।।
4.2.48
तद्विद्यैश्च सह संवाद:
न्या.सू. तं शिष्यगुरुसब्रह्मचारिविशिष्टश्रेयोर्थिभिरनसूयुभिरभ्युपेयात् ।। 48 ।।
एतन्निगदेनैव नीतार्थमिति ।। 48 ।।
4.2.49
यदि मन्येत- पक्षप्रतिपक्षपरिग्रह: प्रतिकूल: परस्येति-
न्या.सू. प्रतिपक्षहीनमपि वा प्रयोजनार्थमर्थित्वे ।। 49 ।।
तमभ्युपेयात्
स्वपक्षमनवस्थापयन् स्वदर्शनं परिशोधयेदिति । अन्योन्यप्रत्यनीकानि
च प्रावादुकानां दर्शनानि ।। 49 ।।
4.2.50
स्वपक्षरागेण चैके न्यायमतिवर्तन्ते, तत्र-
न्या.सू. तत्त्वाध्यवसायसंरक्षणार्थं जल्पवितण्डे बीजप्ररोहसंरक्षणार्थं
कण्टकशाखावरणवत् ।। 50 ।।
अनुत्पन्नतत्त्वज्ञानानामऽप्रहीणदोषाणां तदर्थं घटमानानामेतदिति ।। 50 ।।
4.2.51
विद्यानिर्वेदादिभिश्च परेणावज्ञायमानस्य-
न्या.सू. ताभ्यां विगृह्य कथनम् ।। 41 ।।
विगृह्येति विजिगीषया न तत्त्वबुभुत्सयेति, तदेदत् विद्यापालनार्थं
न लाभपूजाख्यात्यर्थमिति ।। 51 ।।
।। इति श्रीवात्स्यायनविरचिते न्यायभाष्ये चतुर्थोध्याय: समाप्त: ।।
5.1.01
।। अथ न्यायभाष्ये पञ्चमाध्यायस्य प्रथममाह्निकम् ।।
****
साधर्म्यवैधर्म्याभ्यां प्रत्यवस्थानस्य विकल्पाज्जातिबहुत्वमिति
संक्षेपेणोक्तं तद्विस्तरेण विभजते, ता: खल्विमा जातय: स्थापनाहेतौ
प्रयुक्ते चतुर्विंशति: प्रतिषेधहेतव:।
न्या.सू. साधर्म्य-वैधर्म्योत्कर्षापकर्ष-वर्ण्याऽवर्ण्य-विकल
्प-साध्य-प्राप्त्य-ऽप्राप्ति-प्रसङ्ग-प्रतिदृष्टान्ताऽनुत्प त्ति-
संशय-प्रकारणाऽहेत्वऽर्थापत्त्यऽविशेषोपपत्त्युपलब्ध्यऽनुपलब्धिनित्याऽनित्यकार्यसमा:  ।। 1 ।।
साधर्म्येण प्रत्यवस्थानऽविशिष्यमाणं स्यापनाहेतुत: साधर्म्यसम:,
विशेषं तत्र तत्रोदाहरिष्याम्य:, एवं वैधर्म्यसमप्रभृतयोपि निर्वक्तव्या:  ।। 1 ।।
5.1.02
लक्षणं तु-
न्या.सू. साधर्म्यवैधर्म्याभ्यामुपसंहारे तद्धर्मविपर्ययोपपत्ते:
साधर्म्यवैधर्म्यसमौ ।। 2 ।।
साधर्म्येणोपसंकारे साध्यधर्म्विपर्ययोपपत्ते: साधर्म्येणैव प्रत्यवस्थानमऽविशिष्यमाणं
स्थापनाहेतुत: साधर्म्यसम: प्रतिषेध:, निदर्शनम्- 'क्रियावानात्मा-
द्रव्यस्य क्रिय:हेतुगुणयोगात्. द्रव्यं लोष्ट: क्रियाहेतुगुणयुक्त
क्रियावान् तथा चात्मा तसमात् क्रियावान्' इति, एवमुपसंहृते पर:
साधर्म्येणैव प्रत्यवतिष्ठते- 'निष्क्रिय आत्मा- विभुनो द्रव्यस्य
निष्क्रियत्वात्. विभु चाकाशं निष्क्रियं च तथा चात्मा तस्मात्
निष्क्रिय:' इति, न चास्ति विशेषहेतु:- क्रियावत्साधर्म्यात् क्रियावता
भवितव्यं न पुरक्रियसाधर्म्याद् निष्क्रियेणेति, विशेषहेत्वभावान्
साधर्म्यसमा: प्रतिषेधो भवति।
अथ वैधर्म्यसम:- 'क्रियाहेतुगुणयुक्तो लोष्ट: परिच्छिन्नो दृष्टो
न तथात्मा तस्मान्न लोष्टवत् क्रियावान्' इति. न नास्ति विशेषहेतु:-
क्रियावत्साधर्म्यात् क्रियावता भवितव्यं न पुन: क्रियावद्वैधर्म्याद्‌कियेणेति.
विशेषहेत्वभावाद् वैधर्म्यसम:।
वैधर्म्येण चोपसंहारे- 'निष्क्रिय आत्मा- विभुत्वात्. क्रियावद्
द्रव्यमविभु दृष्टं यथा लोष्ट: न च तथात्मा तस्माद् निष्क्रिय:'
इति, वैधर्म्येण प्रत्यवस्थानम्- 'निष्क्रियं द्रव्यमाकाशं क्रियाहेतुगुणरहितं
दृष्टं न तथात्मा तस्मान्न निष्क्रिय:' इति. न चास्ति विशेषहेतु:-
क्रियावद्वैधर्म्याद् निष्क्रियेण भवितव्यं न पुनरक्रियवैधर्म्यात्
क्रियावतेति. विशेषहेत्वभावाद् वैधर्म्यसम:।
अथ ( पुन: ) साधर्म्यसम:- 'क्रियावान् लोष्ट: क्रियाहेतुगुणयुक्तो
दृष्ट: तथा चात्मा तस्मात्पव क्रियावान्' इति. न चास्ति विशेषहेतु:-
क्रियावद्‌वैधर्म्याद् निष्क्रियो न पुन: क्रियावत्साधर्म्यात्
क्रियावानिति. विशेषहेत्वभावात् साधर्म्यसम: ।। 2 ।।
5.1.03
अनयोरुत्तरम्-
न्या.सू. गोत्वाद्गोसिद्धिवत्तत्सिद्धि: ।। 3 ।।
साधर्म्यमात्रेण वैधर्म्यमात्रेण च साध्यसाधने प्रतिज्ञायमाने
स्यादव्यवस्था सा तु धर्मविशेषे नोपपद्यते, गोसाधर्म्याद् गोत्वाज्जातिविशेषाद्
गौ: सिध्यति न तु सास्नादिसंबन्धात्. अश्वादिवैधर्म्याद् गोत्वादेव
गौ: सिध्यति न गुणादिभेदात्, तच्चैतत् कृतव्याख्यानमवयवप्रकरणे,
प्रमाणानामभिसंबन्धाच्चैकार्थकारित्वं समानं वाक्ये इति, हेत्वाभासाश्रया
खल्वियमऽव्यवस्थेति ।। 3 ।।
5.1.04
न्या.सू. साध्यदृष्टान्तयोर्धर्मविकल्पादुभयसाध्यत्वाच्च उत्कर्षापकर्ष-वर्ण्यावर्ण्य-विकल्प-साध्यसमा:
दृष्टान्तधर्म साध्ये समासजत उत्कर्षसम:- यदि क्रियाहेतुगुणयोगल्लोष्टवत्
क्रियावानात्मा ( तदा ) लोष्टवदेव
स्पर्शवानपि प्राप्नोति. अथ न स्पर्शवान् लोष्टवत् क्रियावानपि
न प्राप्नोति, विपर्यये वा विशेषो वक्तव्य इति।
साध्ये धर्माभावं दृष्टान्तात् प्रसजतोऽपकर्षसम:- लोष्ट: खलु
क्रियावानऽविभुर्दृष्ट: काममात्मापि क्रियावानविभुरस्तु. विपर्यये
वा विशेषो वक्तव्य इति।
ख्यापनीयो वर्ण्यो विपर्ययादवर्ण्य: तावेतौ साध्यदृष्टान्तधर्मौ
विपर्यस्यतो वर्ण्यावर्ण्यसमौ भवत:।
साधनधर्मयुक्ते दृष्टान्ते धर्मान्तरविकल्पात् साध्यधर्मविकल्पं
प्रसजतो विकल्पसम:- क्रियागुणहेतुयुक्तं किंचिद् गुरु यथा लोष्ट:
किंचिच्च लघु यथा वायुरेवं क्रियाहेतुगुणयुक्तं किंचत् क्रियावत्
स्याद् यथा लोष्ट: किंचिदक्रियं यथाऽऽत्मा. विशेषो वा वाच्य  इति।
हेत्वाद्यवयवसामर्थ्ययोगी धर्म: साध्यस्तं दृष्टान्ते प्रसजत:
साध्यसम:- यदि 'यथा लोष्टस्तथाऽऽत्मा ?' प्राप्तस्तर्हि 'यथात्मा
तथा लोष्ट:' इति. साध्यश्चायमात्मा क्रियावानिति कामं लोष्टोपि
साध्य:, अथ नैवम् ? न तर्हि 'यथा लोष्टस्तथात्मा' ( इति ) ।। 4  ।।
5.1.05
एतेषामुत्तरम्-
न्या.सू. किंचित्साधर्म्यादुपसंहारसिद्धेर्वैधर्म्यादप्रतिषेध: ।। 5 ।।
अलभ्य: सिद्धस्य निह्नव:, सिद्धं च किंचित्साधर्म्यादुपमानम्-
'यथा गौस्तथा गवय:' इति, तत्र न लभ्यो
गोगवययोर्धर्मविकल्पश्चोदयितुम्, एवं साधके धर्मे दृष्टान्तादिसामर्थ्ययुक्ते
न लभ्य: साध्यदृष्टान्तयोर्धर्मविकल्पात्= वैधर्म्यात् प्रतिषेधो  वक्तुमिति ।। 5 ।।
5.1.06
न्या.सू. साध्यातिदेशाच्च दृष्टान्तोपपत्ते: ।। 6 ।।
यत्र लौकिकपरीक्षकाणां बुद्धिसाम्यं तेनाऽविपरीतोऽर्थोऽतिदिश्यते
प्रज्ञापनार्थम्. एवं साध्यातिदेशाद् दृष्टान्ते उपपद्यमाने साध्यत्वमनुपपन्नमिति  ।। 6 ।।
5.1.07
न्या.सू. प्राप्य साध्यमप्राप्य वा हेतो: प्राप्त्याऽविशिष्टत्वादऽप्राप्त्याऽसाधकत्वाच्च
प्राप्त्यऽप्राप्तिसमौ ।। 7 ।।
हेतु: प्राप्य वा साध्यं साधयेदप्राप्य वा ?, न तावत् प्राप्य-
प्राप्त्यामविशिष्टत्वादऽसाधक:= द्वयोर्विद्यमानयो: प्राप्तौ सत्यां
किं कस्य साधकं साध्यं वा ?। अप्राप्य साधकं न भवति- नाऽप्राप्त:
प्रदीप: प्रकाशयतीति। प्राप्त्या प्रत्यवस्थानं प्राप्तिसम:, अप्राप्त्या
प्रत्यवस्थानमऽप्राप्तिसम: ।। 7 ।।
5.1.08
अनयोरुत्तरम्-
न्या.सू. घटादिनिष्पत्तिदर्शनात् पीडने चाभिचारादप्रतिषेध: ।। 8 ।।
उभयथा खल्वयुक्त: प्रतिषेध:- कर्तृकरणाधिकरणानि प्राप्य मृदं घटादिकार्यं
विष्पादयन्ति, अभिचाराच्च पीडने सति दृष्टमऽप्राप्य साधकत्वमिति  ।। 8 ।।
5.1.09
न्या.सू. दृष्टान्तस्य कारणानपदेशात् प्रत्यवस्थानाच्च प्रतिदृष्टान्तेन
प्रसङ्गप्रतिदृष्टान्तसमौ ।। 9 ।।
साधनस्यापि साधनं वक्तव्यमिति प्रसङ्गेन प्रत्यवस्थानं प्रसङ्गसम:
प्रतिषेध:- क्रियाहेतुगुणयोगी क्रियावान् लोष्ट इतिहेतुर्नापदिश्यते
न च हेतुमन्तरेण सिद्धिरस्तीति।
प्रतिदृष्टान्तेन प्रत्यवस्थानं प्रतिदृष्टान्तसम:- 'क्रियावानात्मा
क्रियाहेतुगुणयोगात् लोष्टवत्' इत्युक्ते प्रतिदृष्?टान्त
उपादीयते- 'क्रियाहेतुगुणयुक्तमाकाशं निष्क्रियं दृष्टम्' इति,
क: पुनराकाशस्य क्रियाहेतुर्गुण: ? वायुना संयोग: संस्कारापेक्ष:
वायुवनस्पतिसंयोगवदिति ।। 9 ।।
5.1.10
अमयोरुत्तरम्-
न्या.सू. प्रदीपोपादानप्रसङ्गनिवृत्तिवत्तद्विनिवृत्ति: ।। 10 ।।
इदं तावदयं पृष्टो वक्तुमर्हति- अथ के प्रदीपमुपाददते किमर्थं
चेति ? दिदृक्षमाणा दृश्यदर्शनार्थमिति । अथ प्रदीपं दिदृक्षमाणा:
प्रदीपान्तरं कस्मान्नोपाददते ?, अन्तरेणापि प्रदीपान्तरं दृश्यते
प्रदीपस्तत्र प्रदीपदर्शनार्थं प्रदीपोपादानं निरर्थकम्। अथ दृष्टान्त:
किमर्थमुच्यते इति ?. अप्रज्ञातस्य ज्ञापनार्थमिति। अथ दृष्टान्ते
कारणादेश: किमर्थं मृग्यते ?, यदि प्रज्ञापनार्थम् ?, प्रज्ञातो
"दृष्टान्त: स खलु- ""लौकिकपरीक्षकाणां यस्मिन्नर्थे बुद्धिसाम्यं                                       "
"स दृष्टान्त: 1-1-25"" इति तत्प्रज्ञापनार्थ: कारणापदेशो निरर्थक                                       "
इति प्रसङ्गसमस्योत्तरम् ।। 10 ।।
5.1.11
अथ प्रतिदृष्टान्तसमस्योत्तरम्-
न्या.सू. प्रतिदृष्टान्तहेतुत्वे च नाऽहेतुर्दृष्टान्त: ।। 11 ।।
प्रतिदृष्टान्तं ब्रुवता न विशेषहेतुरपदिश्यते- अनेन प्रकारेण
प्रतिदृष्टान्त: साधको न दृष्टान्त इति, एवं प्रतिदृष्टान्तहेतुत्वे
नाऽहेतुर्दृष्टान्त इत्युपपद्यते. स च कथं हेतुर्नस्याद् यद्यप्रतिषिद्ध:
साधक: स्यादिति ।। 11 ।।
5.1.12
न्या.सू. प्रागुत्पत्ते: कारणाभावादनुत्पत्तिसम: ।। 12 ।।
अनित्य: शब्द: प्रयत्नानन्तरीयकत्वाद् घटवदित्युक्ते अपर आह- प्रागुत्पत्तेरनुत्पन्ने
शब्दे प्रयत्नानन्तरीयकत्वमनित्यत्वकारणं नास्ति तदभावाद् नित्यत्वं
प्राप्तं नित्यस्य चोत्पत्तिर्नास्ति। अनुत्पत्त्या प्रत्यवस्थानमऽनुत्पत्तिसम:  ।। 12 ।।
5.1.13
अस्योत्तरम्-
न्या.सू. तथाभावादुत्पन्नस्य कारणोपपत्तेर्न कारणप्रतिषेध: ।। 13 ।।
तथाभावादुत्पन्नस्येति- उत्पन्न: खल्वयं शब्द इति भवति. प्रागुत्पत्ते:
शब्द एव नास्ति- उत्पन्नस्य शब्दभावात्. शब्दस्य सत: प्रयत्नानन्तरीयकत्वम्
"अनित्यत्वकारणमुपपद्यते. कारणोपपत्तेरयुक्तोयं दोष:- ""प्रागुत्पत्ते:                                  "
"कारणाभावात्"" इति ।। 13 ।।                                                                           "
5.1.14
न्या.सू. सामान्यदृष्टान्तयोरैन्द्रियकत्वे समाने नित्यानित्यसाधर्म्यात् संशयसम: ।। 14 ।।
अनित्य: शब्द: प्रयत्नानन्तरीयकत्वाद् घटवदित्युक्ते हेतौ. संशयेन
प्रत्यवतिष्ठते- सति प्रयत्नानान्तरीयकत्वे अस्त्येवास्य नित्येन
सामान्येन साधर्म्यम्- ऐन्द्रियकत्वम्. अस्ति च घटेनानित्येन. अतो
नित्यानित्यसाधर्म्यादनिवृत्त: संशय इति ।। 14 ।।
5.1.15
अस्योत्तरम्-
न्या.सू. साधर्म्यात्संशये न संशयो वैधर्म्यात्. उभयथा वा संशयेऽत्यन्तसंशयप्रसङ्गो
नित्यत्वानभ्युपगमाच्च
सामान्यस्याप्रतिषेध: ।। 15 ।।
विशेषाद् वैधर्म्यादवधार्यमाणेऽर्थे 'पुरुष:' इति न स्थाणुपुरुषसाधर्म्यात्
संशयोऽवकाशं लभते, एवं वैधर्म्याद् विशेषात् प्रयत्नानन्तरीयकत्वादवधार्यमाणे
शब्दस्यानित्यत्वे नित्याऽनित्यसाधर्म्यात् संशयोऽवकाशं न लभते.
यदि वै लभेत ? तत: स्थाणुपुरुषसाधर्म्याऽनुच्छेदादत्यन्तं संशय:
स्यात्, गृह्यमाणे च विशेषे नित्यसाधर्म्यं संशयहेतुरिति नाभ्युपगम्यते-
नहि गृह्यमाणे पुरुषस्य विशेषे स्थाणुपुरुषसाधर्म्यं संशयहेतुर्भवति  ।। 15 ।।
5.1.16
न्या.सू. उभयसाधर्म्यात् प्रक्रियासिद्धे: प्रकरणसम: ।। 16 ।।
उभयेन= नित्येन चानित्येन साधर्म्यात् पक्षप्रतिपक्षयो: प्रवृत्ति:
प्रक्रिया, 'अनित्य: शब्द: प्रयत्नानन्तरीयकत्वाद् घटवत्' इत्येक:
पक्षं प्रवर्तयति. द्वितीयश्च नित्यसाधर्म्यात्. एवं च सति 'प्रयत्नानन्तरीयकत्वात्'
इतिहेतुरनित्यसाधर्म्येणोच्यमानो न प्रकरणमतिवर्तते. प्रकरणानतिवृत्तेर्निर्णयाननिवर्तनम्,
समानं चैतन्नित्यसाधर्म्येणोच्यमाने हेतौ, तदिदं प्रकरणानतिवृत्त्या
प्रत्यवस्थानं प्रकरणसम:। समानं चैतद्वैधर्म्येपि= उभयवैधर्म्यात्
प्रक्रियासिद्धे: प्रकरणसम इति ।। 16 ।।
5.1.17
अस्योत्तरम्-
न्या.सू. प्रतिपक्षात् प्रकरणसिद्धे: प्रतिषेधानुपपति: प्रतिपक्षोपपत्ते: ।। 17 ।।
उभयसाधर्म्यात् प्रक्रियासिद्धिं ब्रुवता प्रतिपक्षात् प्रक्रियासिद्धिरुक्ता
भवति, यद्युभ्‌यसाधर्म्यं तत्रैकतर: प्रतिपक्ष इत्येवं सत्युपपन्न:
प्रतिपक्षो भवति. प्रतिपक्षोपपत्तेरनुपपन्न: प्रतिषेध:- यत: प्रतिपक्षोपपत्ति:
प्रतिषेधोपपत्तिश्चेति विप्रतिषिद्धमिति। तत्त्वानवधारणाच्च प्रक्रियासिद्धि:-
विपर्यये प्रकरणावसानात्= तत्त्वावधारणे ह्यवसितं प्रकरणं भवतीति  ।। 17 ।।
5.1.18
न्या.सू. त्रैकाल्यासिद्धेर्हेतोरहेतुसम: ।। 18 ।।
हेतु:= साधनं तत् साध्यात् पूर्वं पश्चात् सह वा भवेत्. यदि पूर्वं
साधनम् ? असति साध्ये कस्य साधनम्, अथ पश्चात् ? असति साधने कस्येदं
साध्यम्, अथ युगपत् साध्यसाधते ? द्वयोर्विद्यमानयो: किं कस्य साधनं
किं कस्य साध्यम्. इति हेतुरहेतुना न विशिष्यते। अहेतुना साधर्म्यात्
प्रत्यवस्थानमऽहेतुसम: ।। 18 ।।
5.1.19
अस्योत्तरम्-
न्या.सू. न हेतुत: साध्यसिद्धेस्त्रैकाल्यासिद्धि: ।। 19 ।।
न त्रैकाल्यासिद्धि:, कस्मात् ? हेतुत: साध्यसिद्धे:, निर्वतैनीयस्य
निर्वृत्ति: विज्ञेयस्य विज्ञानम् उभयं कारणतो दृश्यते. सोयं महान्
प्रत्यक्षविषय उदाहरणमिति। यत्तु खलूक्तम्- असति साध्ये कस्य साधनमिति
? यत्तु निर्वर्त्यते यच्च विज्ञाप्यते तस्येति ।। 19 ।।
5.1.20
न्या.सू. प्रतिषेधानुपपत्तेश्च प्रतिषेद्धव्याप्रतिषेध: ।। 20 ।।
'पूर्वं पश्चाद् युगपद्वा' प्रतिषेध इति नोपपद्यते. प्रतिषेधानुपपत्ते:
स्थापनाहेतु: सिद्ध इति ।। 20 ।।
5.1.21
न्या.सू. अर्थापत्तित: प्रतिपक्षसिद्धेरर्थापत्तिसम: ।। 21 ।।
'अनित्य: शब्द: प्रयत्नानन्तरीयकत्वाद् घटवत्' इति स्थापिते पक्षे
अर्थापत्त्या प्रतिपक्षं साधयतोऽर्थापत्तिसम:, यदि प्रयत्नानन्तरीयकत्वादनित्यसाधर्म्यादनित्
य: शब्द इति ? ( तदा ) अर्थादापद्यते- नित्यसाधर्म्यान्नित्य इति,
अस्ति त्वस्य नित्येन साधर्म्यम् अस्पर्शत्वमिति ।। 21 ।।
5.1.22
अस्योत्तरम्-
न्या.सू. अनुक्तस्यार्थापत्ते: पक्षहानेरुपपत्तिरनुक्तत्वादनैकान्तिकत्वाच्चाऽर्थापत्ते:  ।। 22 ।।
अनुपपाद्य सामर्थ्यमऽनुक्तमर्थादापद्यते इतिब्रुवत: पक्षहानेरुपपत्ति:-
अनुक्तत्वात्= अनित्यपक्षसिद्धौ अर्थादापन्नम्- नित्यपक्षस्य हानिरिति।
अनैकान्तिकत्वाच्चार्थापत्ते:= उभयपक्षसमा चेयमर्थापत्ति:- यदि
नित्यसाधर्म्यादस्पर्शत्वादाकाशवच्च नित्य: शब्द: ? ( तदा ) अर्थादापन्नम्-
अनित्यसाधर्म्यात् प्रयत्नानन्तरीयकत्वादनित्य इति, न चेयं विपर्ययमात्रादेकान्तेनार्थापत्ति:
. न खलु वै धनस्य ग्राव्ण: पतनमिति अर्थादापद्यते- द्रवाणामपां
पतनाभाव इति ।। 22 ।।
5.1.23
न्या.सू. एकधर्मोपपत्तेरविशेषे सर्वाविशेषप्रसङ्गात् सद्भावोपपत्तेरऽविशेषसम: ।। 23 ।।
एको धर्म: प्रयत्नानन्तरीयकत्वं शब्दघटयोरुपपद्यते इत्यविशेषे
उभयोरनितयत्वे सर्वस्याऽविशेष: प्रसज्यते। कथम् ? सद्भावोपपत्ते:=
एको धर्म: सद्भाव: सर्वस्योपपद्यते। सद्भावोपपत्ते: सर्वाविशेषप्रसङ्गात्
प्रत्यवस्थानमऽविशेषसम: ।। 23 ।।
5.1.24
अस्योत्तरम्-
न्या.सू. क्वचिद्धर्मानुपपत्ते: क्वचिच्चोपपत्ते: प्रतिषेधाभाव: ।। 24 ।।
यथा साध्यदृष्टान्तयोरेकधर्मस्य प्रयत्नानन्तरीयकत्वस्योपपत्तेरनित्यत्वं
धर्मान्तरमऽविशेषो नैवं सर्वभावानां सद्भावोपपत्तिनिमित्तं धर्मान्तरमस्ति
येनाऽविशेष: स्यात्।
अथ मतम्- अनित्यत्वमेव धर्मान्तरं सद्भावोपपत्तिनिमित्तं भावानां
सर्वत्र स्यादिति ?, एवं खलु वै कल्प्यमाने- 'अनित्या: सर्वे भावा:
सद्भावोपपत्ते:' इतिपक्ष: प्राप्नोति, तत्र प्रतिज्ञार्थव्यतिरिक्तमन्यदुदाहरणं
नास्ति. अनुदाहरणश्च हेतुर्नास्तीति, प्रतिज्ञैकदेशस्य चोदाहरणत्वमनुपपन्नम्-
न हि साध्यमुदाहरणं भवति, सतश्च नित्यानित्यभावादनित्यत्वानुपपत्तिस्तस्मात्
'सद्भावोपपत्ते: सर्वाविशेषप्रसङ्ग:' इति निरभिधेयमेतद्वाक्यमिति।
'सर्वभावानां सद्भावोपपत्तेरनित्यत्वम्' इति ब्रुवताऽनुज्ञातं
शब्दस्यानित्यत्वं तत्रानुपपन्न: प्रतिषेध इति ।। 24 ।।
5.1.25
न्या.सू. उभयकारणोपपत्तेरुपपत्तिसम: ।। 25 ।।
यद्यऽनित्यत्वकारणमुपपद्यते शब्दस्य इत्यऽनित्य: शब्द: ? नित्यत्वकारणमप्युपपद्यतेऽस्याऽ
स्पर्शत्वमिति नित्यत्वमप्युपपद्यते। उभयस्य= अनित्यत्वस्य नित्यत्वस्य
च कारणोपपत्त्या प्रत्यवस्थानमुपपत्तिसम: ।। 25 ।।
5.1.26
अस्योत्तरम्-
न्या.सू. उपपत्तिकारणाभ्यनुज्ञानादप्रतिषेध: ।। 26 ।।
उभयकारणोपपत्ते:
प्रतिषिध्यते, यदि प्रतिषिध्यते ?
नोभयकारणोपपत्ति: स्यात्। उभयकारणोपपत्तिवचनादनित्यत्वकारणोपपत्तिरभ्यनुज्ञायते
अभ्यनुज्ञानादनुपपन्न: प्रतिषेध:।
व्याघातात् प्रतिषेध इतिचेत् ? समानो व्याघात:।
एकस्य नित्यत्वानित्यत्वप्रसङ्गं व्याहतं ब्रुवता उक्त: प्रतिषेध
इतिचेत् ? स्पपक्षपरपक्षयो: समानो
व्याघात: स च नैकतरस्य साधक इति ।। 26 ।।
5.1.27
न्या.सू. निर्दिष्टकारणाभावेप्युपलम्भादुपलब्धिसम: ।। 27 ।।
निर्दिष्टस्य प्रयत्नानन्तरीयकत्वस्याऽनित्यत्वकारणस्याभावेपि
वायुनोदनाद् वृक्षशाखाभङ्गजस्य शब्दस्यानित्यत्वमुपलभ्यते। निर्दिष्टस्य
साधनस्याभावेपि साध्यधर्मोपलब्ध्या प्रत्यवस्थानमुपलब्धिसम: ।।  27 ।।
5.1.28
अस्योत्तरम्-
न्या.सू. कारणान्तरादपि तद्धर्मोपपत्तेरप्रतिषेध: ।। 28 ।।
प्रयत्नानन्तरीयकत्वादिति ब्रुवता कारणत उत्पत्तिरभिधीयते. न (
तु ) कार्यस्य कारणनियम:, यिद च कारणान्तरादप्युपपद्यमानस्य शब्दस्य
तद् अनित्यत्वमुपपद्यते ? किमत्रप्रतिषिध्यते ? इति ।। 28 ।।
5.1.29
न प्रागुच्चारणाद् विद्यमानस्य शब्दस्यानुपलब्धि:, कस्मात् ? आवरणाद्यनुपलब्धे:=
यथा विद्यमानस्योदकादेरर्थस्याऽऽवारणादेरनुपलब्धिर्नैवं शब्दस्याऽग्रहणकारणेनाऽऽवरणादिना
ऽनुपलब्धि:= गृह्येत चैतदस्याऽग्रहणकारणमुदकादिवद् न ( च ) गृह्यते
तस्मादुदकादिविपरीत: शब्दोऽनुपलभ्यमान इति-
न्या.सू. तदनुपलब्धेरनुपलम्भादभावसिद्धौ ?तद्विपरीतोपपत्तेरऽनुपलब्धिसम: ।।29।।
तेषाम्= आवरणादीनामनुपलब्धिर्नोपलभ्यते अनुपलम्भान्नास्तीत्यऽभावोऽस्या:
सिध्यति. अभावसिद्धौ हेत्वभावात् तद्विपरीतमऽस्तित्वमावरणादीनामवधार्यते.
तद्विपरीतोपपत्तेर्यत् प्रतिज्ञातम्- 'न प्रागुच्चारणाद्विद्यमानस्य
शब्दस्यानुपलब्धि:' इत्येतन्न सिध्यति. सोऽयं हेतु:- आवरणाद्यनुपलब्धेरिति
आवरणादिषु चावरणाद्यनुपलब्धौ च समतयाऽनुपलध्या प्रत्यवस्थितोऽनुपलब्धिसमो  भवति ।। 29 ।।
5.1.30
अस्योत्तरम्-
न्या.सू. अनुपलम्भात्मकत्वादनुपलब्धेरहेतु: ।। 30 ।।
'आवरणाद्यनुपलब्धिर्नास्ति- अनुपलम्भात्' इत्यहेतु:, कस्मात् ?,
अनुपलम्भात्मकत्वादनुपलब्धे:= उपलम्भाभावमात्रत्वादनुपलब्धे: यदस्ति
तदुपलब्धेर्विषय:= उपलब्ध्या तदस्तीति प्रतिज्ञायते. यन्नास्ति
तदनुपलब्धेर्विषय:= अनुपलभ्यमानं नास्तीति प्रतिज्ञायते, सोयमावरणाद्यनुपलब्धेरनुपलम्भोऽनुपल
ब्धौ स्वविषये प्रवर्तमानो न स्वविषयं प्रतिषेधति, अप्रतिषिद्धा
चावरणाद्यनुपलब्धिर्हेतुत्वाय कल्पयते। आवरणादीनि तु विद्यमानत्वादुपलब्धेर्विषया:
तेषामुपलब्ध्या भवितव्यं यत्तानि नोपलभ्यन्ते तद् उपलब्धे: स्वविषयप्रतिपादिकाया
अभावाद्= अनुषलम्भादनुपलब्धेर्विषयो गम्यते- 'न सन्त्यावरणादीनि
शब्दस्याऽग्रहणकारणानि' इति, अनुपलम्भादनुपलब्धि: सिध्यति- विषय:  स तस्येति ।। 30 ।।
5.1.31
न्या.सू. ज्ञानविकल्पानां च भावाभावसंवेदनाध्यात्मम् ।। 31 ।।
अहेतुरिति वर्तते। शरीरे शरीरिणां ज्ञानविकल्पानां भावाभावौ संवेदनीयौ-
'अस्ति मे संशयज्ञानम् नास्ति मे संशयज्ञानम्' इति. एवं प्रत्यक्षानुमानागमस्मृतिज्ञानेषु.
सेयमावरणाद्यऽनुपलब्धि:= उपलब्ध्यभाव: स्वसंवेद्य:- नास्ति मे
शब्दस्यावरणाद्युपलब्धि: इति= 'नोपलभ्यन्ते शब्दस्याग्रहणकारणान्यावरणादीनि'
इति, तत्र यदुक्तम्- 'तदनुपलब्?धेरनुपलम्भादभावसिद्धि:' इति एतन्नोपपद्यते  ।। 31 ।।
5.1.32
न्या.सू. साधर्म्यात्तुल्यधर्मोपपत्ते: सर्वानित्यत्वप्रसङ्गादनित्यसम: ।। 32 ।।
"'अनित्येन घटेन साधर्म्यादनित्य: शब्द:' इतिब्रुवत:- ""अस्ति घटेनाऽनित्येन                            "
"सर्वभावानां साधर्म्यम्"" इति सर्वस्यानित्यत्वमनिष्टं संपद्यते,                                       "
सोयमनित्यत्वेन प्रत्यवस्थानादनित्यसम इति ।। 32 ।।
5.1.33
अस्योत्तरम्-
न्या.सू. साधर्म्यादसिद्धे: प्रतिषेधासिद्धि: प्रतिषेध्यसाधर्म्यात् ।। 33 ।।
प्रतिज्ञाद्यवयवयुक्तं वाक्यं पक्षनिवर्तकं प्रतिपक्षलक्षणं प्रतिषेध:,
तस्य पक्षेण प्रतिषेध्येन साधर्म्यं प्रतिज्ञादियोग:, तद् यद्यनित्यसाधर्म्यादनित्यत्वस्यासिद
्धि: ?- साधर्म्यादसिद्धे:, प्रतिषेधस्याप्यसिद्धि:- प्रतिषेध्येन
साधर्म्यादिति ।। 33 ।।
5.1.34
न्या.सू. दृष्टान्ते च साध्यसाधनभावेन प्रज्ञातस्य धर्मस्य हेतुत्वात्तस्य
चोभयथा भावान्नाविशे?ष: ।। 34 ।।
दृष्टान्ते य: खलु धर्म: साध्यसाधनभावेन प्रज्ञायते स हेतुत्वेनाभिधीयते.
स चोभयथा भवति- केन चित्समान: कुतश्चिद्विशिष्ट:. सामान्यात् साधर्म्य
विशेषाच्च वैधर्म्यम्. एकं साधर्म्यविशेषो हेतु: नाऽविशेषेण साधर्म्यमात्रं
वैधर्म्यमात्रं वा. साधर्म्यमात्रं वैधर्म्यमात्रं चाश्रित्यभावानाह-
साधर्म्यात्तुल्यधर्मोपपत्ते: सर्वानित्यत्वप्रसङ्गादनित्यसम:
"32 "" इति. एतदयुक्तमिति। अविशेषसमप्रतिषेधे च यदुक्तं तदपि वेदितव्यम्  ।। 34 ।।                       "
5.1.35
न्या.सू. नित्यमनित्यभावादनित्ये नित्यत्वोपपत्तेर्नित्यसम: ।। 35 ।।
'अनित्य: शब्द:' इति प्रतिज्ञायते. तदनित्यत्वं किं शब्दे नित्यम्
? अथाऽनित्यम् ?. यदि तावत् सर्वदा भवति ? धर्मस्य सदा भावाद्
धर्मिणोपि सदा भाव इति 'नित्य: शब्द:' इति, अथ न सर्वदा भवति ?
अनित्यत्वस्याऽभावाद् नित्य: शब्द:, एवं नित्यत्वेन प्रत्यवस्थ्रानात्  नित्यसम: ।। 35 ।।
5.1.36
अस्योत्तरम्-
न्या.सू. प्रतिषेध्ये नित्यमनित्यभावादनित्येऽनित्यत्वोपपत्ते: प्रतिषेधाभाव: ।। 36 ।।
प्रतिषेध्ये शब्दे 'नित्यमनित्यत्वस्य भावात्' इत्युच्यमानेऽनुज्ञातं
शब्दस्यानित्यत्वम्. अनित्यत्वोपपत्तेश्च 'नाऽनित्य: शब्द:' इति
प्रतिषेधो नोपपद्यते, अथ नाभ्युपगम्यते ? 'नित्यमनित्यत्वस्य भावात्'
इतिहेतुर्न भवतीति हेत्वभावात् प्रतिषेधानुपपत्तिरिति।
उत्पन्नस्य निरोधादऽभाव: शब्दस्याऽनित्यत्वं तत्र परिप्रश्नानुपपत्ति:=
सोयं प्रश्न:- 'तदनित्यत्वं किं शब्दे सर्वदा भवति ? अथ न ?' इत्यनुपपन्न:,
कस्मात् ? उत्पन्नस्ययो निरोधादऽभाव: शब्दस्य तद् अनित्यत्वम्.
एवं च सत्यऽधिकरणाधेयविभागो व्याघातान्नास्तीति। नित्यानित्यत्वविरोधाच्च
नित्यत्वमनित्यत्वं चैकस्य धर्मिणो धर्माविति विरुध्येते= न संभवत:,
तत्र यदुक्तम्- 'नित्यमनित्यत्वस्य भावाद् नित्य एव' तदऽवर्तमानार्थमुक्तमिति  ।। 36 ।।
5.1.37
न्या.सू. प्रयत्नकार्यानेकत्वात् कार्यसम: ।। 37 ।।
'प्रयत्नानन्तरीयकतवादनित्य: शब्द:' इति, यस्य प्रयत्नानन्तरमात्मलाभ:
तत्खलु अभूत्वा भवति यथा घटादि कार्यम्. अनित्यमिति च 'भूत्वा न
"भवति' इत्येतद्विज्ञायते, एवमवस्थिते ""प्रयत्नकार्यानेकत्वात्""                                        "
इतिप्रतिषेध उच्यते=
प्रयत्नानन्तरमात्मलाभश्च दृष्टो घटादीनाम्. व्यवधानाऽपोहाच्चाऽभिव्यक्तिर्व्यवहितानाम्,
तत् किं प्रयत्नानन्तरमात्मालाभ: शब्दस्य ? आहो अभिव्यक्ति: ? इति
विशेषो नास्ति। कार्याविशेषेण प्रत्यवस्थानं कार्यसम: ।। 37 ।।
5.1.38
अस्योत्तरम्-
न्या.सू. कार्यान्यत्वे प्रयत्नाहेतुत्वम्- अनुपलब्धिकारणोपप?त्ते: ।। 38 ।।
सति कार्यान्यत्वे अनुपलब्धिकारणानुपपत्ते: प्रयत्नस्याऽहेतुत्वं
शब्दस्याभिव्यक्तौ= यत्र प्रयत्नानन्तरमभिव्यक्तिस्तत्रानुपलब्धिकारणं
व्यवधानमुपपद्यते. व्यवधानापोहाच्च
प्रयत्नानन्तरभाविनोऽर्थसयोपलब्धिलक्षणाऽभिव्यक्तिर्भवतीति. न
तु शब्दस्यानुपलब्धिकारणं किं चिदुपपद्यते यस्य प्रयत्नानन्तरमपोहात्
शब्दस्योपलब्धिलक्षणाऽभिव्यक्तिर्भवतीति. तस्मादुत्पद्यते शब्दो
नाभिव्यज्यते इति ।। 38 ।।
5.1.40
हेतोश्चेदनैकान्तिकत्वमुपपाद्यते- अनैकान्तिकत्वादसाधक: स्यादिति,
यदि चाऽनैकान्तिकत्वादसाधक्त्वम् ?
न्या.सू. प्रतिषेधेपि समानो दोष: ।। 39 ।।
प्रतिषेधोप्यनैकान्तिक:- किंचित् प्रतिषेधति किंचिन्नेति. अनैकान्तिकत्वादऽसाधक
इति। अथ वा शब्दस्यानित्यत्वपेक्षे प्रयत्नानन्तरमुत्पादो नाभिव्यक्तिरिति
विशेषहेत्वभाव:, नित्यत्वपक्षेपि प्रयत्नानन्तरमभिव्यक्तिर्नोत्पाद
इति विशेषहेत्वभाव:, सोयमुभयपक्षसमो विशेषहेत्वभाव इत्युभयमप्यनैकान्तिकमिति  ।। 39 ।।
न्या.सू. सर्वत्रैवम् ।। 40 ।।
सर्वेषु साधर्म्यप्रभतिषु प्रतिषेधहेतुषु यत्र यत्राविशेषो दृश्यते
तत्रोभयो: पक्षयो: सम: प्रसज्यते इति ।। 40 ।।
5.1.41
न्या.सू. प्रतिषेधविप्रतिषेधे प्रतिषेधदोषवद्दोष: ।। 41 ।।
योऽयं प्रतिषेधेपि समानो दोष: अनैकान्तिकत्वमापाद्यते सोऽयं
प्रतिषेधस्य प्रतिषेधेपि समान:, न 'अनित्य: शब्द: प्रयत्नानन्तरीयकत्वात्'
"इति साधनवादिन: स्थापना प्रथम: पक्ष:, ""प्रयत्नकार्यानेकत्वात्                                        "
"कार्यसम: 37"" इति दूषणवादिन: प्रतिषेधहेतुना द्वितीय: पक्ष: स च                                       "
प्रतिषेध इत्युच्यते, तस्यास्य प्रतिषेधेपि समानो दोष इति तृतीय:
पक्ष: ( स च ) विप्रतिषेध उच्यते, तस्मिन् प्रतिषेधविप्रतिषेधेपि
समानो दोष: अनैकान्तिकत्वं चतुर्थ: पक्ष: ।। 41 ।।
5.1.42
न्या.सू. प्रतिषेधं सदोषमभ्युपेत्य प्रतिषेधविप्रतिषेधे समानो दोषप्रसङ्गो  मतानुज्ञा ।। 42 ।।
प्रतिषेधम्= द्वितीयं पक्षं सदोषमभ्युपेत्य= तदुद्धारमनुक्त्वाऽनुज्ञाय
प्रतिषेधविप्रतिषेधे= तृतीयपक्षे समानमऽनैकान्तिकत्वमिति समानं
दूषणं प्रसजतो दूषणवादिनो मतानुज्ञा प्रसज्यते इति पञ्चम: पक्ष:  ।। 42 ।।
5.1.43
न्या.सू. स्वपक्षलक्षणापेक्षोपपत्त्युपसंहारे हेतुनिर्देशे परपक्षदोषाभ्युपगमात्  समानो दोष: ।। 43 ।।
"स्थापनापेक्षे ""प्रयत्नकार्यानेकत्वात्"" इतिदोष: प्रतिषेधहेतुवादिन:                                   "
स्वपक्षलक्षणो भवति, कस्मात् ?, स्वपक्षसमुत्थत्वात्, सोयं स्वपक्षलक्षणं5.2.01
अथ न्यायभाष्यपञ्चमाध्यायस्य द्वितीयमाह्निकम्
****
विप्रतिपत्त्यऽप्रतिपत्त्योर्विकल्पान्निग्रहस्थानबहुत्वमिति
संक्षेपेणोक्तं तदिदानीं विर्भजनीयम्। निग्रहस्थानानि खलु पराजयवस्तून्यऽपराधाधिकरणानि
प्रायेण प्रतिज्ञाद्यवयवाश्रयाणि तत्त्ववादिनमऽतत्त्ववादिनं चाभिसंप्लवन्ते,  तेषां विभाग:-
न्या.सू.
प्रतिज्ञाहानि: प्रतिज्ञान्तरं प्रतिज्ञाविरोध: प्रतिज्ञासंन्यासो
हेत्वन्तरमऽर्थान्तरं निरर्थकमऽविज्ञातार्थमऽपार्थकमऽप्राप ्तकालं
न्यूनमऽधिक पुनरुक्तमऽननुभाषणमऽज्ञानमऽप्रतिभा विक्षेपो मतानुज्ञा
पर्यनुयोज्योपेक्षणं निरनुयोज्यानुयोगोऽपसिद्धान्तो
हेत्वाभासाश्च निग्रहस्थानानि ।। 1 ।।
5.2.02
तानीमानि द्वाविशतिधा विभज्य लक्ष्यन्ते-
न्या.सू. प्रतिदृष्टान्तधर्माभ्यनुज्ञा स्वदृष्टान्ते प्रतिज्ञाहानि: ।। 2 ।।
साध्यधर्मप्रत्यनीकेन धर्मेण प्रत्यवस्थिते प्रतिदृष्टान्तधर्मं
स्वदृष्टान्तेऽभ्यनुजानन् प्रतिज्ञां जहातीति प्रतिज्ञाहानि:,
निदर्शनम्- 'ऐन्द्रियकत्वादनित्य: शब्दो घटवत्' इतिकृते. अपर आह-
'दृष्टमैन्द्रियकत्वं सामान्ये नित्ये कस्मान्न तथा शब्द: ?' इति.
( एवम् ) प्रत्यवस्थिते. इदमाह- 'यद्यैन्द्रियकं सामान्यं नित्यम्
? कामं घटो नित्योस्तु' इति, स खल्वयं साधकस्य दृष्टान्तस्य नित्यत्वं
प्रसञ्जयन् निगमनान्तमेव पक्षं जहाति. पक्षं जहत् प्रतिज्ञा जहातीत्युच्यते-
प्रतिज्ञाश्रयत्वात् पक्षस्येति ।। 2 ।।
5.2.03
न्या.सू. प्रतिज्ञातार्थप्रतिषेधे धर्मविकल्पात्तदर्थनिर्देश: प्रतिज्ञान्तरम् ।। 3 ।।
प्रतिज्ञातार्थ:- 'अनित्य: शब्द ऐन्द्रियकत्वाद् घटवत्' इत्युक्ते
योऽस्य प्रतिषेध:= प्रतिदृष्टान्तेन हेतुव्यभिचार:- 'सामान्यमैन्द्रियकं
नित्यम्' इति तस्मिंश्च प्रतिज्ञातार्थप्रतिषेधे धर्मविकल्पादिति=
दृष्टान्तप्रतिदृष्टान्तयो: साधर्म्ययोगे धर्मभेदात्= सामान्यमैन्द्रियकं
सर्वगतम् ऐन्द्रियकस्त्वऽसर्वगतो घट इति धर्मविकल्पात्. तदर्थं
निर्देश इति साध्यसिद्ध्यर्थम्। कथम् ? यथा घटोऽसर्वगत एवं शब्दोप्यसर्वगतो
घटवदेवानित्य इति, तत्र- 'अनित्य: शब्द:' इति पूर्वा प्रतिज्ञा.
'असर्वगत:' इति द्वितीया प्रतिज्ञा प्रतिज्ञान्तरम्। तत् कथं निग्रहस्थानमिति
?, न प्रतिज्ञाया: साधनं प्रतिज्ञान्तरं किं तु हेतुदृष्टान्तौ
साधनं प्रतिज्ञाया:, तदेतदऽसाधनोपादानमऽनर्थकमिति. आनर्थक्यान्निग्रहस्थानमिति  ।। 3 ।।
5.2.04
न्या.सू. प्रतिज्ञाहेत्वोर्विरोध: प्रतिज्ञाविरोध: ।। 4 ।।
'गुणव्यतिरिक्तं द्रव्यम्' इति प्रतिज्ञा. 'रूपादितोऽर्थान्तरस्यानुपलब्धे:'
इति हेतु:. सोयं प्रतिज्ञाहेत्वोर्विरोध:।
कथम् ?, यदि गुणव्यतिरिक्तं द्रव्यम् ? रूपादिभ्योऽर्थान्तरस्यानुपलब्धे:
( इति ) नोपपद्यते, अथ रूपादिभ्योर्थान्तरस्यानुपलब्धि: ? गुणव्यतिरिक्तं
द्रव्यमिति, नोपपद्यते, गुणव्यतिरिक्तं च द्रव्यं रूपादिभ्योर्थान्तरस्यानुपलब्धिरिति
विरुध्यते= व्याहन्यते= न संभवतीति ।। 4 ।।
5.2.05
न्या.सू. पक्षप्रतिषेधे प्रतिज्ञातार्थापनयनं प्रतिज्ञासंन्यास: ।। 5 ।।
'अनित्य: शब्द ऐन्द्रियकत्वात्' इत्युक्ते परो ब्रूयात्- 'सामान्यमैन्द्रियकं
न चानित्यमेवं शब्दोप्यैन्द्रियको न चानित्य:' इति. एवं प्रतिषिद्धे
पक्षे यदि ब्रूयात्- 'क: पुनराह अनित्य: शब्द: (इति) ?' इति. सोयं
प्रतिज्ञातार्थनिह्नव: प्रतिज्ञासंन्यास इति ।। 5 ।।
5.2.06
न्या.सू. अविशेषोक्ते हेतौ प्रतिषिद्धे विशेषमिच्छतो हेत्वन्तरम् ।। 6 ।।
निदर्शनम्- 'एकप्रकृतीदं व्यक्तम्' इति प्रतिज्ञा. कस्माद् हेतो:
? 'एकप्रकृतीनां विकाराणां परिमाणात्' 'मृत्पूर्वकाणां शरावादीनां
दृष्टं परिमाणं यावान् प्रकृतेर्व्यूहो भवति तावान् विकार:' इति.
दृष्टं च प्रतिविकारं परिमाणम्. अस्ति चेदं परिमाणं प्रतिव्यक्तम्,
तदेकप्रकृतीनां विकाराणां परिमाणात् पश्यामो व्यक्तमिदमेकप्रकृतीति।
अस्य व्यभिचारेण प्रत्यवस्थानम्- नानाप्रकृतीनामेकप्रकृतीनां च
विकाराणां दृष्टं परिमाणमिति। एवं प्रतयवस्थिते आह- एकप्रकृतिसमन्वये
सति शरावादिविकाराणां परिमाणदर्शनात्. सुखदु:खमोहसमन्वितं हीदं
व्यक्तं परिमितं गृह्यते. तत्र प्रकृत्यन्तररूपसमन्वयाभावे सत्येकप्रकृतित्वमिति।
तदिदमविशेषोक्ते हेतौ प्रतिषिद्धे विशेषं ब्रुवतो हेत्वन्तरं भवति,
सति च हेत्वन्तरभावे पूर्वस्य हेतोरसाधकत्वान्निगहस्थानम्, हेत्वन्तर
वचने सति यदि हेत्वर्थनिदर्शनो दृष्टान्त उपादीयते ? नेदं व्यक्तमेकप्रकृति
भवति- प्रकृत्यन्तरोपादानात्, अथ नोपादीयते ?. दृष्टान्ते हेत्वर्थस्याऽनिदर्शितस्य
साधकभावानुपपत्ते: आनर्थक्याद् हेतोरनिवृत्तं निग्रहस्थानमिति ।।  6 ।।
5.2.07
न्या.सू. प्रकृतादर्थादप्रतिसंबद्धार्थमऽर्थान्तरम् ।। 7 ।।
यथोक्तलक्षणे पक्षप्रतिपक्षपरिग्रहे हेतुत: साध्यसिद्धौ प्रकृतायां
ब्रूयात्- 'नित्य: शब्द: अस्पर्शत्वादिति हेतु:' हेतुर्नाम हिनोतेर्धातोस्तुनि
प्रत्यये कृदन्तपदम्. पदं च- नामाख्यातोपसर्गनिपाता:, अभिधेयस्य
क्रियान्तरयोगाद् विशिष्यमाणरूप: शब्दो नाम, क्रियाकारकसमुदाय:.
कारकसंख्याविशिष्टक्रियाकालयोगाभिधायि आख्यातम्. धात्वर्थमात्रं
च कालाभिधानविशिष्टम्, प्रयोगेष्वर्थादभिद्यमानरूपा निपाता:, उपसृज्यमाना:
क्रियाऽवद्योतका उपसर्गा:, इत्येवमादि. तदर्थान्तरं वेदितव्यम्  ।। 7 ।।
5.2.08
न्या.सू. वर्णक्रमनिर्देशवद् निरर्थकम् ।। 8 ।।
यथा 'नित्य: शब्द: कचटतपानां जबगडदशत्वात् झभञ्‌घढधषवत्' इति,
एवंप्रकारं निरर्थकम्- अभिधानाभिधेयभावानुपपत्तौ अर्थगतेरभावाद्
वर्णा: क्रमेण निर्दिश्यन्ते इति ।। 8 ।।
5.2.09
न्या.सू. परिषत्प्रतिवादिभ्यां त्रिरभिहितमप्यविज्ञातमऽविज्ञातार्थम् ।। 9 ।।
यद् वाक्यं परिषदा प्रतिवादिना च त्रिरभिहितमपि न विज्ञायते
श्लिष्टशब्दमऽप्रतीतप्रयोगमऽतिद्रुतोच्चारितमित्येवमादिना कारणेन
तदविज्ञातार्थम्, अविज्ञातार्थमऽसामर्थ्यसंवरणाय प्रयुक्तमिति
निग्रहस्थानमिति ।। 9 ।।
5.2.10
न्या.सू. पौर्वापर्यायोगादप्रतिसंबद्धार्थमऽपार्थकम् ।। 10 ।।
यत्राऽनेकस्य पदस्य वाक्यस्य वा पौर्वापयेणान्वययोगो नास्ति इत्यऽसंबद्धार्थत्वं
गृह्यते तत्समुदायार्थस्याऽपायादपार्थकं यथा- 'दश दाडिमानि. षडपूपा:.
कुण्डमजाजिनम्. पललपिण्ड:. अधरौरुकमेतत्. कुमार्या: प्राय्यं तस्या:
पिता अप्रतिशीन:' इति ।। 10 ।।
5.2.11
न्या.सू. अवयवविपर्यासवचनमऽप्राप्तकालम् ।। 11 ।।
प्रतिज्ञादीनामक्यवानां यथालक्षणमर्थवशात् क्रम: तत्रावयवविपर्यासेन
वचनमऽप्राप्तकालम् असंबद्धार्थं निग्रहस्थानमिति ।। 11 ।।
5.2.12
न्या.सू. हीनमन्यतमेनाप्यवयवेन न्यूनम् ।। 12 ।।
प्रतिज्ञादीनामवयवानामन्यतमेवाप्यवयवेन हीनं न्यूनं निग्रहस्थानम्-
साधनाभावे साध्यासिद्धिरिति ।। 12 ।।
5.2.13
न्या.सू. हेतूदाहरणाधिकमऽधिकम् ।। 13 ।।
एकेन कृतत्वादन्यतरस्याऽऽनर्थक्यमिति, तदेतन्नियमाभ्युपगमे वेदितव्यमिति ।। 13 ।।
5.2.14
न्या.सू. शब्दार्थयो: पुनर्वचनं पुनरुक्तमन्यत्रानुवादात् ।। 14 ।।
अन्यत्रानुवादात् शब्दपुनरुक्तमऽर्थपुनरुक्तं वा- 'नित्य: शब्द:
नित्य: शब्द:' इति शब्दपुनरुक्तम्. अर्थपुनरुक्तम्- 'अनित्य: शब्द:.
निरोधधर्मको ध्वान:' इति। अनुवादे त्वऽपुनरुक्तम्- शब्दाभ्यासादर्थविशेषोपपत्ते:
"यथा- ""हेत्वपदेशात् प्रतिज्ञाया: पुनर्वचनं निगमनम् 1-1-39"" इति  ।। 14 ।।                             "
5.2.15
न्या.सू. अर्थादापन्नस्य स्वशब्देन पुनर्वचनम् ।। 15 ।।
पुनरुक्तमिति प्रकृतम्, निदर्शनम्- 'उत्पत्तिधर्मकत्वादनित्यम्'
इत्यक्त्वा अर्थादापन्नस्य योऽभिधायक: शब्दस्तेन
स्वशब्देन ब्रूयात्- 'अनुत्पत्तिधर्मकं नित्यम्' इति तच्च पुनरुक्तं
वेदितव्यम्- अर्थसंप्रत्ययार्थे शब्दप्रयोगे प्रतीत: सोऽर्थोऽर्थापत्त्येति  ।। 15 ।।
5.2.16
न्या.सू. विज्ञातस्य परिषदा त्रिरभिहितस्याप्यऽप्रत्युच्चारणमऽननुभाषणम् ।। 16 ।।
विज्ञातस्य वाक्यार्थस्य परिषदा प्रतिवादिना त्रिरभिहितस्य यदऽप्रत्युच्चारणं
तदऽननुभाषणं नाम निग्रहस्थानामिति, अप्रत्युच्चारयन् किमाश्रयं
परपक्षप्रतिषेधं ब्रूयात् ? ।। 6 ।।
5.2.17
न्या.सू. अविज्ञातं चाऽज्ञानम् ।। 17 ।।
विज्ञातार्थस्य परिषदा. प्रतिवादिना त्रिरभिहितस्य यदविज्ञान तदऽज्ञानं
निग्रहस्थानमिति, अयं खल्वविज्ञाय कस्य प्रतिषेधं ब्रूयादिति ?  ।। 7 ।।
5.2.18
न्या.सू. उत्तरस्याप्रतिपत्तिरप्रतिभा ।। 18 ।।
परपक्षप्रतिषेध: उत्तरं तद् यदा न प्रतिपद्यते ? तदा निगृहीतो भवति ।। 18 ।।
5.2.19
न्या.सू. कार्यव्यासङ्गात् कथाविच्छेदो विक्षेप: ।। 19 ।।
यत्र कर्तव्यं व्यासज्य कथां व्यवच्छिनत्ति- 'इदं मे करणीयं विद्यते
तस्मिन्नऽवसिते पश्चात् कथयिष्यामि' इति (तत्) विक्षेपो नाम निग्रहस्थानम्।
एकनिग्रहावसानायां कथायां स्वयमेव कथान्तरं प्रतिपद्यते इति ।।  19
।।
5.2.20
न्या.सू. स्वपक्षे दोषाभ्युपगमात् परपक्षे दोषप्रसङ्गो मतानुज्ञा ।। 20 ।।
य: परेण चोदितं दोषं स्वपक्षेऽभ्युपगम्य= अनुद्‌धृत्य वदति- 'भवत्पक्षेपि
समानो दोष:' इति. स स्वपक्षे दोषाभ्युपगमात् परपक्षे दोषं प्रसञ्जयन्
परमतमऽनुजानातीति मतानुज्ञानाम निग्रहस्थानमापद्यते इति ।। 20  ।।
5.2.21
न्या.सू. निग्रहस्थानप्राप्तस्याऽनिग्रह: पर्यनुयोज्योपेक्षणम् ।। 21 ।।
पर्यनुयोज्यो नाम निग्रहोपपत्त्या चोदनीय:. तस्योपेक्षणम्= 'निग्रहस्थानं
प्राप्तोसि' इत्यऽननुयोग:। एतच्च 'कस्य पराजय: ?' इत्यनुक्तया
परिषदा वचनीयम्- न खलु निग्रहं प्राप्त: स्वकौपीनं विवृणुयादिति  ।। 21 ।।
5.2.22
न्या.सू. अनिग्रहस्थाने निग्रहस्थानाभियोगो निरनुयोज्यानुयोग: ।। 22 ।।
निग्रहस्थानलक्षणस्य मिथ्याध्यवसायादऽनिग्रहस्थाने 'निगृहीतोसि'
इति परं ब्रुवन् निरवनुगोज्याऽनुयोगाद् निरनुगोज्याऽनुयोगाद्
निगृहीतो वेदितव्य इति ।। 22 ।।
5.2.23
न्या.सू. सिद्धान्तमभ्युपेत्याऽनियमात् कथाप्रसङ्गोऽपसिद्धान्त: ।। 23 ।।
कस्यचिदर्थस्य तथाभावं प्रतिज्ञाय प्रतिज्ञातार्थविपर्ययात्= अनियमात्
कथां प्रसञ्जयतोऽपसिद्धान्तो ?वेदितव्यो यथा- 'न सदाऽऽत्मानं
जहाति= न सतो विनाश:, नाऽसदाऽऽत्मानं लभते= नाऽसदुत्पद्यते'
इति सिद्धान्तमभ्युपेत्य स्वपक्षं
व्यवस्थापयति- एकप्रकृतीदं व्यक्तम्- विकाराणामन्वयदर्शनात्. मृदन्वितानां
शरावादीनां दृष्टमेकप्रकृतित्वं तथा चायं व्यक्तभेद: सुखदु:खमोहसमन्वितो
दृश्यते तस्मात् समन्वयदर्शनात् सुखादिभिरेकप्रकृतीदं विश्वमित ि।
एवमुक्तवानऽनुयुज्यते- अथ प्रकृतिर्विकार इति कथं लक्षितव्यम्
? इति, यस्यावस्थितस्य धर्मान्तरनिवृत्तौ धर्मान्तरं प्रवर्तते
सा प्रकृति:. यच्च धर्मान्तरं प्रवर्तते स विकार इति। सोऽयं प्रतिज्ञातार्थविपर्ययात्=
अनियमात् कथां प्रसञ्जयति= प्रतिज्ञातं खल्वनेन- नाऽसदाविर्भवति
न सत्तिरो भवति' इति। सदसतोश्च तिरोभावाऽऽविर्भावमऽन्तरेण न
कस्यचित् प्रवृत्ति: प्रवृत्त्युपरमश्च भवति, मृदि खल्वस्थितायां
भविष्यति शरावादिलक्षणं धर्मान्तरमिति प्रवृत्तिर्भवति. अभूदिति
च प्रवृत्त्युपरम:. तदेतद् मृद्धर्माणामपि न स्यात्, एवं प्रत्यवस्थितो
यदि सतश्चाऽऽत्महानमऽसतश्चाऽऽत्मलाभमभ्युपैति ? तदस्याऽपसिद्धान्तो
निग्रहस्थानं भवति, अथ नाभ्युपैति ? प्रक्षोऽस्य न सिध्यति ।।  23 ।।
5.2.24
न्या.सू. हेत्वाभासाश्च यथोक्ता: ।। 24 ।।
हेत्वाभासाश्च निग्रहस्थानानि। किं पुनर्लक्षणान्तरयोगाद् हेत्वाभासा
निग्रहस्थानत्वमापन्ना: यथा प्रमाणानि प्रमेयत्वम् ? इत्यत आह-
यथोक्ता इति= हेत्वाभासलक्षणेनैव निग्रहस्थानभाव इति। ते इमे प्रमाणादय:
पदार्था उद्दिष्टा लक्षिता: परीक्षिताश्चेति ।। 24 ।।
योऽक्षपादमृषिं न्याय: प्रत्यभाद्वदतां वरम्।
तस्य वात्स्यायन इदं भाष्यजातमवर्तयत् ।।
।। इति विद्वद्वरवात्स्यायनविरचिते न्यायभाष्ये पञ्चमोऽध्याय: समाप्त: ।।
।। न्यायदर्शनं चेदं समाप्तम् ।।

"दोषमपेक्षमाणोऽनुद्‌धृत्य= अनुज्ञाय ""प्रतिषेधेपि समानो दोष: 39""  इत्युपपद्यमानं                     "
दोषं परपक्षे उपसंहरति, इत्थं चानैकान्तिक: प्रतिषेध इति हेतुं
निर्दिशति, तत्र स्वपक्षलक्षणापेक्षयोपपद्यमानदोषोपसंहारे हेतुनिर्देशे
"च सति अनेन परपक्षोऽभ्युपगतो भवति। कथं कृत्वा ?, य: परेण ""प्रयत्नकार्यानेकत्वात्""                   "
"इत्यादिनाऽनैकान्तिकत्वदोष उक्तस्तमऽनुद्धृत्य ""प्रतिषेधेपि समानो                                   "
"दोष: 39"" इत्याह, एवं स्थापनां सदोषामभ्युपेत्य प्रतिषेधेपि समानं                                     "
दोषं प्रसजत: परपक्षाभ्युपगमात् समानो दोषो भवति. यथा परस्य प्रतिषेधं
सदोषमभ्युपेत्य प्रतिषेधविप्रतिषेधेपि समानो दोषप्रसङ्गो मतानुज्ञा
प्रसज्यते इति तथाऽस्यापि स्थापनां सदोषामभ्युपेत्य प्रतिषेधेपि
समानं दोषं प्रसजतो मतानुज्ञा प्रसज्यते इति, स खल्वयं षष्ठ: प क्ष:।
तत्र खलु स्थापनाहेतुवादिन: प्रथमतृतीयपञ्चमपक्षा:, प्रतिषेधहेतुवादिन:
द्वितीयचतुर्थषष्ठपक्षा:, तेषां साध्वऽसाधुतायां मीमांस्यमानायां
चतुर्थषष्ठयोरविशेषात् पुनरुक्तदोषप्रसङ्ग:= चतुर्थपक्षे समानदोषत्वं
"परस्योच्यते- ""प्रतिषेधविप्रतिषेधे प्रतिषेधदोषवद् दोष: 41"" इति,                                      "
"षष्ठेपि ""परपक्षाभ्युपगमात् समानो दोष:""                                                              "
इतिसमानदोषत्वमेवोच्यते नार्थविशेष: कश्चिदस्ति। समानस्तृतीयपञ्चमयो:
"पुनरुक्तदोषप्रसङ्ग= तृतीयपक्षेपि ""प्रतिषेधेपि समानो दोष: 39""                                        "
इति समानत्वमभ्युपगम्यते. पञ्चमपक्षेपि प्रतिषेधविप्रतिषेधे समानो
दोषप्रसङ्गोऽभ्युपगम्यते नार्थविशेष: कश्चिदुच्यते इति।
तत्र पञ्चमषष्ठपक्षयोरर्थाविशेषात् पुनरुक्तदोष:, तृतीयचतुर्थयोर्मतानुज्ञा,
प्रथमद्वितीययोर्विशेषहेत्वभाव इति षट्पक्ष्यामुभयोरसिद्धि:। कदा
"षट्पक्षी ?, यदा ""प्रतिषेधेपि सामानो दोष:"" इत्येवं प्रवर्तते तदोभयो:                                 "
"पक्षयोरसिद्धि:, यदा तु ""कार्यान्यत्वे प्रयत्नाहेतुत्वमनुपलब्धिकारणोपपत्ते:                          "
"38"" इत्यनेन तृतीयपक्षो युज्यते तदा विशेषहेतुवचनात् प्रयत्नानन्तरमारमलाभ:                            "
शब्दस्य नाभिव्यक्तिरिति सिद्ध: प्रथमपक्षो न षट्पक्षी प्रवर्तते  इति ।। 43 ।।
।। इति वात्स्यायनविरचिते न्यायभाष्ये पञ्चमाध्यायस्य प्रथममाह्निकं समाप्तम् ।।
