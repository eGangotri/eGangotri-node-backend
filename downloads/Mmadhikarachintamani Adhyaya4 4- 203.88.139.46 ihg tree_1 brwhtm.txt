 चतुर्थध्याध्यायस्य चतुर्थः पादः
*. 4.4.1
  94.  अत्र चतुर्थाध्याये गतानां पादानामर्थभेदं विभज्यानूद्य चतुर्थस्य पादस्यार्थविशेषं तदन्तर्गतयोस्त्रि- -कत्वेन विभक्तयोः पेटिकयोरर्थविशेषञ्च दर्शयति---  उक्त  मिति।तत्र त्रिपाद्यर्थभेदस्तावत्प्रदर्श्यते-   पादै  रिति।एवम्प्रकारेणा  घानां   कर्मणां स्थूलवपुष  स्सूक्ष्म  वपुषश्च   हानं   क्रमादुपपादितमिति।चतुर्थस्य पादस्यार्थं विभज्य दर्शयति---  निर्धूते  ति।  उपाधि  र्देहसम्बन्धस्तद्धर्मसम्बन्धश्च स तु विरजातरणावस्थायां   निर्धूतः  ।एवं   निर्धूतोपाधि  समूहस्य विरतिशया  नन्दमन्त्येन   पादेन   वक्ति  ।अत्र पेटिकाविभागं दर्शयति---   त्रिभि  रिति।  त्रिभिरधिकरणैस्स्व  स्वरूपा  विर्भावश्चिन्त्यः  ।पुनस्रिभिरधिकरणैस्स्वच्छन्दकैङ्कर्यभोगोऽ -भिधीयते।   इत्येव  म्प्रकारे   द्वे पेटिके   भवतः।स्वरूपाविर्भावकैङ्कर्यभोगरूपमेतद् द्वितयं स्वतो भवति न कर्माधीनम्।तर्हि कारणाभावे कार्यं कथं स्यादित्याशङ्क्य सर्वकारणं परमात्मानमेवात्र पुरस्करोति-   नाथनिध्न  मिति।अयमर्थः---निश्शेषकृत्स्नप्रतिबन्धनिरासे सति भगवानेव जीवस्य गुणाष्टकाविर्भावादिकं स्वयमेव करोतीति न काचिदनुपपत्तिः।।
  95.  अत्र पादसङ्गतिरधिकरणसङ्गतिश्च भाष्ये विभज्य दर्शिता ' परं ब्रह्मोपासीनानामात्मानञ्च प्रकृतिवियुक्तं ब्रह्मात्मकमुपासीनानामर्चिरादिना मार्गेणपुनरावृत्तिलक्षणा गतिरुक्ता।इदानीं मुक्तानामैश्वर्य- -प्रकारं चिन्तयितुमारभते'  इति पादसङ्गतिः।' किम् अस्माच्छरीरात्समुत्थाय परञ्ज्योतिरुंपसम्पन्नस्य देवादिरूपवत् साध्येन रूपेण सम्बन्धोऽनेन वाक्येन प्रतिपाद्यते उत स्वाभाविकस्य स्वरूपस्याविर्भावः'  इत्यधिकरणसङगतिः।तदर्थविचारस्तु-किं ' अस्माच्छरीरात्'  इत्यादिवाक्ये मुक्तस्य साध्येन रूपेण सम्बन्धः प्रतिपाद्यते उत स्वाभाविकस्वरूपाविर्भावः।किं स्वाभाविकस्वरूपाविर्भावपरत्वे मोक्षशास्रस्य पुरुषार्थाबोधित्वं सम्भवति नेति।किं स्वरूपस्य स्वतोऽपरिच्छन्नानन्दत्वं सम्भवति नेति।किमानन्दस्वरूपस्य तिरोधानं सम्भवति नेति।किमाविर्भावपरत्वे निष्पत्तिव्यपदेशवैयर्थ्यमस्ति नेति।अत्रापूर्वरूपप्राप्तिः फलमिति वदन् पूर्वपक्षी स्वाभाविकस्वरूपाविर्भावपक्षे दूषणानि दर्शयति-  अश्रान्ते  ति।  आत्मस्वरूपं   नित्य  स्वरप्रकाश  मेव तस्य पूर्वमे  वाविर्भावसिद्धा  वपूर्व   किमपि फलं न स्यात्   नित्याविर्भूतस्याविर्भावान्तरापेक्षाभावात्।किञ्च यदि स्वरूपाविर्भावमात्रान्नित्यसिद्ध एव मोक्षस्स्यात् तर्हि सुषुप्तस्यापि मुक्तिस्स्यात् तस्यापि स्वस्वरूपाविर्भावस्य विद्यमानत्वात्।तदिदं दर्शयति---  सुषुप्ताविशेषा  दिति।एवं परपक्षं प्रतिक्षिप्य स्वाभिप्रेतं प्रकारं दर्शयति---  तस्मा  दिति।अयमर्थः---यथा नित्यमुक्त ईश्वरो रामकृष्णादिविग्रहं परिगृह्णाति एवं मुक्तोऽपि विलक्षणं रूपं परिगृह्णातीति वाच्यमिति।तत्र हेतुमाह-  रूपशब्दा  दिति। रूपशब्दो हि देहवाचित्वादिममेवार्थं दर्शयतीत्यर्थः एतत्प्रतिक्षिपति---  नैव  मिति।अस्मिन्प्रतिक्षेपे हेतुमाह-  स्वेने  ति।अयमर्थः---केवलं रूपेणाभिनिष्पद्यत इति नोच्यते अपि तु स्वेन रूपेणेति।स्वशब्दो ह्यत्र विशेषणत्वेन प्रयुज्यते।स शब्दो यथा न निष्फलः स्यात् तथैवार्थो वाच्य इति।कथमफलत्वमित्या- -शङ्क्याह---  रूपे  ति।अपूर्वरूपप्राप्तौ रूपेणाभिनिष्पद्यतइत्येतावदेव वाच्यम्।तेन स्वशब्दसामर्थ्यात् स्वाभाविकरूपाविर्भाव उच्यत इत्यर्थः।स्वाभाविकस्याविर्भावे हि स्वशब्दसाफल्यमिति भावः।।
  96.  अत्र मृषावादिनां स्वस्वरूपाविर्भाववचिमघटितमिति दर्शयत् स्वपक्षे तस्य सुघटितत्वमेव स्थापयति---   नित्ये  ति।अयमत्र भावः-मृषावादिनः किं नित्यात्मस्थितिमेवाभिनिर्ष्पात्त वदन्ति किंवा अपूर्वाकारप्राप्तिम् उत्तरत्र भेदवादप्रसङ्गः अतः पूर्व एव कल्पोऽवशिष्यते।सोऽपि न सङ्घटते   नित्यस्वात्मस्वरूपस्थिति- रियमभिनिष्पत्तिरिति   वदन्त  स्तन्मात्रं विद्याफलं न   भवतीति   न विदुः  ।तन्मात्रस्यानादिसिद्धत्वाद् विद्याफलस्य फलत्वेनागामित्वात्।न ह्यागामिनः पूर्वसिद्धस्य च तादात्म्यं वक्तुं शक्यते व्याधातादिति। तदिदमाह-  नित्यासिद्ध  मिति।ननु यद्यस्मत्पक्षेऽभिनिष्पत्तिर्वक्तुं न शक्यते तर्हि त्वत्पक्षे कथं वक्तुं शक्यत इत्याह-  सिद्ध  मिति।लोके स्वरूपत  स्सिद्ध  मपि   साध्य  भूतविशेषणा  नुवेधात्   साध्यभावमाटीकते।यथा स्पर्शविशेषादशुद्धस्स्नानादिसाध्येन शुद्धस्वरूपेण स्वयं साध्यत इत्युच्यते एवं कर्मभिरशुद्धो जीवः कर्मसम्बन्धविनिर्मुक्तरूपेण साध्यत इति वचने को विरोधः।तदिदमाह-  साध्यानुवेधा  दिति।  सिद्ध  मपि वस्तु   साध्यानुवेधा  त्साद्यमुत्युच्यते।तथा च प्रोक्षणादिना व्रीह्यादिकं शुद्धभावेन साध्यते।फलस्य स्वरूपमेवात्र दर्शयति-  से  ति स्त्रीलिङ्गनिर्देशोऽभिनिष्पत्तिविवक्षया।इत्थमभिंनिष्पत्तिशब्दस्याकारान्तरप्राप्तिमर्थमुक्त्वा प्रतीतिप्राप्तिमप्यर्थतयाचष्टे---  यद्वे  ति।वदन्ति हि लोके तत्तदर्थप्रतिपादकाः अयमर्थः एवं निष्पद्यत इति निर्णीयत इति।तथा चात्रापि स्वेन रूपेणाभिनिष्पद्यत इति स्वाभिविकाकारेण ज्ञायत इत्युक्तं भवति।तेन मुक्तिशब्दस्यास्मत्पक्षे सार्थकत्वात् '  मुक्तः प्रतिज्ञानात् '   इत्यादि  सुत्रमपि सार्थकमेवेति निगमयति-तदिति। अयमर्थः-अस्मत्सिद्धान्ते जीवस्य सगुणत्वात्तद्गुणे सङ्कोचविकाससद्भावादत्रापूर्वाकासस्यागन्तुकत्वाच्च मुक्तिशब्दप्रंयोगस्सुघटित एव।युष्मत्पक्षे निर्गुणस्यात्मनो नित्यस्वयम्प्रकाशत्वादपूर्वाकारप्राप्त्यभावेन पूर्वममुक्तः पश्चान्मुक्त इति वचनमवयनमेव स्यात्।अविद्यानिवृत्तिरपूर्वा विद्यत इति चेत् सा किं ब्रह्मस्वरूपमुत तदतिरिक्ता तदतिरिक्तत्वेऽपि परमार्थरूपा अपरमार्थरूपा वा स्वरूपञ्चेत्तदवस्थमेव दूषणम्।अतिरिक्तत्वेऽप्यपारमार्थ्ये तस्याः प्रध्वंसाभावरूपत्वेनानन्त्यात्।तस्या अपि निवृत्त्यङ्गीकारे निवृत्तिपारम्पर्यादनवस्था।तथा चारोरिततन्निवृत्तिपाम्पर्याङ्गीकारात् तदवस्थ एव नित्यसंसारप्रसङ्गः। परमार्थपक्षे तु द्वैतापत्तिरिति प्रागेवोक्तम्।।
  97.  ननु जीवस्य स्वरूपाविर्भावो मोक्षश्चेत् तत्सवरूपं संसारदशायामप्याविर्भूतं मोक्षदशायां को विशेषः?  तत्रोत्तरमाह---  स्वाकारा  दिति।लोके ह्येकमेव वस्तु पुरस्तात्किञ्चिदनुकूलतयमातम् उत्तरोत्तरं पश्यतः 
 पश्चादानुकूल्याधिक्येनावलोक्यते एवं जावत्मस्वरूपं नित्यभातमपि प्रथममेकदेशानुकूल्येन प्रतीयते मुक्तिदशायां त्वत्यन्तानुकूल्येन।अयमत्र शब्दान्वयः-  नित्यभातात् स्वाकारात् अधिकसुखतया तदानीं   मोक्षदशायां   जीवो भाती  ति।न चाभिनिष्पत्तिशब्दस्वारस्यं नास्तीति मन्तव्यमित्याह---  सिद्धे  ति।प्रयोग एव हि शब्दार्थनिर्णये प्रमाणम् अभिनिष्पत्तिशब्दस्याविर्भावमात्रेऽपि प्रयोगप्राचुर्यमस्तीति प्रागेवोक्तम्। नन्वभिनिष्पत्तिशब्दो ह्यागनतुकमेव कञ्चिदर्थं वक्ति कोऽयमागन्तुकोऽर्थ इत्याशङ्क्याह---  सङ्कोचि  ति।   सङ्कोचात्यन्तहानिः  ---विकास इत्यर्थः।पूर्वं स्वरूपोपाधिकत्वमुक्तम् इदानीमभिनिष्पत्तिशब्देन सङ्कोचात्यन्ताहानेरभिधाना  न्निष्प्रत्यूह  स्वरूपोपाधिकं रूपं   स्वेनेतिशब्दः   प्रवक्तीत्यर्थः।।
  98.  अत्र कश्चिच्चोदयति ' वेदान्तविदिनामात्माविर्भावो मोक्ष इति सर्वसम्मतम्।तथा च यथा चिन्मात्रब्रह्मस्वरूपाविर्भावस्य पुरुषार्थत्वं वदतां पुरुषार्थाभावोऽविशिष्टः, यद्यपि जीवातिरिक्तः परमात्मा द्रष्टव्यतया भवद्भिरङगीकियते सोऽपि योगदशायां द्दष्ट एव तथा च मोक्षदशायां विशेषतो द्रष्टव्याभावात् पुरुषार्थाभाव इति समानमेतत्'  इति।तदेतत्प्रतिक्षिपति-  प्राय   इति। अयमर्थः--- -जीवस्वरूपसामान्यमहमिति सर्वलोकविदितम्।तथापि स जीवो विभूर्वा अणुर्वा भगवच्छेषभूतो वा अन्यशेषो वा स्वतन्त्रो वा परतन्त्रो वा ज्ञानरूपो वा जडरूपो वा ज्ञानगुणको वा निर्गुणो वा आनन्दाद्मको वा आनन्दस्वरूपो वा स च क्षणिकसन्तानमात्रउत स्थिरः स्थिरत्वेऽप्यामोक्षस्थायी अथवा अनुदयास्तमयस्स च कल्पितो वा अकल्पितो वा भिन्नो वा अभिन्नो वा  भिन्नाभिन्नो वा इति बहुधा बम्भ्रम्यमाणैर्वादिभिरन्यथान्यथा अभिधानादनवधारितस्वरूप एव।तथा च तत्स्वरूपं भगवच्छेषत्वादिना मुक्तिदशायामेव विशेषतोऽवलोक्यते।आस्तामिदं जीवस्वरूपं नेदमोवास्माकं मुक्तिदशायां प्रकाश्यम् अपि तु तदन्तर्यामी पुरुषोत्तमः।तदिदमाह-  स्वदोहिनी  ति।' यस्यात्मा शरीरम्'  ' अन्तःप्रविष्टश्शास्तचा जनानाम्'  इति निगमशतनिगदतेन सर्वशरीरत्वेनावगन्तव्यः।तत्स्वरूपमपि श्रवणदशायां यावदवगम्यते न तावदेव मननदशायाम्।यच्च मननदशायामप्यवगम्यते न तावन्मात्रमेव निदिध्यासनदशायाम्।यदुच्यते ' तत्रापि दह्नं गगनं विशोकस्तस्मिन्यदन्तस्तदुपाकितव्यम्'  इति अत्राप्यपहतपाप्मत्वादिगुणाष्टकाविर्भावे सत्यपि समाध्यवस्थावलम्बनीयं सकलमपि सोख्यं वैकुण्ठविसिनो देवीभूषणायुधपरिजनपरिच्छदादिसकल- -विशेषणविशिष्टस्य सर्वतः परिबृढस्य ' पादोऽस्य विश्वा भूतानि त्रिपादस्यामृतं दिवि'  इति विभूतिद्वयाधिपत्येन निर्णीतस्य भगवतोऽनुभवसिन्धौ पृषतलवायते।अयमत्र शब्दान्वयः---  स्वस्मिन्    स्वात्मिनि   अनघगुणनिधौ स्वदोहिनि   परमात्मनि   तद्विभूतिद्वये वा   नित्यविभूतौ लीलाविभूतौ वा   यत् समाधौ   योगदशायां   द्दष्टं तन्मुक्तानुभूतेः पृष्टवदेव भवतीति  ।तेनोभयविभूतिविशिष्टपरब्रह्मानुभूतेरूत्तर कालेभावित्वेन पुरुषार्थत्वं युज्यत इति भावः।ननु पूर्वं दुःखत्वेन द्दष्टमेव पश्चादपि द्दश्यते कथं तस्य पुरुषार्थत्वमित्याशङ्क्याह---  कृत्स्न  मिति।भगवद्विभूत्यन्तर्गतं वस्तु स्वभावतः प्रतिकूलमेव किञ्चिन्नास्ति अपि तु पित्तोपहतस्य क्षीरमिव कर्मानुबन्धादेतावन्तं कालं प्रतिकूलतया भाता सेयं विभूतिः नित्यविभूतेस्तु भानमेव नाभूत् परञ्ज्योतिरुपसम्पन्नस्य तु सा चेयञ्च विभूतिद्वयं भगवच्छेषत्वानुसम्धानाविर्भाबेन निरतिशयसुखात्मकतया भाति।तत्र द्दष्टान्तमाह---  शर्करे  ति।  विभूतिद्वय  मत्र   सुधासिन्धुः शर्करौधः   पुनरपहतपाप्मत्वादिगुणाष्टकविशिष्टो भगवान्।अथवा भगवानेव   सुधासिन्धुः   अपहतपाप्मत्वादिगुणाष्टक -पूर्वकाप्राकृतदेवीभूषणायुधपरिच्छददेशविशेषादयश्शर्करास्थानीयाः।तथा च सकलविशेषणसम्पन्नस्य श्रीनिवासस्य भगवतो वैकुण्ठवासिनोऽनन्तगरुडविष्वक्सेनादिभिरन्तरङ्गपरिकरैरनवरतसेव्यमानस्य नित्यसेवाहेवाकिनामस्माकं पुरुषार्थाभावमनुवदन्नत्यन्ताप्रसिद्धदेशवासित्वादशेषानुपलम्भेन   कूपोदरकूर्म   इत्यपहसन्त्याचार्याः।तस्मादति  घृणार्हः   कृपायोग्यः।अनर्थप्रवणजनाः खल्वात्मविद्भिरनुग्राह्याः स्मर्यते हि- ' आत्मद्रुहममर्यादं मूढमुज्झितसत्पथम्।सुतरामनुकम्पेत नरकार्चिष्मदिन्धनम्।।'  इति।।		
  99.  अनादिसिद्धस्य स्वाभाविकस्वरूपस्योपाधिवशादन्यथाभावे सिद्धे पश्चादुपाध्यपगमे सिद्धे पुनः पूर्वाकारप्राप्तिस्स्यात् सचाकार उत्तरस्मिन्काले नित्यमेवानुवर्तत इत्यस्मिन्नर्थे लोकद्दष्टान्तमाह---   मल्लि  ति।मल्लिका हि मध्ये किंशुकादिसुषिरप्रवेशरूपोपाधिवशात्   शुद्धप्रसून  जनकस्वभावं मुक्त्वा रक्तप्रसूनं जनयति पुनश्च   रञ्जकोपाधिमुक्ते समये   सञ्जाते   शुद्ध  मेव प्रसूनं   जनयति 
 एवमनन्तगरुडविष्वक्सेनादिवज्जीवोऽपि शुद्धस्वभावस्स्वयमनादिकर्मवशात् स्भाविकरूपतिरोधानं प्राप्नोति उपाधिविनिर्मोक्षे पश्चाज्ज्ञानविकासमुपलभते।तदिदमाह---  तद्व  दिति।  नाथानुकम्पा   सू  रितुल्यं फलं जनयती  त्यन्वयः।अत्रायं विशेषः---जीवानां नित्यमेव सूरिवद्भगवदनुभवयोग्यत्वे सत्यपि अनादिप्रतिबन्धादननुभवः प्रतिबन्धनिवृत्तौ सूरितुल्यानुभवसिद्धिः।मल्लीपुष्पादौ पूर्वमपि शुद्धिर्मध्ये त्वौपाधिकाकाराविशेषप्राप्तिः पश्चात्स्वाभाविकस्वरूपसम्बन्ध इति।अत्र साक्षाद्द्दष्टान्तो ' यथा न क्रियते ज्योत्स्ना'  इत्याद्युक्तो मणिरेव।मणेः खलूत्पत्तिसिद्ध एव प्रकाशः।स तु प्रकाशः कस्यचिन्मणेरुत्पत्तिमारभ्य मलतिरोहितो भवति।कस्यचित्तवदित आरभ्य मलसम्बन्ध एव नास्ति तत्तुल्या नित्याः।संसारिणस्त्वादित आरभ्य मलसम्बन्धवन्मणिप्रायाः।तेषांतु शाणोल्लेखनेन मणेरिव भगवदुपासनात्मक शाणोल्लेखनात् स्वाभाविकप्रकाशाविर्भावो भवति।उक्तमर्थं निगमयति--  तस्मा  दिति।  प्रतिहतिविरहात्   स्वाभाविकरूपावि- -र्भावस्य तस्य च पुनः प्रतिबन्धाभावात् नित्यमेवावस्थानस्य लोके द्दष्टत्वात्   ताद्दशधीविकासस्यागन्तु-   -कत्वे   सत्यपि   प्राप्तसिद्धेः प्रतीचः   प्राप्तफलस्य प्रत्यगात्मनः   प्रत्यापन्नस्वदायक्रम इह कथितः  । अयमर्थः-कस्यचित्पुत्रस्य पितृधनं स्वभावतः प्राप्तं तदन्येन बलवता कुत्सितेन केनाप्युपरुध्यते पश्चादुपरोधनिवृत्तौ स्वभावप्राप्तं स्वधनं पुत्रः प्राप्नोति एवं भगवदनुभवस्य सर्वात्मनां स्वभावतः प्राप्तत्वात् तत्प्रतिबन्धककर्मनिवृत्तौ प्रतिबन्धकान्तरप्रसङ्गाभावान्नित्यमेवासावनुवर्तत इति निष्कण्टकोऽयं नीतिमार्गः।कृतकत्वेनानित्यत्वानुमानं तु ' नच पुनरावर्तते'  इति  प्रमाणबाधितत्वान्नरशिरःपवित्रत्वाद्युनुमान- -सौभ्रात्रमेवलभते।।
  100.  अत्र केचिदाहुः ' जीवात्ममात्रप्राप्तिरिति काचिन्मक्तिरस्तीति, सा पुनर्मुक्तिरेव न भवतीति दर्शयितुं तत्पक्षमनुवदति---  अर्वाञ्च  मिति।  कदिचि  दविचारकाः   स्वात्ममात्रानुभूतिं मुक्तिविशेषमगणयन्  । अत्रोत्तरमाह---तत्रेति।अत्र ब्रह्मानुभूतिविच्छेदस्स्वाभाविकः कर्ममूलो वेति विकल्प्योभयत्रापि दूषणमभिधेयम्।किं दूषणमित्युयोगे पूर्वमस्माभिरुक्तान्दोषानिहाचष्टे---  सन्ती  ति।तर्हि कैवल्यं मुक्तिरिति कथयन्त्यैतिहासिकाः पौराणिकाश्च न केवलं त एव भवत्पक्षानुसारिणोऽपि केचिदूचुरित्याशङ्क्य सर्वोऽयं व्यवहार औपचारिक इत्याह---  तत   इति।अस्तु कैवल्यं मुक्तिरौपचारिकी अथापि सालोक्यसामीप्यसारूप्यरूपेण मोक्षविशेषा भावत्कैरेवाभिधीयन्ते तत् कथमित्याशङ्क्याह---  सालोक्येति  । तत्राप्यौपचारिको मुक्तिशब्दइत्यर्थः।अस्ति चात्र प्रमाणम्---' लोकेषु विष्णोर्निवसन्ति केचित् समीपमृच्छन्ति च केचिदन्ये।अन्येतु रूपं सद्दशं भजन्ते सायुज्यमन्ये स तु मोक्ष उक्तः।।' इति।अयमर्थः---न केवलं सालोक्यादिकं मोक्षः,तत्र तु मोक्षशब्द औपचारिकः।यस्तु सायुज्यं प्राप्तः, तस्य तु सालोक्यादित्रयमपि सायुज्यान्तर्गतत्वेन मुक्तिशब्दवाच्यतामुपलभते।अतः प्राप्ताप्राप्तविवेकेन सायुज्यमेव मोक्षशब्दार्थः।अन्यानि तु सायुज्यसम्बन्धादेव मुक्तिशब्दवाच्यतामुपलभन्ताम्।का नो हानिः सायुज्यं तु ' सोऽश्नुते सर्वान्कामान्सह'  इति श्रुत्यैव निरुक्तम्।' भोगमात्रसाम्यलिङ्गाच्च'  इति सूत्रकारोऽपि भाग्यसाम्यमेव सायुज्यमित्याह।यस्तु मोक्षदशायां सार्ष्टितेति कश्चिद्विशेषोऽभिधीयते सोऽप्याचार्यैरेवान्यत्र विविच्य दर्शितः---'  सायुज्यमुभयोरत्र भोक्तवयस्याविशिष्टता  ।  सार्ष्टिता तत्र भोगस्य तारतम्यविहीनता  ।।'  इति।लोके हि भोग्यस्यैक्येऽपि भोक्तृतृष्णावैषम्यमस्ति तदप्यत्र नास्तीतीममर्थं दर्शयितुं सायुज्यान्तर्गतमेव सार्ष्टित्वमनुकथयन्ति सन्तः।मृषावादिनां तु सायुज्यप्रसङ्ग एव नास्ति।उपसर्गस्य तावत्सहशब्दपर्यायत्वेव तन्मतविरोधस्सुप्रसिद्ध एव।युजिर्योग इति धातोरपि भेदगर्भत्वमविवादमेव सर्वेषामेव बादिनाम्।सयुजो भावस्सायुज्यमिति प्रत्ययोऽपि सप्रत्ययं भेदमेवाचष्टे।तस्मात्सायुज्यं मुक्तितर्मृषावादिनामित्यवयुत्पन्नानामेवालापः।तर्हि सायुज्यमित्यैक्यमभिधीयत इति रूढिशक्तिमभिदध्मह इति चेत् तदपि न रूढिशक्तिप्रतिपादकप्रमाणाभावात्, प्रत्युत ' द्वा सुपर्णा सयुजा सखाया' ' आदित्यस्य सायुज्यम्'  इति वैदिकप्रयोगेषु भेदपूर्वकमेवाभिधानात्।लोके चैक्यमेव सायुज्यमिति पामरा अपि न प्रवदन्ति किं पुनः कवयः।यदि वदन्ति भवाद्दशाः, ते पुनरवयो वा कपयो वेति।।
 * .4.4.2
  101.  सङ्गतिर्भाष्ये---' किमयं परञ्ज्योतिरुपसम्पन्नस्सर्वबन्धविनिर्मुक्तः प्रत्यगात्मा स्वात्मानं परमात्मनः पृथग्भूतमनुभवति उत तत्प्रकारतया तदविभक्तमिति विशये'  इति।तदर्थविचरस्तु---मुक्तः किंमात्मानं परमात्मानः 
 पृथग्भूतमनुभवति उत तत्प्रकारतया तदविभक्तम्।किं साहित्यसाम्यसाधर्म्यवचनान्य- -विभागेनानुभवे विरुध्यन्ते नेति।किं पृथग्भूतस्यैव साहित्यादिकमुपपन्नं नेति।अत्र पूर्वपक्षी मुक्तदशायां भेदेनैवानुसन्धाने हेतुविशेषानाचष्टे-  जीवेशा  विति।अयमर्थः---' द्वा सुपर्णा'  इति श्रुतिरेव जीवपरयोर्भेद- -माचष्टे।हेत्वन्तरमप्याह---  श्रुतिरि  ति।सैव   श्रुतिः  ' सोऽश्नुते सर्वान् कामान्सह'  इति   मुक्तभोगं सहशब्दपूर्वकमेवाह  ।सहशब्दो हि भेद एव संघटते।पुत्रेण सहागतः पितेति प्रयुञ्जते न पुनः पित्रासहागतः पितेति नापि पुत्रेण सहागतः पुत्र इति।तृतीयमपि हेतुमाह---  साम्य   इति।साम्यं तावद् भेदपरम्।तदत्र परमसाम्यमत्यन्तभेदपरम्।केनापि विशेषणेन साम्ये साम्यमिति वक्तुं युज्यते।बहुभिरपि विशेषणैस्साम्ये हि परमं साम्यं सिध्यति।तेन तदपि भेदपरम्।इदञ्च स्मृतिसिद्धं ' मम साधर्म्यमागताः'  इति भगवतैव साम्यपर्यायस्य साधर्म्यशब्दस्य प्रयोगदर्शनात्।तेन जीवः परमात्मनः पृथक्त्वेन प्रतिभासेतेत्याह---स इति।तदेतत्प्रतिक्षिपति---  मैव  मिति।तत्र हेतुमाह-  तत्त्व  मिति।मुक्तिदशायां तत्त्वमेव प्रतिभाति नातत्त्वम्।अतत्त्वन्तु स्वतन्त्रभेदोऽब्रह्मात्मकभेद इत्यर्थः।तेनानयोर्निर्दोषो भेदो भातु। जीवपरयोस्स्वरूपभेद इत्यर्थः।तर्हि कीद्दग्विधो भेदो निषिध्यत इत्याशङ्क्याह-  सिद्ध   इति।द्विधा खलु भेदः प्रतीयते ब्रह्मात्मकभेदोऽब्रह्मात्मकभेदश्चेति।तत्र पूर्वो भेदः ' द्वा सुपर्णा सयुजा' ' नित्यो नित्यानाम्' ' भोक्ता भोग्यम्'  इत्यादिश्रुतिप्रसिद्धत्वादध्यात्मविदामङ्गीकारपदमेव।अब्रह्मात्मकभेदस्तु ' अन्तः प्रविष्टाश्शास्ता जनानां सर्वात्मा' ' सर्वगत्वादनन्तस्य स एवाहमवस्थितः'  इत्यादिप्रमाणसिद्धब्रह्मात्मभावानुसन्धानविरोधादनादर्तव्य एव।तेनाविनाभावेनानुसन्धानं शरीरात्मभावेनानु- सन्धानमध्यात्मविदामाजानसिद्धमित्यर्थः।अयमत्रान्वयः---  देहात्मभावे सिद्धे   सतितस्य जीवस्य   स्वनिष्ठत्वद्दष्टिर्न हि घटते   परमात्मपारतन्त्र्यानवलोकनं न सङ्घटत इत्यर्थः।।
  102.   अत्र पूर्वरक्षी मन्यते--' अविभागेन भगवदनुसन्धानं मुक्तिदशायामिति भवद्भिरुच्यते।तच्छ्रुतिविरुद्ध- मेव।सत्यज्ञानादिमन्त्रे फलदशायां भेदस्यैव साक्षादभिधीयमानत्वात्।तथा हि ' सोऽश्नुतेसर्वान्कामान्सह'  इति फलनिर्देशः।अत्र भोक्तृसाहित्यं वा भोग्यसाहित्यं वा सहशब्देनोच्यत इति विवेचनीयम्।भोक्तृसाहित्यञ्चेत् ' सहयुक्तेऽप्रधाने'  इति ब्रह्मणा सहेति सहशब्दसम्बन्धाद् भोक्तारं जीवं प्रति ब्रह्मणस्स्यादप्राधान्यम्।तच्चायुक्तं सर्वस्वामिनो ब्रह्मणस्स्वशेषभूतं जीवं प्रत्यप्राधान्यायोगात्' ।इति। तदिदमाह---  मन्त्रोक्त  मिति।भोक्तृसाहित्यवचनस्येत्थमनुचितत्वाद् भोग्यसाहित्यमेव वक्तुं योग्यमित्याह---   तस्मा  दिति।अत्रौचित्ये हेत्वन्तरमाह-  ब्राह्मणे  ति।' ब्रह्मविदाप्नोति परम्'  इति विधि  ब्राह्मणम्  ।तस्य व्याख्यानं ' सत्यं ज्ञानम्'  इति मन्त्रः।तत्र ब्रह्मविदितिशब्दस्य पूर्वं व्याख्यानमकारि।परमाप्नोतीत्यंशस्य ' सोऽश्नुते सर्वान्कामान् सह ब्रह्मणा विपश्चिता'  इति व्याकरणं क्रियते।तेन भोग्यसाहित्यमेव वक्तुमुचितामित्यर्थः।ब्रह्मणा सह सोऽश्नुत इति भोक्तृसाहित्ये वचनव्यक्तिः।ब्रह्मणा सह सर्वान्कामानश्नुत इति भोग्यसाहित्ये वचनव्यक्तिः।नहि भृत्यान्प्रति स्वामिनोऽप्राधान्यमस्ति नच तद्वक्तव्यं लोकविरोधात्। अस्तु वात्र भोक्तृसाहित्यं वा विवक्षितम् उभयथापि   ब्रह्मतत्त्वा  ज्जीवः   पृथगेव   प्रतीयते तथाचाविभागेनानु- सन्धानं न युज्यत इति शङ्कते---  द्वेधापी  ति।तदिदं प्रतिक्षिपति---  वार्त  मिति।अयमर्थः-अत्र जीवपरयोस्स्वरूपभेदो न प्रतिक्षिप्यते, सिद्ध एव स्वरूपभेदः, अपि तु स्वातन्त्र्येणावस्थानं परिह्रियते,   सूत्रोपपाद्यम्  त--सूत्रकाराभिप्रेतमित्यर्थः, तात्पर्ये हि शब्दः प्रमाणम्, तेनापातार्थं मुक्त्वा तात्पर्यमेव पर्यालोचनीयं विचारधौरेयैरिति।।
  103. ' निरञ्जनः परमं साम्यमुपैति'  इति वाक्यस्यार्थं श्रुतितात्पर्यपर्यालोचनेन निगमयति-  पारम्य  मिति।इह ' परमं साम्यम्'  इत्यनेन सर्वथा साम्यमिति नोच्यते तेन प्रमाणानुसारेण यावदबाधितं साम्यं तावदङ्गीकार्यमित्यर्थः।अस्मिन्नर्थे लोकद्दष्टान्तमाह-  ग्राव्ण   इति।  ग्राव्णो हेम्नश्च समधरणधृतौ   तुल्यतुलाधृतौ तुल्यत्वोक्ति  स्स्यात्।  नैतावता वर्णसाम्यमपि स्यात्।अपि तु निष्कतदर्धादिभावेन साम्यम्।तद्व  दत्रा  पि जीवपरमात्मनोर्भोगसाम्यमेव नपुनस्स्वामित्वादिकमपि समं तस्य प्रमाणेन व्यवस्थितवृत्तित्वात्।तर्हि ' ब्रह्म वेद ब्रह्मैव भवति '  इति साधारणसामानाधिकरण्यनिर्देशो दृश्यते सामानाधिकरण्यं तावदैक्यपरम् एवकारस्तु भेदंनिषेधति तेन जीवब्रह्मणोस्स्वरूपैक्यं स्यादित्रोत्तरम्---  एव  मिति।अयमन्वयः---शरीरात्मभावप्रतिपादकबहुविधा  म्नायभूम्ना   जीवस्य 
 भगव  द्देहभावे स्थितवति   निर्णीते सति ब्रह्मैव भवतीति सावधारणोऽयं निर्देशस्साम्यमेव द्रढयति।यथा ' यथर्तुष्वृतुलिङ्गानि नानारूपाणि पर्यये।द्दश्यन्ते तानितान्येव तथा भावा युगादिषु ।।'  इत्यत्र ' तानि तान्येव'  इति सावधारणसामानाधिकरण्यशब्दः केवलं तज्जातीयत्वमेवाचष्टे नपुनस्तत्त्वमेव पूर्वोत्तरर्तूत्पन्नानां तदातदोत्पन्नत्वेन भिन्नत्वात् एवं ' ब्रह्म वेद ब्रह्मैव भवति'  इति ब्रह्मतुल्यप्रकारत्वमेवाचष्टे नपुनस्स्वरूपैक्यं ब्रह्म तु नित्यनिर्मलम् तदभिध्यानादधुनैव निर्मलीभवति ब्रह्मवेदी कथं तयोः स्वरूपैक्यमिति वक्तुं शक्यते तेन ब्रह्मप्रकारत्वेन ' ब्रह्मैव भवति'  इति सामानाधिकरण्येनोच्यत इत्यर्थः।एवं न्यायोपपादितमर्थं प्रमाणणेनोपपादयति--  ताद्द  गिति।' यथोदकं शुद्धे शुद्धमासिक्तं ताद्दगेव भवति एवं मुनेर्विजानत आत्मा भवति गौतम'  इति जीवस्य ब्रह्मणि ताद्दक्त्वमप्युच्यते।नपुनस्तत्त्वम्।तेन यत्रयत्र तत्त्वमुच्यते तत्रसर्वत्रापि ताद्दक्त्वमेवोच्यत इति भाव्यमित्यर्थः।।
 * .4.4.3
  104.  ' प्रत्यगात्मनः परञ्जयोतिरूपसम्पद्य निवृत्तरोधानस्य स्वरूपाविर्भाव एवेत्युक्तम्। तत्र येन स्वरूपे-
 णायमाविर्भावति तत्स्वरूपं श्रुतिवैविध्याद् विचार्यते '  इति सङ्गतिर्भाष्ये। तदर्थविचारस्तु-किं गुणाष्टक-
 विशिष्टमेवास्य स्वरूपमुत विज्ञानमात्रमेव उतोभयं स्वरूपम्। किं गुणाष्टकवैशिष्ट्यज्ञानमात्रस्वरूप-
 विषयश्रुत्योः प्राबल्यदोर्बल्यविभागो यज्यते नेति। तयोः किं विरोधस्सम्भवति नेति।अत्र जैमिन्यौडुलोम्यभिमतं पक्षद्वयं प्रत्येकमुपदिश्य चयोरुभयोरपि पक्षयोस्समुच्चयं स्वाभीष्टं प्रतिपादयितु- -मारभते-  ज्ञानस्य   इति।अयं किल जैमिनेरभिप्रायः---' आत्मनो ज्ञानस्वरूपमात्रत्वोपदेशे तस्य स्वविषयग्रहणायोग्यत्वात् निष्फलत्वमेव तेन गुणैर्ब्रह्मसाम्यमिष्टमिति।औडुलोमेः पुनरयं भावः--- ' स्वरूपातिरिक्तैरभिहितैर्गुणैः किं प्रयोजनम्?  तेन चिन्मात्रस्वरूपप्रकाश एवास्तु'  इति।एवं पूर्वपक्षद्वयमुपन्यस्य द्वयोऽरपि पक्षयोरुभयविधश्रुत्यपात्तत्वेनावविरुद्धत्वादुभयसमुच्चयात्मकं स्वेष्टस्वरूपा-   विर्भवनमघटयत्।उभयविधश्रुत्युपात्ताद्विरोधात् सिद्धतत्त्वप्रकाशा  दित्यन्वयः।अयमत्र भावः---यदि जैमिनिमतमङ्गीकृत्य ज्ञानगुणकत्वादिमात्रमेवाभदध्महे तदा ज्ञानस्वरूपत्वादिप्रतिपादकश्रुतिविरोधः।यदि च तच्छ्रुत्यनुसारेण ज्ञानगुणकत्वादिकं हित्वा ज्ञानस्वरूपत्वमात्रमेव प्रतिपद्यामहे तदा ज्ञानगुणकत्वादि- प्रतिपादकश्रुतिविरोधः।उभयत्राप्युपलम्भविरोधश्च स्यात्।तेन सर्वविरोधपरिहारार्थं ज्ञानस्वरूपत्वं ज्ञानगुणकत्वञ्च समुच्चयेनाङ्गीकृत्य मुक्तिदशायामुभयरूपेणाविर्भवनं प्रतिपद्यामह इति न कोऽपि विरोध इति।।
  105.   अत्र पूर्वस्य चैतस्यचाधिकरणस्यार्थविरोधमाशङ्क्य विरोधगन्धोऽपि नास्तीति व्याचष्टे  पर्याया  विति। अयमत्र पूर्वपक्षिणो भावः---' मुक्तिः कैवल्यनिर्वाण'  इत्यादिषु मोक्षकैवल्यशब्दौ पर्यायत्वेन पठितौ तत्र कैवल्यशब्दो वस्त्वन्तराभावमेव प्रदर्शयति तत्कथं ब्रह्मव्यतिरिक्तस्य जीवस्याविभागेन दर्शनं पूर्वाधिकरणोक्तं सम्भवति अस्मिश्चाधिकरणेऽपहतपाप्मत्वादिगुणाष्टकवैशिष्ट्येन जीवे गुणगुणभावेन भेदनिर्देशः कथं सङ्घटते।तेन कैवल्यस्येतराभावरूपस्य   धर्मिधर्मान्वयः कथं   स्यात् विशेषणविशेष्यान्वयः कथं स्यात्।उक्तं चोद्यं प्रतिक्षिपति---  मैव  मिति।अत्र कैवल्यशब्दार्थसद्भावं विभज्य दर्शयति---  ब्रह्मे  ति।पूर्वस्मिन्नधिकरणे ब्रह्मस्वरूपव्यतिरिक्तस्य   स्वनिष्ठत्वं   नास्तीत्युक्तम्।तदेव तस्य कैवल्यम्।अस्मिन्नधिकरणे न किञ्चिद्   द्रव्यं   गुणरहितमस्तीत्युच्यते अत्रापि तदेव कैवल्यं निर्गुणत्वराहित्योपदेशात्।तेनोभयस्मिन्नधिकरणं विवक्षितार्थप्रतिपादनमस्तीति   निरादङ्क  मेवेत्याह---   अधिकरणयुगव  मिति।।
 * .4.4.4
  106.   अत्र सङ्गतिर्भाष्ये '' मुक्तः परं ब्रह्मोपसम्पद्य ज्ञानस्वरूपोऽपहतपाप्मत्वादिसत्यसङ्कल्पत्वर्यन्त-  गुणक आविर्भवतीत्युक्तम्।तमधिकृत्य तस्य सत्यसङ्कल्पत्वप्रयुक्ता व्यवहाराश्श्रुयन्ते ' स तत्र पर्येति जक्षत्क्रीडन् रममाणस्स्रीभिर्वा यानैर्वा ज्ञातिभिर्वा''  इति।' तदर्थ विचारस्तु-किमस्य ज्ञात्यादिप्राप्तिः प्रयत्नान्तरसापेक्षा उत सङ्कल्पमात्रमूला।किमस्य सत्यसङ्कल्पत्वं राजादीनामिव भवति उत परमपुरुषस्येव।किं सङ्कल्पा देवेत्यवधारणं राजादितुल्यतां निवर्तयितुं प्रभवति नेति। किमीश्वरसङ्कल्पवन्मुक्तात्मसङ्कल्पस्यामोधत्वं सम्भवति नेति।किमस्य जक्षणादयो व्यापाराः पुण्यपापरूपतया बन्धका भवतन्ति नेति।अत्र मुक्तस्य सोपकरणस्यैव तत्तत्कार्यकरत्वं स्यात् तथाचोपकरणापेक्षायां तस्य संसारित्वमेव स्यादित्याशङ्क्य 
 परिहरति-  धात्रादे  रित्यादिना।अयमत्रान्वयः-   सत्यसङ्कल्पवृत्तेर्धात्रादेरप्युपकरणा  पेक्षा विद्यते।  एवं मुक्तस्यापि   कार्यकरणेषूणकरणगणापेक्षा स्यात्। तथा चासावमुक्तादविशिष्टस्स्यादिति।तमिममाशङ्कितमर्थं विकल्पासहत्वेन दूषयति-  वितथ  मिति।अत्रायं विकल्पः किं द्रव्याद्यपेक्षामात्रमेव भवता सापेक्षत्वमुच्यते किं वा पुण्यपापापेक्षा न तावदाद्यः सिद्धसाधनत्वादित्याह-  इष्टे  ति।नाप्युत्तर इत्याहत-  सुकृते  ति।पुण्यपापविनिर्मुक्तो हि मुक्तः, तस्य पुण्यपापापेक्षाणमस्तीति वक्तुमेव न शक्यते।यथा न्यायविदां मते चेतनकर्तृत्वे कर्मापेक्षास्ति नपुनरीश्वरकर्तृत्वे एवमत्रापि मुक्तानां कर्तृत्वे कर्मापेक्षास्तीति विरुद्धमेव।ईश्वरस्य त्वीश्वरत्वदेव कर्मापेक्षा नास्तीतिचेति मुक्तस्यापि मुक्तत्वादेव सा न स्यात् द्वयोरप्यकर्मवश्यत्वेन प्रमाणसिद्धत्वादिति भावः।ननु कर्तृत्वान्मुक्तस्येच्छाविधातः कदाचित्स्यात्;  न स्यात् केन कर्मणा विधातसम्भवः।तर्हीश्वरेच्छया विधातस्स्यादित्याशङ्क्याह---  देवे  ति।मुक्तः खलु ' इमाँल्लोकान् कामान्नी कामरूप्यनुसञ्चरन्'  इति भगवदनुवर्तकत्वेनैव श्रूयते।अतस्तस्य भगवद्वाञ्छयेच्छाविधातस्शङ्कितुमपि न शक्यतइत्यर्थः।।
  107.  मुक्तस्य सर्ववस्तुसाक्षात्कारे सकलकार्यकरणे चेश्वरमेव द्दष्टान्तयित्वा दुर्बलबुद्धोन् प्रत्याययति-   विश्वस्ये  ति।अयमत्रान्वयः---  एतस्य विश्वस्य जन्मस्थितिलयरचना विश्वकर्तु  रीश्वरस्य   यथा स्यात्   एव  मिच्छासन्तानभेदान्नित्यमुक्तक्रियाणा  मपि   नियतिस्स्यात्  ।नन्विच्छासन्तानस्य कार्यत्वेनोच्छेदस्स्याद् यथा प्रदीपार्चिस्सन्तानस्य, तथा च ' जक्षत्क्रीडन् रममाणः'  इत्याद्युक्तो मुक्तिक्रियासन्तानोप्युच्छिद्येतेत्या- -शङ्क्य परिहरति-  तस्ये  ति।इच्छासन्तानस्यानुच्छेदो हि ' नच पुनरावर्तते'  इत्यादिश्रुतिसिद्धत्वादपलपितु- -मेव न शकयते।अन्यथा पूर्वावधिमत उत्तरावध्यवश्यम्भावकथने तद्वदेवोत्तरावधिमतः कर्मसन्तानस्य पूर्वावधिरपि स्यात्।तथा च संसारस्यानादित्वमेव न सिध्यति।प्रमाणसिद्धत्वात् तत्परित्युक्तं वक्तुमेव न शक्यत इति समस्समाधिः।ननु मुक्तबुद्धेः पारोक्ष्यमापरोक्ष्यं वा पारोक्ष्ये बन्ध एव स्यात् आपरोक्ष्यमपि न घटते इन्द्रियजन्यज्ञानस्य ह्यापरोक्ष्यम् मुक्तस्य तु शरीरेन्द्रियादिकं न विद्यते विद्यते चेत् तन्मूलभूतं कर्मापि स्यात् तथाच पुनस्संसार एव स्यात् तथा च मुक्तज्ञानस्यापरोक्ष्यमपि न सम्भवतीत्यत्राह---   तद्बुद्धे  रित्यादि।यथा खल्वीश्वरबुद्धेरीपरोक्ष्यं तद्वज्जीवबुद्धेरप्या  परोक्ष्यं   प्राप्तम्।तदेतावन्तं कालं कर्मणा सङ्कुचितम्।अधुना प्रतिबन्धकं निवृत्ते स्वाभाविकं स्यादिति।
  108.   अत्र सत्यसङ्कल्पत्वे सत्यपि प्रबलप्रतिघातकसद्भावे लोके प्रतिहतिर्द्दश्यते, एवं मुक्तेऽपि प्रबलप्रतिघातकसद्भावात् प्रतिहतिस्स्यादित्याशङ्क्य प्रतिघातकत्वं पुण्यपापयोरेव, तयोस्तस्मिन्नभावात् प्रतिहतिशङ्कैव न स्यात्।अस्ति किञ्चित् व्यापारतारतम्भं मुक्तानाम्।तदस्तु नाम तावता न भोगसाम्यं बाध्यते।सर्वेषामपि मुक्तानां प्रतिबन्धकाभावेनासङ्कुचितज्ञानत्वादिति दर्शयति---  प्रत्यूहार्हा   इति।शब्दान्वयस्तु---  सत्यसङ्कल्प  त्वे सत्यपि प्रादेशिक  सुकृतिनः   कालविशेषसुकृतिनोऽपि   प्रत्यूहार्हाः  । अन्यदुपक्रान्तमन्यदापतितमितिन्यायेन अन्याभिप्रायेण प्रवृत्तानामन्यदेव जायत इति दर्शयित-   मर्त्यारम्भे  ति।  मर्त्यः-  पुत्रादिः।पुत्राद्यरम्भस्पृहया कर्मानुष्ठाने कर्मकर्तृसाधनवैगुण्यादिना शत्रूणामेवारम्भ- -दर्शनादित्यर्थः।अथवा   मर्त्यस्यारम्भस्पृहादौ तद्विरोधिविविधप्राणिसृष्ट्यादिद्दष्टेरि  त्यन्वयः। अन्यचिन्तायामन्यारम्भे नियामकमूलाभावाद् व्यापारनैरर्थक्यमेव स्यादित्याशङ्क्य नियामकमेव दर्शयति- तेनेति।  अमीषां   संसारिणां जीवानां प्रवृत्तानां साफल्यं वैफल्यं विपरीतफलञ्च प्राचीनपुण्यपापाभ्यामेव भवति। मुक्तस्य तु पुण्यपापे न स्तः।तस्य चिकीर्षा नियतमेव सफलमेव श्रुतिरपि कथयति।ईश्वरस्ति तदिच्छामेवानुच्छिन्न प्रवृत्तिमातनोतीत्याह-  मुक्तस्ये  ति।ननु मुक्तस्येच्छाविधाताभावेऽपि व्यापारतारतम्य- मस्त्येव तेन भोगतारतम्यामपि स्यादित्याशङ्क्य परिहरति---  तारतम्य  मिति।नहि व्यापारातारतम्यमेवापवर्गे दोषः यदि भोगतारतम्यमस्ति तदा हि दोषस्स्यात् नहि नटवृत्तिर्नटस्यैव सन्तोषमातनोति, अपि तु तद्दर्शिनामन्येषामपि एवं सर्वेषामपि मुक्तानां भगवदनुस़ञ्चरणादिव्यापारस्सा- धारण्येन सन्तोषकारणमिति भागसाम्यं सिध्यत्येव।राजकुलेषु वर्तमानाः खलु प्रत्येकं स्वाधिकारानुरूपेण व्यापारेण राजानं सेवन्ते सन्तोषस्तु सर्वेषां साधारण इति करतलामलकमेतत्।।
  109.   अत्र कश्चिच्चोदयति---सूत्र इति।' सङ्कल्पादेव तच्छ्रुतेः।अत एव चानन्याधिपतिः'  इति सूत्रद्वये   मुक्तोऽनन्याधिपतिः   कथितः।  तेन तस्य शेषी   न स्यात्।किञ्च ' स स्वराड्भवति'  इति   श्रुत्यैव   मुक्तः 
 स्वतन्त्रत्वे  नोक्तः  ।  अतः पूर्वप्रतिष्ठापितानां   परमपुरुषशेषित्वपारतन्त्र्यादीनां सर्वेषामप्यर्थानां   विहति  स्स्यात्।अत्रोत्तरम्-  मैव  मिति।प्रतिक्षेपप्रकारमाह---  नाथे  ति।अस्मिन्नधिकरणे भगवद्व्यतिरिक्तान् प्रति पापकृत  श्शेषभावो   जीवस्य प्रतिक्षिप्यते तथैव तत्पारन्त्र्यमपि।' पतिं विश्वस्यात्मेश्वरम्'  इचि   यः पठितौ विश्वस्य पतिः तस्य बाध्य  मेव न भवति।अतो मुक्तस्य भगवच्छेषत्वपारतन्त्र्ययोर्न कोऽपि विरोध इति।
 * .4.4.5
  110.   अत्र भाष्ये सङ्गतिः---' किं मुक्तस्य देहेन्द्रियाणि न सन्ति उत सन्ति अथवा यथासङ्कल्पं सन्ति न सन्ति चेति विशये'  इति।तदर्थविचारस्तु---किं मुक्तस्येत्यादिः प्रथमविचारः।तदर्थं विचार्यते---' स एकधा भवति'  इत्यादिश्रुतिरशरीरत्वश्रुतिं सङ्कोचयितुं शक्नोति नेति।किं ' स एकधा भवति'  इत्यादिवाक्यं मुक्तस्य सशरीरत्वं प्रतिपादयितुं प्रभवत्युत न।प्रतिपादनेऽपि किं सशरीरत्वमात्रं प्रतिपादयत्युतैतच्छरीरत्वमवगमयतीति।तदर्थमेकधाभवनत्रिधाभवादिकं मुक्तस्य शरीरेण विना सम्भवत्युत न।अत्र बादरिजैमिनिमताभ्यां पूर्वपक्षमनुवदति---  मुक्त   इति।' अशरिरं वाव सन्तं न प्रियाप्रिये स्पृशतः'  इति   क्वचि  द्वाक्ये   मुक्तोऽशरीरत्वेन प्रोक्तः  ।  अथ   तस्यैव मुक्तस्य ' स एकधा भवति त्रिधा भवति'  इत्यादिवाक्ये   बहुधासम्भवश्च   श्रूयते।क्वचित्पुनश्शरीरेन्द्रियसाध्यं   गानक्रीडादि च  ' एतत्साम गायन्'  इत्यादिवाक्ये प्रतिपाद्यते।तत्त  द्वाक्यानुगुणमार्षं मतद्वन्द्वं निरस्यन्   बादरिमतमशरीरत्वनियमं जैमिनिमतं सशरीरत्वनियमञ्च निरस्यन्   सूत्रकारः स्व मतं   यथावद्दर्शयतीत्यह---  स्वच्छन्दस्ये  ति।यथेष्टं सशरीरत्वमशरीरत्व  ञ्चोभय  मपि तुल्यम्।अयमभिप्रायः---असङ्कुचितब्रह्मानुभवहरूपेपुरुषार्थं न शरीरपेक्षा, सर्वदेशसर्वकारसर्वावस्थोचितभगवत्कैङ्कर्ये पुनः ' इमांल्लोकान्' ' जक्षत्क्रीडन् रममाणः'  इत्यादिकश्रुत्युक्ते शरीरापेक्षेति।ननु सशरीरत्वमप्यङ्गीकृतञ्चेत् ' न ह वै सशरीरस्य सतः'  इत्युक्तप्रिया- प्रिययुक्तत्वमपि स्यादिति पुनरावर्तते संसार इत्याशङ्क्याह---स्यादिति।अयमर्थः---यदि सशरीरत्वमात्रं संसारः, तर्हीश्वरस्यापि संसारस्स्यात्।अपि तु कर्माधीनशरीरत्वं संसारः।ईश्वरवन्मुक्तस्यापि स्वच्छन्दस्य सङ्कल्पमात्राधीनशरीरत्वेऽपि संसारगन्धानवकाश इति रमणीयमेतत्।।
  111.   ननु बादरिपक्षोऽपि स्वाभिमत एव तथा जैमिनिपक्षोऽपि एवञ्च सति सूत्रकारेण तत्पक्षप्रतिक्षेपेण स्वपक्षतया कोऽयं पक्षस्स्थापित इति चोदनायां शिष्यप्रतिबोधनार्थं स्वपक्षं पुनरपि विशिष्य दर्शयति---   मोक्ष   इति।अयमत्र शब्दान्वयः---   मोक्षे पुण्याद्यभावात् तदुपधिकवपुर्वर्जितत्वं   बादरिणा कथितं न दूष्यम्, तद्वद्   दुःखार्हदेह  रहिते तस्मिन्मुक्ते जैमिनिनोक्तश्शुभशरीरसत्त्वपक्षोऽपि न बाधनीय एव,   इत्थं   सत्यत्र मुनिना   बादरायणेन   कीद्दशी मुक्तस्य स्थितिस्  सूत्रिता स्यादिति।अत्रोत्तरमाह---             मैव  मिति।स्वाभिप्रेतमाविष्करोति---  स्वच्छन्दे  ति।स्वच्छन्ददेहोऽस्तीति वचनाद् देहसम्बन्धो नियमेन नास्तीति वदन् बादरिर्निरस्तः।तेन भगवत्सङकल्पमूलस्वसङ्कल्पादेव यथायोगं शरीरी चाशरीरश्च भवति मुक्त इति सिद्धान्तः।।
  112.   अत्र कश्चिच्चोदयति-  नाने  ति।जीवस्तावदणुरिति प्रसिद्धम्।अत्र पुन  रधिगतब्रह्मसाम्यस्य   तस्य   युकपत् नानादेहो   भवतीत्युच्यते यद्येवं तर्हि   तेषां   देहानां देशभेदेनोप्पन्नानां   व्याप्तपरब्रह्मस्वरूपान्वय   एव समुचितः, न पुनरणुरूपजीवस्वरूपान्वयः।तेन जीवाणुत्वादो मुक्तिदशायां भज्येत।यदि तदा विभुत्वं जीवस्य तर्हि जीवेश्वरविभागो न स्यात्।  अणुरवगतिमाञ्जीवईशोऽन्य   इति भवतां सिद्धान्तः।तदेतद्दूषयति-  नैत  दिति।अत्र हेतुमाह---   धीतव्याप्तिसिद्धे  रिति। स्वरूपव्याप्त्यभावेऽपि जीवस्य मुक्तितदशायां धर्मभूतज्ञानव्याप्तिसिद्धेरित्यर्थः।अयमर्थः ' प्रदीपवदावेशः'  इति वदता सूत्रकारेण व्यक्तमुक्त इत्याह---  भवति चे  ति।जीवस्याणुत्वेऽपि ' स चानन्त्यायकल्पते' ' स एकधा भवति'  इत्यादि  जगदावेशवाक्   धर्मभूतज्ञानव्याप्तिनिबन्धनेत्यर्थः।ननु जीवस्य मुक्तिदशायां ' परमं साम्यमुपैति'  इति वचनाद् विभुत्वमेवाङ्गाकृत्यानेकशरीरपरिग्रहः किं न स्यादित्याशङक्याह---  सौभर्यादा  वित्यादि।अयमर्थः-   शौभर्यादौ   तावद् विभुत्वमन्तरेण धर्मभूतज्ञानव्याप्त्यैव नानाशरीरपरिग्रहः क्लृप्तः एव।एवञ्च मुक्तस्य विभुत्वं परिकल्प्य नानाशरीरपरिग्रहवर्णनाद् वरं क्लृप्तेनैव सौभर्यादिन्यायेन ज्ञानव्याप्त्या नानाशरीरपरिग्रहवर्णनमेव क्लृप्तकल्प्यविरोधे तु क्लृप्तपरिग्रह एव न्याय्य इति हि नीतिविदां निर्णयः। परमसाम्यं तु भागमात्रत एवेति सूत्रकारैरेव निरणायि ' भोगमात्रसाम्यलिङ्गाच्च'  इति, न 
 पुनस्स्वरूपसाम्यम्।तेन व्यवस्थितमेव जीवेश्वरलक्षणकथनमिति।। 
  113.   अणोर्जीवस्य पुनरनेकशरीरपरिग्रहानुपपत्तिमभीधाय समाधत्ते-  देहाना  मिति।अयमत्र शब्दान्वयः--- शरीराणां   यौगपद्ये   सति   कथम  णुर्जीवो मुक्तस्स्वयमनेकेषु शरीरेषु   धारक  स्स्यात्।अत्र   धारक  त्वकथनं नियामकत्वादेरप्युपलक्षणम्।  चैतन्यद्वारतश्चे  दितिधर्मभूतज्ञानद्वारेण देहधारणमाशङ्क्य मुक्तज्ञानस्य सकलार्थव्याप्तिमत्त्वेन सर्वधारकत्वमपि मुक्तस्य स्यात् तथा च जीवेश्वरविभागासिद्धिरित्याह-   सकलमपी  ति।अत्रोत्तरम्---  मैव  मिति।नहि व्याप्तिमात्रेण सर्वधारकत्वं स्यात्।तथा सतिकालस्यापि व्याप्तत्वेन सर्वधारकत्वप्रसङ्गात्।अपितु शक्तिविशेषादेव धारकत्वम्।नहि मुक्तस्यानेकधारकत्वानुकूला शक्तिरस्ति।अपितु   नियमितविषया मुक्तस्य शक्तिः  --- ' जगद्व्यापारवर्जम्'  इति सूत्रकारेण तच्छक्तेः क्वाचित्कत्वेन नियमनात्।यत्रापि मुक्तबुद्धेश्शक्तिरस्ति तत्रापि   सर्वशक्ते  रीश्वर  स्येच्छयैव   सा नियम्यत इत्याह---  इच्छया सर्वशक्ते  रिति।कथं तर्हि सौभर्यादेरमुक्तस्यानेकदेहपरिग्रहशक्तिरित्याशङ्क्याह-   प्रागि  ति।  ताद्दग्योगशक्त्या  ---ईश्वरदत्तयोगशक्त्येत्यर्थः।न केवलं योगशक्त्या अनादिसिद्धकर्मपरिपाकोऽ -प्यत्र कारणमित्याह---  कर्मबन्ध   इति।कर्मानुगृहीतज्ञानपहरिपाकात् ताद्दशी शक्तिर्योगसिद्धिरित्युच्यत इत्यर्थः।।
  114.   अत्र कश्चिच्चोदयति बन्धदशायां सङ्कुचितस्य ज्ञानस्य मुक्तिदशायां विकासो भवद्भिरुच्यते, स तु सङ्कोचो विकासश्च जीवस्वरूपस्यैव कर्मभिरावेष्टनम्, कर्मनिर्मिक्तस्य तस्यैव विकासोऽपि स्यात्, किमनेन धर्म भूतज्ञाने सङ्कोचविकासपरिकल्पनेन प्रमाणविरुद्धेन'  इति।तदिदमाह-  शक्ति  रिति।ननु निरवयवत्वाज्जीवस्य कथं विकास इत्याश्ङ्क्य धर्मभूतज्ञानस्यापि तन्निरवयवत्वं समानमित्याह---  पुंस   इति।यथा पुरुषस्या  नंशापि बुद्धिरवस्था  भेदेन स्मृत्यनुभूत्यादिनाना  विकृति  मती एवं जीवोऽपि बद्धदशायामणुः मुक्तदशायां तु विभुश्च स्यात्।अयं परिमाणभेदो मुक्तबद्धव्यवस्थया निरंशे भवदीयधर्मभूतज्ञानेऽप्यस्तीति भवतापि वक्तव्यमित्यर्थः।तदेतन्निगमयति---  तदय  मिति।तदिदं प्रतिक्षिपति-   न स्या  दिति।प्रतिक्षिपहेतुमाह-  जैनादिभङ्ग   इति।जैनाः खलु देहपरिमाणो जीवस्तदातदा परिणमत इति वदन्ति।तत्तु जीवस्य विकराभावाज्जैनाधिकरणे प्रतिक्षिप्तम्।अयमत्रान्वयः---  जैनादिभङ्गे परिहृतविकृते  र्जीवस्यै  करूप्यानपाया  दिति आकारान्तप्राप्तिविरहस्यानपायादिति।अयमर्थः---आत्मनो निर्विकारत्वं प्रमाणप्रतिपन्नम् बद्धदशायामणोस्तस्यैव मुक्तदशायामानन्त्यञ्च तेनैव प्रमाणेन प्रतिपन्नम्। द्वयोरऽपि प्रमाणयोरविरोधो वाच्यः।स चाविरधस्स्वरूपविकाराभावाद् धर्मभूतज्ञाने श्रुतिप्रतिपन्नानन्त्यस्वीकराच्च विषयभेदेन सिध्यति।ज्ञानस्य तु साक्षान्निर्विकारत्ववचनं नास्ति।प्रत्युत सविकारत्ववटनान्येव श्रूयन्ते।ज्ञानसङ्कोचविकासप्रतिपादकश्रुतिस्मृतीतिहासपुराणवचनानामानन्त्यात्। आत्मनि तिरोधानवचनं तु ज्ञानद्वारा यथा घनपटलेन तिरोहितो धर्मरश्मिरिति।।
  115.   अत्र पुनश्चोदयति---  जीवस्ये  ति।वृक्षेषु सर्वास्वपि शाखासु व्याप्त्या वर्तमानो जीवः काश्चन शाखा जहाति कासु चिच्छाखासु वर्तते, यत्र हानं तत्र शुष्कीभवति वृश्रः यत्र पुनरहानं तत्रोत्तरोत्तरं शाखावृद्धिरपि द्दश्यते तेन जीवस्वरूपस्य प्रहाणप्रहाणयोर्दर्शनात् स्वरूपपरिणामोऽस्तीति मन्तव्यम्। तदिदं निगमयति-  तस्मा  दिति।एवमुपपादनात्।आवरणाभावे जीवे ' स चानन्त्याय कल्पते'  इत्यधीत  मानन्त्यं   न धर्मभूतज्ञानद्वराकम् अपि   त्वद्वारक  मेव।नेत्याह-  मैव  मिति।तदेवोपपादयति-   शाखा  स्विति।जीवस्य   शाखासु प्रहाणं   नाम न स्वरूपप्रहाणम्, अपितु तासु तासु   भोगाश्रय  त्वोपपादक- पुण्यपापविरतिरेव ततो न जीवस्य स्वरूपविकारः।अस्मिन्नर्थे द्दष्टान्तमप्याह---  क्षेत्रादिन्ययत   इति।यथा क्षेत्रं परिगृह्माति जहातीत्यत्र क्षेत्रे न स्वरूपव्याप्तिर्जीवस्य परिग्रहः, नापि स्वरूपेण तद्विमोचनं हानम्, अपि तु जीवभोगसाधनत्वोपपादकधर्माधर्मपरिग्रहः क्षेत्रस्यापि परिग्रहः, तत्प्रहाणञ्च क्षेत्रप्रहाममिति।   अभिमतिविरहा  दिति-उपाधिनिमित्ताभिमानविशेषविरहादित्यर्थः।अयमर्थः-' वासांसि जीर्णानि यथा विहाय'  इत्यादिषु देहस्य हानं परिग्रहणञ्चाभिधीयमानं कर्माधीनाभिमानविशेषमात्रम्, नपुनस्स्वरूपप्राप्तिर्नापि स्वरूपवियोगः तेन जीवस्वरूपविकारशङ्का नाङ्कुरति।।
 * 4.4.6  
  116.   मुक्तावस्थायां भेदाभेदवादिनां स्ववचनविरोधात् प्रमाणविरोधाच्च ते जैनमतवद् व्याहतं पक्षं परित्यज्य व्याघातदोशविधुरं सन्मार्गमेव भजन्त्वित्याह-  एक   इति।अयमर्थः---अस्मत्पक्षे व्याघातप्रमाण -विरोधशङ्काभावात् स एव सत्पथः अपरे त्वसत्पथा इति।शब्दान्वयस्तु---एको नैको भिन्नश्चाभिन्नश्च परस्मात्पृथगपृथगपि मुक्तो जीवः स्वस्वरूपेण तथा परमात्मणः पृथक्त्वापृथक्त्वस्वरूपेण   स्वाभीष्टाशेषभोक्ता   स्वयं भवतीति   पृथकक्षीपवद्   बालोन्मत्तवद्   ये भ्रमन्ति।ते स्वोक्तिबाधं    एकश्चानेकश्चपरस्मात्पृथगिति स्ववचनविरोधं ' पृथगात्मानं प्रेरितारञ्च'  इत्यादि  श्रुतिशतविहतिं तत्तदुक्तयान्यपर्यं   भेदाभेदप्रतिपादकश्रुतीनामन्यपरत्वं जीवानामन्योन्यैक्यप्रतिपादनं साजात्यात्, जीवब्रह्मणोरन्योन्यैक्यप्रतिपादनं तु ज्ञानानन्दादिरूपेण साजात्यात् शरीरात्मभावप्रतिपादनेन ब्रह्मात्मकत्वाभिप्रायाच्च ्चिद्ब्रह्ममोरैक्यप्रतिपादनं विशिष्टैक्यादित्यादितात्पर्यमालोच्य   जैनावष्टम्भेन द्दप्यन्मतिकलहं   मुक्तवा सन्मार्गमेव   संश्रवन्त्वि  ति।अयमर्थः ये भेदाभेदवादिनः कर्ममीमांसकाः, ये च तन्मतानुसारिणो भेदाभेदमाश्रयन्ते ब्रह्ममीमांसकाः।उभयेऽपि जैनगान्धिमीमांसकाः।अतो जैनमतानुसारं विहाय ते सन्मार्गमेव समाश्रयन्त्विति ' भोक्ता भोग्यं प्रेरितारम्'  इति तत्त्वत्रयस्य स्वरूपभेदाङ्गीकारेण ' सर्वं प्रोक्तं त्रिविधं ब्रह्ममेतत्'  इति विशिष्टैक्यानुसन्धानमेव सन्मार्गः, तमेव मार्गं परिगृह्णन्त्विति।।
  117.   अत्र पोनरुक्त्यमाशङ्क्य परिहरति---  सर्व  मिति।' स यदि पितृलोककामो भवति सङ्कल्पादेवास्य पितरस्समुत्तिष्ठन्ति'  इति श्रुत्यक्तम्।तदेव ' सङ्कल्पादेव तच्छ्रुतेः'  इति सूत्रकारेणाप्युपपादितं पूर्वमेव।तदेवाधुनापि   स्वेच्छातो देहयोगाद्यनियतिरिति   पुनः कथ्यते।तेनायं   पिष्टपेषस्स्या  दिति चोदकाभिप्रायः।अत्र पिष्टपेषणन्यायो नेत्याह---  तन्ने  ति।तदेवोपपादयति---  अन्योन्ये  ति।अयमर्थः---यदि पूर्वोक्तमेवात्राप्युक्तं स्यात् तदा हि पिष्टपेषन्यायः।पूर्वं हि ' सङ्कल्पादेव तच्छ्रुतेः'  इत्यत्र प्रयत्ननिरपेक्षं स्वसङ्कल्पादेव देहेन्द्रियादिकं भवतीत्येतावन्मात्रमुक्तम्।अत्र पुनः कर्माधीनदेराभावे कश्चिदाह। कर्मानधीनदेहसद्भावमपरस्त्वाह।अस्माभिस्तु सशरीरत्वाशरीरत्वश्रुत्योर्विषयनियमोऽभिधीयत इत्ययमधिकोऽर्थः।अर्थान्तरमप्यधिकमाह-  कामत   इति।सङ्कल्पादेवानेकदेरस्वीकारे कदाचित्स्वपरिकल्पितदेहपरिग्रहः कदाचिच्च परमपुरुषपरिकल्पितदेहपरिग्रह इति देरपरिग्रहा-   नियतिकथने सूत्रकाराभिसन्धे  र्विद्यमानत्वादधिकार्थोपदेशोऽस्तीति न पौनरूक्त्यप्रसङ्गः। अत्रा  नियतिकथनवचनं   समनन्तरोक्तनियतिकथनस्याप्युपलक्षणम्।।
 *. 4.4.7   
  118.   अत्र सङ्गतिर्भाष्ये ' किं मुक्तस्यैश्वर्यं जगत्सृष्ट्यादिपरमपुरुषासाधारणं सर्वेश्वरत्वमप्युत तद्रहितं केवलपरमपुरुषानुभवविषयमिति संशयः'  इति।तदर्विचारस्तु-किं मुक्तस्यैश्वर्यं जगद्व्यापारविषयमुत नेति।  किं जगन्नियमनस्य मुक्तैश्वर्यान्तर्भावे ' यतो वा इमानि'  इत्यादिब्रंह्मलक्षणवाक्यं विरुध्यते नेति।किं मुक्तस्य सृष्टिप्रकरणासन्निधानेन जगद्व्यापारस्य ब्रह्मलक्षणत्वाश्रयणं न्याय्यमुत मुक्तस्य विकारलोकानुसञ्चरण- श्रवणेन जगन्नियमनस्य ब्रह्मलक्षणत्वाश्रयणमन्याय्यमिति।किं मुक्तस्य विकारलोकानुसञ्चरणं नियमनार्थमुत केवलभोगार्थमिति।अत्र पूर्वपक्षी ' परमं साम्यमुपैति'  इति श्रुत्यापातप्रतीत्यनुसारेण परमपुरुषवज्जगद्व्यापारोऽपि मुक्तस्यास्त्विति शङ्कते---  यद्य पी  ति।अयमर्थः-पूर्वमेव मुक्तश्शरीरलक्षणैराधेयत्वादिभिः परमात्मनश्शरीरमिति   यद्यप्युक्तः।तथापि व्यापारांशे श्रुतं परमं साम्यमक्षोभणीयम्  ।ततः ' सङ्कल्पादेव तच्छ्रुतेः'  इति सूत्रोक्तमुक्त  सङ्कल्पादेव   सर्वोत्थानं स्यादिति जगद्व्यापारस्यापि भवेदिति पूर्वपक्षिणः प्रत्यवस्थानं शास्रान्ते निकृन्तति नुदति।   कृतिमदितरयोरस्स्था- पयन्भोगसाम्य  मिति---  कृतिमान्   जगत्कर्ता इतरो जीवस्तयोर्भोगसाम्यमेव संभवति नपुनर्जगद्व्यापारसाम्यम्, तत्साम्ये जीवेश्वरलक्षणविभागविलोपप्रसङ्गादिति।।     
  119.   अत्र पूर्वपक्षी जगद्व्यापारसाम्याभावे विरोधमाशङ्कते-  सायुज्य  मिति।अयमत्र शब्दार्थानुगमः---   निर्गुणैः   खलु शब्दार्थानुगमाद्   भोगसाम्य  मेव   सायुज्य  मिति   समगणि।  तच्चास्माभिः प्रागेव विवृतम्।तत्र हेतुमाह---  शब्दशक्त्याद्यबाधा  दिति।दर्शिता चास्माभिश्शब्दशक्तिः।अत्र निपुणैरित्यभिधानमैक्यं सायुज्यमित्यभिदधतामद्वैतिनां निरासार्थम्।अस्तु सायुज्यशब्दार्थः किं ततः प्रस्तुतस्येत्याशङ्क्याह-   तच्चे  ति।यदि व्यापारसाम्यं तदैव हि सायुज्यमपि स्यात्।भोजनसाम्ये हि भोगसाम्यमपि सम्भवति। उक्तमर्थं व्यतिरेकतोऽपि द्रढयति---  असती  ति।तदेवोपपादयति---  स्वक्रिये  ति।ईश्वरस्य हि स्वक्रियास्वाद एव सर्वदा भवतीति जीवस्य 
 जगद्व्यापाराभावे   स्वक्रियास्वादाभा  वात्     कथमिव सर्वसाम्यसिद्धिः।उक्तमर्थं सोपपत्तिकं निगमयति-  तस्मा  दिति।तदितं प्रतिक्षिपति---  मैव  मिति।तदेवोपपादयति---  तल्लक्षण  मिति। अयमर्थः---यस्य तु यल्लक्षणं तत् तस्यैव स्यात् नपुनरन्यस्य तेन लक्षणभूतो जगद्व्यापार ईश्वरस्य तद  न्यस्यचानुगमतो  ऽनुवृत्त्या   कथं स्यात्  ।लक्ष्यालक्ष्ययोरनुवर्तमानं न हि लक्ष्यस्य लक्षणमिति लक्षमविदो वदन्ति।। 
  120.   ननु व्यापाराभावे कथं भोगसाम्यं स्यादित्यत्र लोकद्दष्टप्रक्रिया तदभावेऽपि भोगसाम्यमुपपादयति--   कथ्यन्त   इति।अयमत्र शब्दान्वयः---सृ  ष्टिवाक्ये क्वचिदपि मुक्ता जगत्कारणत्वेन न कथ्यन्ते  ।तर्हि ' इमांल्लोकान्कामान्नी'  इत्यादि  कामचार  वचनं कथं स्यादित्याङ्क्य सोऽपि भवतु नाम तथापि   न जगदारम्भकत्व  सिद्धिरित्याह---  प्राधी  त इति।अत्र व्यापारसाम्याभावे कथं भोगसाम्यमित्येतावदवशिष्यते तदपि नेत्याह---  सर्वे  ति।भोग्यसाम्यादेव हि भोगसाम्यम्, न पुवर्व्यापारसाम्यात्।लोके हि नटनर्तनादिषु व्यापारेषु सभापतिभावुकनटादीनामनुभार्व्यार्थसाम्येन भोगसाम्यं द्दश्यत एव।न केवलं नटस्यैव भोगः।यथा राजानं सेवमानानां राजान्तरङ्गपुरुषाणामानन्दो राज्ञा समान एव।केवलं स्वाम्यं स्वातन्त्र्यञ्च राज्ञि वर्तते नपुनरानन्दे विशेषः।इयं तु लोकद्दष्टप्रक्रिया।न केवलमियमेव, श्रुतिरपि ' स एको ब्रह्मण आनन्दः श्रोत्रियस्य चाकामहतस्य'  इति वदन्ती जीवेश्वरयोश्शेषशेषिभावादिना स्वरूपवैषम्ये व्यापारवैषम्ये च सत्यपि भोगसाम्यमेवोपपादयति।तथा च द्दष्टाद्दष्टप्रमाणप्रतिपन्नं भोगसाम्यं समद्दष्टीनां विशिष्टानामिष्टमिति न कोऽपि विरोधः।।
  121.   अत्र केचिद्वदन्ति ' मनुष्यानन्दमारभ्य चतुर्मुखानन्दपर्यन्तमुत्तरोत्तरमानन्दादिशयमुक्त्वा ' श्रोत्रयस्य चाकामहतस्य'  इति निष्कामश्रोत्रियस्याप्यनुक्रमात् स एवानन्दोऽतितिश्यते।तेन परमपदस्थानामपि निष्कामश्रोत्रियाणां मनुष्यानन्दादितुल्यानन्दवत्त्वमङ्गीकार्यम्'  इति।तदितमनुवदति-  निष्कामे  ति। एवमनूदितं दूषयति---  तत्त  दिति।उत्ते्रोत्तरसंसारिभोगात्पूर्वपूर्वोक्तभोगस्य शतांशेन न्यूनत्वात्कष्टत्व- मित्यर्थः।नहि परमपदं गतस्य प्रसिद्धेन्द्रादिभोगादत्वयन्तावरत्वकथनमास्तिकानां गोष्ठीषु समस्ति।न परमपुरुषः परमैकान्तिनः परमपदं गतस्यापि प्रसिद्धेन्द्रादिभ्योऽप्यवरत्ववर्णनमाकलयति।नापि च तदन्तरङ्गकिङ्करा भुजङ्गमविहङ्गपतिप्रभृतयोऽपि तद्वचनमङ्गीकुर्वन्ति।' ब्रह्मविदाप्नोति परम्'  इति सर्वेषामपि ब्रह्मविदां सर्वप्रतिबन्धनिवृत्तौ साधारणमेकरूपमेव फलं श्रुतिरप्याह ' सोऽश्नुते सर्वान्कामान्सह'  इति।नह्यत्र केषुचित्सर्वशब्दसङ्कोचो न्याय्यः शब्दार्थवैरूप्यप्रसङ्गात्।तेन ' निरञ्जनः परमं साम्यमिति'  इत्यशेषाणामपि ब्रह्मविदामेकरूपमेव फलम्।तर्हि कथं पृथक्पृथक्फलनिर्देश इत्याशङ्क्याह--मुक्त इति। अयमत्रान्वयः   मुकुन्दप्रियजनो  ऽनन्तगरुडविष्वक्सेनादिर्नित्यवर्गः, त  त्सद्दशे   नित्यानन्दे सति तेषुतेष्वधिकारिष्वेकदेशकथनमवयुत्यानुवाद इति नीतिविदां सम्प्रदायः।यथा वैश्वानरवाक्ये द्वादशकपालादिवाक्यशेषे तत्फलविशेषकथनमवयुत्यानुवाद इति तान्त्रिकैरनुवर्ण्यते तद्वदिदमपीत्यर्थः।।                       122.   पूर्वं मुक्तानन्दस्यानन्त्यदेकरूप्यमुक्तं तदेव श्रुत्वा व्यक्तमुपपादयन् सत्सम्प्रदायग्रन्थमपि तत्र प्रमाणयति---  आनन्दानन्त्य  मिति।'  यतो वाचो   निवर्तन्ते'  इत्यादिवाक्यं परमपुरु  षानन्दस्य   मुक्तानुभाव्यस्या  नन्त्य  मेव वदति।कथमिह वेदवेद्यस्य तस्यानन्त्यमित्याशङ्क्याह---  श्रान्तिमात्रा  दिति। ' यद्वा श्रमावधि'  इत्यस्मिन् श्लोके   यामुनाचार्यै  र्भगवदानन्दस्य कार्त्स्न्येन वेदवेद्यत्वं नास्ति वेदोऽपि श्रान्तिपर्यन्तमेव भगवदानन्दमनुकथयति।तद्वन्ममापि श्रान्तिपर्यन्तमेव भगवदानन्दानुकथनं युज्यत इत्यप्युक्तम्।ननु मनुष्यानन्दादिवदुत्तरोत्तरं विधिषतकल्पन्या भगवदानन्दस्य कार्त्स्न्येन वर्णनं कर्तुं शक्यत इत्याशङ्क्य तदपि नेत्याह---  विधिशतवचन   इति।विधिरप्यल्पीयानेव,अल्पीयसश्शतसङ्ख्याक- स्याप्युतरोत्तरकल्पनेऽप्यल्पत्वं न निवर्तते।तेन ब्रह्मानन्दस्य कार्त्स्न्येन कथनं कदापि न योयुज्यते। उपक्रमोपसंहारयोरुभयोरपि तुल्यप्रवृत्तित्वात्।तदिदं ' उपर्युपर्यब्जभुवोऽपि पूरुषान्'   इति यामुनाचार्यवचन एव स्पष्टमेवोक्तमित्याह---तच्चेति।श्रुतिः स्वल्वेवं विचारयति---एकमब्जभुवमवधीकृत्य ततोऽपि शतगुणितानन्दत्वेनान्यमब्जभुवजन्यं वा कञ्चित्कल्पयामि ततश्चान्यं ततोऽपि चान्यम् एवं सर्वदाकल्पनेऽपि तत्तुल्यत्ववचनेन भगवदानन्दस्यापरिमितत्वं सिद्धं तेन किमनेनायासेन।प्रथममेव केनापि प्रकारान्तरेण 
 भगवदानन्दानन्त्यं कथयिष्यामि।तदिदमेव प्रकारान्तरं यद्व्यतिरेकमुखेनानन्त्यं कथयामीति ' यतो वाचः'  इति वाक्येन व्यतिरेकमुखेन कथितवती।अत्र सुखप्रतिपत्त्यर्थं यामुनाचार्याभिप्रेतं स्फुटाभिहितञ्च द्दष्टान्तद्वयमाह---  यष्ट्  येति।आकाशो हि यष्ट्या न मीयते तद्वत्परब्रह्मानन्दोऽप्यल्पी- -यसा मनसा न मीयत इत्येको द्दष्टान्तः।अपरस्तु ' को मज्जतोरणुकुलाचलयोर्विशेषः'  इति स्फुटमेवोक्त इत्याह---  तच्चेति  ।। 
   123.   अत्र जगद्व्यापारवर्जमित्युक्तस्यार्थस्य विशदप्रतिपत्त्यर्थं मुक्तस्य जगदुपादानत्वाभावेन जगद्व्यापारवर्जनम्।व्यापाराभावेऽपि भोगसाम्यं प्रागुक्तमेव प्रकटमुपपादयति-  विश्व  मिति।अयमन्वयः-  विश्वं मुक्तस्य   तावद्देह एव   न   भवति।  मुक्तापृथक्सिद्ध्यभाव  स्य स्फुटमेव विश्वस्मिन्नुप  लम्भात्   तेना   सावुपादान  मिति   कथयितुं नोचितः  ।तस्य   सर्वशक्तित्वा  भावात्।ननु मुक्तस्येच्छाविघाताभावो भवद्भिरेव महता प्रयासेनोपपादितः, अधुना पुनः प्रायेणेच्छाविघात एवोच्यते उपादानादिभावासम्भवादिति तत्कथमित्याशङ्क्याह-  नात्मेति  ।अयमर्थः---मुक्तो हि तत्त्ववेदी तेन शक्यमेव   चिकीर्षेन्नाशक्यम्   अतोऽशक्यविषये नेच्छाविघातो मुक्तस्य।यत्तु शक्यं तच्चिकीर्षेदेव तत्र तस्येच्छाविघातो नास्तीत्याह---   तदितरविषय   इति।अयमभिप्रायः---भगवान्खलु मुक्तस्याभिप्रेतेषु कैर्ङ्क्यादिषु कर्तव्येषु यथाभिमतं पितृलोकादिकरणेषु च नेच्छां विहन्ति तेन मुक्तस्येच्छाविघाताभावः।न ह्याकाशनिगरणमप्यभिलषति मुक्तः अनभिज्ञत्वप्रसङ्गात्।अशक्याभिलाषादन्यत् किमनभिज्ञत्वम्।ननु तर्हि व्यापारसङ्कोचे मुक्तस्य रससङ्कोचोऽपि स्यादित्याशङ्क्य पूर्वमेव बहुवारमुक्तमुत्तरमेव बारप्रायस्य चोदकस्य पुनरप्यनुग्रहादनुवदति---  व्यापार   इति।नहि राजास्थानमातस्थुषामधिकारभेदेऽप्यानन्दवैषम्यमस्तीति बहुशोऽप्युक्तमस्माभिरिति।।
  124.   उक्तमर्थमन्तेवासिनामत्यन्तवैशद्याय   सार्वभौमप्रसाद  द्दष्टान्तेन द्रढयति---तत्तदिति। यथाधिकारमुचित  सेवाविशेषे   सति   स्थिरपरिणमितस्सार्वभौमप्रसाद  स्सेवकानां   साम्यं सूते  ।तत्राप्यनु- चिताभ्यर्थनानिवारणाय तदेव साम्यं विशेषयति-  स्वय  मिति।नहि भृत्यस्स्वयं स्वामिचिह्नमपि च्छत्रचामरादिकं सिंहासनाधिरोहणमभिवाञ्छति।  एव  मेव   दयालुं देवं शरणमुपगतै  रध्यात्मविद्भिर्लभ्यते।   अनन्यलभ्या  ' भक्त्या त्वनन्यया'     इत्युक्तैरेवाधिकारिभिर्लभ्या नापरैरधिकारिभिः।' नच पुनरावर्तते'  इत्यादि श्रुत्यैव   निर्धूतावृत्तिशङ्का निरुपधिकरसा   देशकालाद्युपाधिरहितनिरतिशयरसवती   सख्यवस्था   श्रीपतित्वशेषशायित्वाद्यसाधारणभगद्गुणराहित्येन सव्यवस्था।  अवस्था   सर्वदेशसर्वकालसर्वावस्थोचितत- सर्वविधकैङ्कर्यलाभावस्थेत्यर्थः।।
  125.   एतस्मिन्पादेऽधिकरणषट्कमर्थभेदादुक्तम्, अपरे पुनस्सप्तममप्यधिकरणमेकरणमेकसूत्रमित्याहुः ' अनावृत्तिश्शब्दादनावृत्तिश्शब्दात्'  इति।तत् प्रायेण भाष्यकारानभिमतम्।अधिकरणप्रयोजनञ्च न भवतीत्याह--  अत्राहु  रिति।अयमत्र शब्दान्वयः---  अत्रानावृ  त्तिप्रतिपादकमन्त्यं   सूत्रं     पृथगधिकरणं केचिदाहुः  ।तत्र हेतुरपि वदन्ति-  आञ्जस्यलाभा  दिति सूत्रस्वारस्यलाभादित्यर्थः।पूर्वाधिकरणे समाप्ते पुनः पुनरावृत्तिशङ्क्याधिकरणान्तरमारभ्यत इति सूत्रस्वारस्यमस्तीति भावः।अत्रानुग्राहकं हेत्वन्तरमस्तीत्याह ---  अस्ती  ति।अयमत्र भावः---' इमं मानवमावर्तं नावर्तन्ते'  इत्यस्मिन्वाक्ये द्दश्यते हीममिति पदं,   तेनावृत्तिरस्ति   एतल्लोकप्राप्तिमात्र नास्तीति द्योत्यते तेनावृत्तिशङ्कयाधिकरणोत्थानमिति पृथगधिकरणारभ्य इति।अत्रोत्तरमाह---  भाष्यादो तन्न द्दष्ट  मिति।तर्हि ' अनावृत्तिश्शब्दात्'  इति सूत्रस्य   पृथगधिकरणत्वाभावे पूर्वाधिकरणशेषत्वं वाच्यम्, तच्छेषत्वं न द्दश्यत इत्याशङ्क्याह---  भवती  ति।कथं   पूर्वशेषत्व  मिति पुनराशङ्क्याह-  स्यादि  ति।अयमत्र भावः---सत्यसङ्कल्पस्य जीवस्य पुनरावृत्तौ सत्यां पूर्वाधिकरणे पूर्वपक्षिणोक्तं परमशाम्यप्ताशङ्कितुं शक्यते परमपुरुषोऽपि कश्चित्सत्यसङ्कल्पोऽ- स्मिल्लोके     वर्तते अयमपि कश्चित्सत्यसङ्कल्प इति तयोर्जगद्व्यापारेणात्यन्तसाम्यमिति, एतच्छङ्कानिवाराणार्थं मुक्तस्यानगमनमेव निषिध्यते।केवलं वैकुण्ठे भगवन्तं सेवित्यैव वर्तत इति पूर्वाधिकरणशेषत्वसिद्धिरेव तस्य सूत्रस्येति।अत्रायं निर्णयः---' इमं मानवमावर्तं नावर्तन्ते'  इत्यत्रेममितिशब्दः कृत्स्नस्य मानवावर्तस्योपलक्षणार्थः।सर्वकर्मविनिर्मुक्तस्य मुक्तस्य क्वचिदपि कर्माधीनपुनरावृत्तिप्रसङ्गाभावात् ' इमान् लोकान्'  इत्यत्र स्वच्छन्दकैङ्कर्यरूपानुगमनाङ्गतयोक्तं स्वच्छन्दपुनरावर्तनमपि सर्वत्र समानम् ' इमान् लोकान्'  इत्यस्मिन्नेव लोके 
 पुनरावृत्तिश्रवणादिति।।                   126.   ननु ' अक्षय्यं हवै चातुर्मास्याजिनस्सुकृतं भवति'  इत्यर्थवादचनवत् ' नच पुनरावर्तते'  इत्यादिकमपि चिरकालावस्थायित्वमात्रेण चरितार्थं स्यादित्याशङ्क्य सर्वकर्मविनिर्मुक्तस्य पुनरावृत्तिप्रसङ्गाभावान्नित्य- मेवन कर्मकृतां पुनरावृत्तिं निषेधतीति दर्शयति---  सर्गादी  ति।अयमत्रान्वयः-सृष्टिस्थिति  संहारावर्त- लीलारससहचरिते दण्डरास  प्राये संसारिपरिवर्तने   नियुक्तं जीवं   द्दष्ट्वा तुष्टबुद्धिर्भगवांस्तस्य परितोषिकप्रदानमिव संसारिमोचनोपलम्भसौख्यं प्रदाय सायुज्य  धन्यं   तमेव   भुनक्ति   परिपालयतीत्यर्थः। सर्वेषामेव   कर्मणामत्यन्तोपशान्तेः  ' नच पुनरावर्तते'  इति वाक्येनैव भगवान्न पुनरावर्तयत्येनं मुक्तमित्याम्नाते सति ' अक्षय्यं हवै चातुर्मास्य'  इत्याद्युक्ताक्षय्यफलकथनादिप्रयुक्तशङ्क्या उपशान्तिस्स्यात्।अयमर्थः---कृत्स्नकर्मविनिर्मोकाभावे हि ' नच पुनरावर्तते'  इति वाक्यस्य यथाकथञ्चिदन्यथाकरणं स्यात् कृत्स्नकर्मविनिर्मोके प्रतिपन्ने सति अपुनरावृत्तिवचनं यथाश्रुत्यैव साधीयानयं मार्ग इति।।
  127.   अत्रोक्ताधिकरणषट्कार्थविशेषान् विभज्यानुकथयति---  स्वाविर्भाव   इति।  अपवर्गे   स्वस्वरूपाविर्भावः प्रथमाधिकरणार्थः।एवं पञ्चभिरधिकरणैः पञ्चार्थाः प्रतिपाद्यन्ते।  निरुपधि  कतया   नियत  स्वशरीरिपर्यन्तद्दष्टिर्द्वितीये।तृतीयं च   चिद्रूपस्यैव   जीवस्य   श्रुति  शिखरप्रतितैस्स्वगुणैस्  सह  दर्शनम्। चतुर्थे पुनस्  सङ्कल्पादेव   स्वाभीष्ट  सिद्धिः  ।पञ्चमे तु स्वशरीररेष्वनियमेन परिग्रहः।षष्ठे पुनः परब्रह्मसाम्यप्राप्तौ जगत्कारमत्वमोक्षप्रदत्वश्रीपतित्वादिब्रह्म  लक्षण  वर्जनमिति चतुर्थाध्यायचतुर्थपादाधि- करणषट्कार्थसारा इति।।
  128.   अत्र चतुर्थाध्यायार्थस्य कार्त्स्न्येन मृषावादिनां सङ्घटनमेन नास्तीत्याह--  ध्यानादि  मिति।  ध्यानं   भगवद्ध्यानम्।  आदिशब्देन   तदङ्कभूतं कर्मशमदमादिकम्।तत्प्रभावमुत्तरपूर्वाघयोरश्लेषविनाशरूपम्। उत्क्रान्तिपादोक्तं करणभृतो जीवस्य   देहकाराकुटीरा  न्निर्गमनम्।  ब्रह्मनाड्या गतिं सुपथा  र्चिरादिमार्गेण गतिम्।  स्वप्रकाशञ्च   परञ्ज्योतिरूपसम्पद्य स्वेनरूपेणाभिनिष्पित्तिम्।स्वसङ्कल्पादेव स्वाभीष्ट  सृष्टिम्  ।   परममपि परब्रह्मणा भोगमात्रे साम्य  म्। एताद्दशं सर्वमप्यत्रोक्तमर्थजात  मन्तिमाध्यायसार  भूतं   मायामतस्थः कथमिव घटयेत्   न कथमपि घटयेदित्यर्थः।एतस्य सर्वस्याप्यर्थस्य सगुणब्रह्मसम्बन्धित्वेन निर्गुणब्रह्मसम्बन्धाभावात् तस्य च निर्गुणस्य ब्रह्मणः क्वचिदपि फलाध्याये निर्देशाभावच्चेत्यर्थः।।          129.   पूर्वं मृषावादिनोऽन्तिमाध्यायार्थविरोधमुक्तवा तस्य त्रिकाण्ड्यां क्वचिदपि मीमांसायां न्यायानुकूल्यं नास्तीत्याह---  मानामाने  ति।कर्मकाण्डे तावन्मानभेदाङ्गप्रयुक्तिक्रमकर्त्रादिप्रतिपादनपरिपाटीमुपलभामहे। तेन भेदपर एव प्रथमकाण्डः।तथा मध्यमेऽपि काण्डे '  नाना वा दवता '  इत्यादिसूत्रकलापेन देवताभेदादिः प्रतिपाद्यते।सोऽपि मृषावादिनां विरुद्ध एव।अस्मिन्नापि ब्रह्मकाण़्डे गुणगुणिभेदादिदूषूकाणां सौगतादीनां तत्तदर्थोपपादनेन निराकरणमेव सर्वतो दरिद्दश्यते।तेनैतैर्हेतुभिस्सौगतादिमतानुसारेण प्रवर्तमानस्य   मृषावा  दस्य   त्रिकाण्ड्यां मीमांसायां न   क्वाप्य  वकाशः  ।।
  130.   एवं निस्सन्देहमेव निखिलमप्यर्थमुक्त्वा क्वचित्सन्देहोऽवशिष्यते चेत् सोऽपि कालक्रमोपशाम्यति अत्र न सर्वदोपशान्तश्चेत् स तु मुक्तदशायामुपशाम्यतु नैतात्मा स्पष्टमेव प्रतिपन्नस्यार्थस्य कोऽपि विरोधः एषा खलु मर्यादि न केवलमध्यात्मशास्रप्रसङ्गः एव अनुष्ठानेष्वपि कल्पसूत्रप्रसिद्धेष्वनुसर्तव्येति दर्शयति---  त्रय्यन्ते  ति।  त्रय्यन्त  स्तावदु  दन्वान्  ।  तदन्तस्सृतिरियञ्च कर्णधार  प्रायै   र्देशिकै  रभिधीयते। देशिकोपदोष्टा गतिः पारं गमयतीति सुप्रसिद्धं लोके।एवं तत्त्वज्ञानदेशिकैरुषदिष्टेयं सृतिः पदवी   ज्ञानपारं गमयती  ति यावत्।यदत्रापरिज्ञातं तन्मुक्तावेव द्रष्टव्यम्।नहि सर्वमपि लोके प्रमाणपर्यालोचनमाचरन्तोऽपि जानन्ति।कतिकति सन्देहपदं क्रान्तदर्शिनामपि।इत्थमध्यात्मविषये मर्यादा अनुष्ठानेऽप्येषैव रीतिरिति दर्शयति---  कर्तव्य   इति।  कल्पकारै  रपि कर्तव्येष्वर्थेषु ससंशयमेव केचिदर्थाः प्रख्याप्यन्ते नच तावता कल्पोदितं विमुच्यते।एवं तत्त्वार्थप्रतिपादनेऽपि निस्संशयप्रतिपन्नमर्थं परिगृह्य सन्तोष्टव्यमात्मविद्भिः।अवशिष्टं तु कालेनावभास्यते।अनवगतमपि परञ्ज्योतिरुपसम्पद्य स्वेन रूपेणाभिनिष्पत्तिदशायां विशदमेवावलोकयिष्यते।अथापि   स्वोपयुक्तांशबोध  स्सर्वत्रापि   न वितथ   एवेति।।
  131.   इत्थं     चतुरध्यायीनिर्णीतार्थं चतुर्भिः पादैर्विशोध्योपवर्णयति---  श्रुत्यन्ते  ति।समन्वयाविरोधसाधन- फलानि खलु 
 चतुरध्याय्यर्थत्वेनोपवर्ण्यन्ते।तदेकैकमेवोक्त्वा निगमयति।प्रथमाध्याये श्रुतिवाक्यानुकूलतर्क- निरूपणमकारि।तस्य च तर्कस्य गौरवनिरूपणे सर्वेऽपि   शैलास्तूला  यन्ते।द्वितीयेत्वध्याये परपक्षनिराकरणं क्रियते।तदेतदाह--  तत्सिद्धेति  ।प्रथमाध्यायसिद्धब्रह्मपरिज्ञानादित्यप्रकाशे   तमस्स्तोमकल्पः   प्रतिवादिनां   जल्पः  ।तेन परपक्षप्रतिक्षेपप्रधानं द्वितीयलक्षणमित्युक्तं भवति। तृतीयाध्या- यार्थमपि विभज्य दर्शयति-  मोक्षोपाये  ति।  मोक्षोपाया  स्सद्विद्यादयस्तेषा  मैकराज्ये तदितरविधयो   विद्याङ्गकर्मविधयश्शमदमादिविधयश्च   किङ्करत्वं भजन्ते   शेषभावं भजन्त इत्यर्थः।तेन तृतीयाध्या- यार्थोऽनुक्रान्त।चतुर्थाध्यायार्थमप्याह---  मुक्ते  ति।  मुक्तानन्दामृत  रूपमहार्णव  पृषतकणस्पर्धिनेऽन्त्ये   पुरूषार्थास्स्वगर्कस्वाराज्यादिसुखानि परमपुरुषानुभवसुखमहार्णवपृषतभावं भजन्त इत्यर्थः।तेन पुरुषार्थान्तरपरित्यागेनापुनरावृत्तिलक्षणो मोक्ष एवाध्यात्मविदामादर्तव्य इत्युक्तं भवति।।                 132.   चतुरध्याय्यर्थमित्थं यथावदधिगतवतोऽधिकारिणः क्रमेणोमानमपवर्गपर्यन्तं फलं दर्शयति---   पारावर्य  मिति।  प्रथममवितथैरागमैस्तत्त्ववर्गे पारावर्यं विविच्य संसारे   वैराग्यपादोक्तक्रमेण   तीव्रभीतिः   उभयलिङ्गपादोक्तक्रमेण परमपुरुषचरणारविन्द  समधिगमे तीव्र  मेव   निष्पन्नरा  गो भवति पुरुषः।अनेनोभयलिङ्गपादपर्यन्तं दशभिः पादैरुपवर्णितोऽर्थं उक्तः।अतः परं पादषट्कार्थं सङ्कलय्य दर्शयति---  कञ्चि  दिति।सद्विद्यादिषु   सपरिकरं कञ्चिद्विद्याविशेषमधिष्ठाय शान्तान्तराय  स्सन् ब्रह्मविद्यानिष्ठो   ब्रह्म सम्पद्य   वैकुण्ठवैमानिकेषु स्वयमप्यन्यतभावं प्रतिपद्य   निरुपधिक  मेव परवासुदेवपादारविन्दपरिचारको भवति।तस्य विशेषणद्वयमाह---  अनावृत्ति  रिति    ' नच पुनरावर्तते'  इति श्रुतिविषयः।  इत्थं श्रुतार्थः  ---' येनाक्षरं पुरुषं वेद सत्यं प्रोवाच तां तत्तवतो ब्रह्मविद्याम्'  इत्याचार्यमुखादधीतसर्वार्थ इत्यर्थः।।
  133.  स्वोक्तस्य ग्रन्थस्यापवर्गाधिरोहणहेतुत्वेन गौरवं दर्श  यन्नधिकरणसारावली  त्यभिहितनामधेया सेयं कृतिर्भवतां परमप  दरथारोहसूतं सन्तं सन्तोषं सुवीते  ति शिष्याणामाशीरूपमिदं पद्यमारचयति---   सासा  विति।सुप्रसिद्धेयमित्यर्थः।  सासूयतत्तत्कुमतिमतसमुन्मूलनी   असूयासहिततत्तत्कुमतिमतसमुन्मूल्नी।   मूलनीतिश्रेणीनिश्श्रेणिकल्पा   जगत्कारणविषयन्यायनीथीनिश्श्रेणिसद्दशी।  त्रियुगपथरथारोहसूतं   परमपुरुषप्राप्तिमार्गरथारोहणे सूतं सारथिम्।  सन्त   इति विदुषां सम्बोधनम्।  सन्तापवर्गप्रशमनपटुना तत्त्वबोधेन सन्तं सन्तोषं   तापत्रयप्रशमनपटुना तत्त्वज्ञानेन सहजेन सह वर्तमानं सन्तोषं   सुवीत ब्रह्मसूत्राधिकरणचरणाध्यायसारवलि  रिति-सूत्राधिकरणपादाध्यानां चतुर्णामपि सारसङ्ग्रहणपरम्प- रेत्यर्थः                                 सारसङ््ग्रहणपरम्परेत्यर्थः।अनेनापूर्वग्रन्थनिर्माणस्य प्रयोजनमध्यात्मतत्त्वमधिजिगमिषतामन्तेवासिनां सन्तोष इत्युक्तं भवति।।
  134.   अथ पूर्वोक्तानामधिकरणानामसङ्करेण प्रतिपत्त्यर्थं ,सङ्ख्याविशेषं निर्दिश्यास्मदुक्तमर्थं पदवाक्यप्रमाणविदः कतिचिद् विदन्ति सर्वत्रापि प्रतिक्षेपमेव कुर्वाणैः क्षीबैः   किमन्यै  रित्युन्मत्तप्रकृतीनधिक्षिप्य ताननाद्दत्य भगवत्प्रसादमेव पुरस्कृत्य न च तेषु दुर्विनीतेषु परिहासमपि कुर्मह इति वैदग्ध्यमेव स्वात्मनः प्रकटयति---  षट्प़ञ्चाश  दिति।  षट्पञ्चाशच्छतञ्चे  त्यधिकरणसङ्ख्यानिर्देशः।इत्थमे  तैरधिकरणगणैर्व्यक्तसीमा- विभागेऽस्मिन् ब्रह्मकाण्डे पुनरस्माभिरुक्तं कतिचिद्वे  दविचक्षणा जानन्ति सर्वत्रापि प्रतिक्षेपमेव कृत्वा तावता परितुष्टैर्नष्टबुद्धिभिः   किमन्यैः   कृपणैः   वयं पुनर्विश्वमेतत् त्रिगुणगुणनिकायन्त्रितस्वान्तनिघ्नं पश्यन्तः  --- सत्त्वरजस्तमसामाम्रेडनं   गुणनिका   तया   यन्त्रितं स्वान्तं दुष्टपुरुषचेतस्तन्निघ्नं   तदधीनं पश्यन्तः लोके हि दुर्विनीताः परदोषर्शनैकान्तचिता इति पश्यन्तः।  नाथे   श्रीरङ्गनाथे नोऽस्माकं निर्मितप्रबन्धगुणगोरव  साक्षिभूते   सति ताद्दशानां दुष्टानां परिहासवचनलीलामपि न   कुर्महे  ।अयमर्थः---' त्वयि प्रसन्ने'  इति न्यायेन केवलं भगवत्प्रसादमेव पुरुषार्थयामः।इतरे पुरुषास्स्वगुणारूप्येणान्यथा पश्यन्तु मा वा किमेतद्ब्रुद्ध्यनुसारेण निष्फलेनेति।।
  135.  ननु श्रीरङ्गराजादिव्याज्ञालब्जं वेदान्ताचार्यनामधेयमन्वर्थयामीत्यादावेव भवद्भिरुक्तम्।अस्मिन्प्रबन्धे शारीरकशरीरमात्रेण भवद्भिः प्रकाशितं परपक्षप्रतिक्षेपभूयस्त्वं न द्दश्यते नापि च स्वपक्षाभिमततत्त्वप्रकारपरि- कल्पनम् आचार्यपीठिकामध्यारूढैस्तदपि वक्तव्यं तत्कथमित्याशङ्क्य तत्रोत्तरमाह---  विश्व  मिति।अयमर्थः--- वेदान्तविषयाणि निबन्धनान्यस्माभिरभिहितानि शतशो विद्यन्ते तत्र निबन्धनद्वितयमन्योन्यदत्तहस्तमशेषार्थोप- 
 पादकम् आद्यस्तावत्   तत्त्वमुक्ताकलापः   अयञ्चाधि  करणसारवली  त्यन्वर्थनामको निबन्धनविशेषः इदं द्वितयमपि परस्परोपकारकत्वेन भाव्यम् एतद्द्वितयपरिज्ञानवतामवगन्तव्यशेषी नास्ति अस्ति किञ्चिद्यदि मीमांसापादुकया- स्म दुक्तया सिध्यति तेन त्रिष्वेतेषु प्रबन्धष्वप्रमत्तैरन्तेवासिभिस्सर्वमप्यवगन्तव्यम् अवशिष्टमप्यस्मदुक्तेषु  प्रबन्धानतरेषु तत्रतत्र द्रष्टन्यमिति।शब्दान्वयस्तु-  विश्व  मपि '  द्रव्याद्रव्यप्रभेदात् '  इत्यादिना त  त्त्वमुक्ताकलापे विशदमभिहितम्  ।  इहा  स्मिन्प्रबन्धे   शारीरकस्य स्वरूपं द्दढघटितं व्यूढं   परस्परसङ्गत्या भेदेन वा आपादचूहमुपवर्णितमित्यर्थः।तेनेदं प्रबन्धद्वयं शिष्याणामुपादेयमित्यत्रामृतद्दष्टान्तेनोपपादयति---  तस्मा  दिति। स्वकीय  श्रुतममृताब्धि  स्तत्र सञ्जातमिदं निबन्धन  द्वयममृतमिव समुद्वान्तमुप  वर्णितम्।  अन्योन्यहस्तप्रदम्-   परस्परोपकारकम्।  अश्रान्तबद्धश्रद्धैराचार्यवद्भिः  ' आचार्यवान्पुरुषो वेद'  इति श्रुतयुक्तगरुभक्तिविनीतैरुत्तमाधि- कारिभिस्तत्प्रसादपरिशुद्धेन मनसा   धार्य  मिति।।
  136.  उक्तानामेतासां स्रग्धराणां ब्रह्मालङ्कारकारिणीभिर्दिव्याप्सरोभिस्तुल्यतामुपपादयन् मायापयोधेः पारे वर्तमानस्य पुरुषस्य सूत्रतात्पर्यशिल्पैरलङ्कृतस्य सर्वैरपि सत्त्वोत्तरैस्सम्भावनीयत्वमुपपादयति---  इत्थ  मिति। अन्वयस्तु---  इत्थं शारीरकोक्ते   मार्गे   समुपनतास्स्रग्धराः श्रद्धधानं   श्रद्धया युक्तमेनं पुरुष  मभिमुखैश्शुद्धभावैस्सूरिभिः प्रहित  मर्चिरादिमार्गेण नीतम्।अत्र सूरिभिरित्यत्रत्यानामध्यात्मविदमुपलक्षणम्। अयमर्थः---अभीष्टैर्विद्वद्भिरानीतं  स्रग्धरास्तावदलङ्कुर्वन्ति अर्चिरादिभिर्नीतं   दिव्याप्सरस इवे  ति। कैरलङ्कुर्वन्तीत्याह---  उपनिषत्सूत्रतात्पर्यशिल्पै  रिति।  शिल्पशब्दो  ऽयमाभरणविशेषवाची।एताः किल स्रग्धरास्सूत्रेषु प्रकाशिततात्पर्यप्रकाशनेन पुरुषमलङ्कृत्य विरजातरणेन परमपदपर्यन्तं सम्भावयन्तीत्यर्थः।।
  137.  एतत्प्रबन्धनिर्माणस्य श्रीरङ्गराजदिव्याज्ञाविशेषलब्धत्वात् पाञ्चजन्यमिव स्वात्मानमेवं भगवान् मुखरीचकारेत्याह---  प्रज्ञे  ति।  प्रज्ञेति   काचिद् वरस्री तस्या   धम्पिल्लमल्लीपरिमलमिलितानां प्राज्ञा  नामाचार्याणां   सेवा,   तथा   समुद्यन्   समुदितश्शुद्धालोकस्तत्त्वज्ञानमित्यर्थः।अत्र   श्रुति  रित्यध्यात्मप्रतिपादकवेदभागो विदुषां श्रवणञ्च तन्त्रेणाभिधीयते।  स्वहृद्यै  स्स्वाभिमतैः एतैः   पद्यैः प्रणवमहिमवत्पाञ्चजन्यक्रमेण   पाञ्चजन्यवदित्यर्थः।    पाञ्चजन्यो   हि संस्थानेन   प्रणवमहिमवान्  ।शब्दे च तारत्वात्   प्रणवमहिमवान्  ।पाञ्चजन्यस्तु भगवदाध्मानेन शब्दायते अहमपि भगवता प्रेरित एवैतानि पद्यानि व्यरीरचम्।तेन स्वेनैव प्रेरित मामास्थानेषु   मुखरीकृत्य सम्मोदतेस्म   सन्तुष्यतिस्मेत्यर्थः।अतः ' पाञ्चजन्यं हृषीकेशः'  इतिवत् परपक्षप्रतिक्षेपरूपेषु मां मुहुरपि मुखरयाञ्चकारेत्यर्थः।।
  138.  इत्थं निर्मितस्य स्वग्रन्थस्य प्रथमं पाराशर्यप्रसादलब्धत्वमनुवदन्नत्मसारभूतमकर्तृत्वाभिमानं पुरस्कृत्य स्वाचार्यरूपविशिष्टेन सर्वविद्याप्रवर्तकेन भगवता हयग्रीवेणैव विरचितत्वं ख्यापयति---  पाराशर्य   इति। अयमत्रान्वयः--  अवितथीनगमाचार्यनामा मुनीन्द्रो   भगवान् पाराशर्यः   प्रभूतादुपनिषदमृतोदन्वतस्सारभूतं   यत् तद्वेदान्तसू  त्रैर्निर्मथ्यादत्त  ।इत्थम् एवमस्माभि  र्निष्कृष्टं   भाष्यकारहृ  दयारूडं   तदिदममृतं   मम गुरुभिर्वादिहंसाम्बु- वाहैस्सह   श्रामान्हयग्रीव एव   तद्वक्ता   तत्स्वयमेव वक्ता।  वक्ते  ति तृन्प्रत्ययान्तः।तेनात्र द्वितीयानिर्देशः।अत्र ' आविध्य मतिमन्थानं येन वेदमहार्णवात्।जगद्धिताय जनितो महाभारतचन्द्रमाः।।'  इति श्लोकार्थो भाव्यः।।
                      जयति यतिराजवाणी प्रतिभटसिद्धान्तकृन्तनकृपाणी।
                      श्रुतियुवतीनां वेणी दिव्यपदारोहभव्यनिश्रेणी।।
                      आचार्यैर्निर्मितानामखिलगुरुजनग्रन्थंसंवादभाजां 
                              पद्यानामुग्यदर्कप्रतिभटमहसामर्थतत्त्वप्रसिद्ध्यै।
                      व्याख्यामाख्यद्विचित्रां वरदगुरुरयं वेदसिद्धान्तवेदी
                              वेदान्ताचार्यसूनुर्विमतमतकथावीरसंहारसिंहः।।
                       इति निखिलतार्किकचूडामणिना सर्वतन्त्रस्वतन्त्रेण
                           श्रीमद्वरदार्यापरनाम्ना कुमारवेदान्ताचार्येण
                             विरचिते शारीरकाधिकरणचिन्तामणौ
                                चतुर्थस्याध्यायस्य चतुर्थः पादः। 

