गुरुभावप्रकाशिका
	परस्तस्मादित्यादि श्लोकद्वयोपादानानन्तरं इति शब्दाभावात् अथेत्याद्यवतारिकायाः व्याख्येयं   दर्शयति पर इत्यादीति । परमगतिशब्दस्वारस्यादपुनरावृत्तिप्रसिद्घेश्च भगवत्परत्वं श्लोकद्वयस्याशङ्क्य आह अयमभिप्राय इति । भूमिराप इत्यादि ।  "अहंकार इतीयं मे भिन्नां प्रकृतिरष्टधा । अपरेयमितस्त्वन्यां प्रकृतिं विद्धि मे परां ।। जीवभूतां महाबाहो ययेदं धार्यते जगत्" ।। इत्यत्र परशब्दान्यशब्दयोः अत्र प्रत्यभिज्ञानात् मे प्रकृतिमिति जीवस्य भगवत्सम्बन्धित्वोक्तेः । तद्धामपरमं मम इत्यनेनप्रत्यभिज्ञानाच्च । जीवविषयत्वम् ..........  परत्वेनेति ननु कैवल्यस्यानित्यत्वपक्षे यं प्राप्य न निवर्तन्त इत्ययुक्तमित्याशङ्क्याह वक्तव्याचेति वक्तुमर्हेत्यर्थः । अपरोक्षाभावादिति । मधुविद्यान्यायादितिभावः ।
	वस्तुतस्तु कैवल्यनित्यत्वपक्षे नातिस्वारस्ये नार्चिरादिगत्यनन्तरमेव कैवल्यप्राप्त्या अपुनरावृतिस्स्वारसिकीति तात्पर्यं । अत एवेति पौनरुक्त्त्या त्रेधा प्रत्यभिज्ञानात् वक्तुमर्हत्वाच्चेत्यर्थः । तस्मादिति प़ञ्चम्यन्त तच्छब्देन अव्यक्ताद्व्यक्तयस्सर्वा इति प्रकृताव्यक्तपरामर्शात्तत्समभिव्याहारबलेन अव्यदित्येव पदच्छेद इत्यभिप्रेत्याह - अव्यक्तादित्यव्यक्तस्यैवेति द्वाभ्यामन्नय इति प्रतियोगि समर्पकत्वेनान्वय इत्यर्थः । तत्र चेति परशब्दान्यशब्दयोरिति शेषः । उत्कृष्ट इति परशब्दार्थकथनं । पुरुषार्थतदेत्युत्कर्षोपपादनमित्याह - उत्कृष्टत्वेति । अन्यशब्दस्य विसजातीयलक्षणायां मूलमाह - तत एवेति । परशब्दादेवेत्यर्थः । उत्कर्षस्य भेदप्राप्तत्वादिति भावः । प्रकारपर इति । अन्यशब्दोऽन्यादृश लाक्षणिक इत्यर्थः । अचेतने सोपाधिकभोग्यत्वस्य . चेतने निरूपाधिकभोग्यत्वस्य च शास्त्रैकगम्यत्वात् । उत्कर्षस्य पुरुषार्थतयोपपादनं कृतम् । वैजात्यस्य तु इदमहं  जानामीति लोकेज्ञात्रृज्ञेयभावेन प्रसिद्घत्वान्नोपपादनमित्यभिप्रायेणाह स चेति । विशेष्यविघ्नयोः परशब्दान्यशब्दयोः विशेष्यसमर्पकतया भावशष्दसाफल्यमभिप्रेत्याह भावशब्द इति । अव्यक्त इति पदच्छेदे मूलमाह व्यक्त इतीति । अत्रैवेति । प्रकृतविशेष्ये पूर्वोत्तरानुवाददशायामव्यक्तत्वेनानुवादादिति भावः । युक्त्यन्तरमाह दुर्ग्रहेचेति । स्वसमवेद्यत्वस्वासाधारणत्वयोः प्रयोजनमाह नन्विति । अहं जानामीत्यादि प्रत्यक्षेण अहंत्वज्ञातृत्वादेः न्यायागमाभ्यां देहातिरिक्तत्व नित्यत्वाणुत्वादेः आगममात्रेण भगवत्पारतन्त्र्यदेश्च सिद्घिमभिप्रेत्य यथासम्भवमित्युक्तम् । असाधारणशब्देन ज्ञात्रृत्वादिव्यावृत्तिः । स्वसंवेद्यपदेन खपुष्पव्यावृतिः । तत्तदात्मव्यक्तित्वस्य 
स्वप्रकाशैकगम्यत्वादिति भावः । ज्ञात्रृत्वनित्यत्वाणुत्वादिकं साधारणाकार इत्यभिप्रायेणाह प्रमाणान्तराणीति । उत्पत्तिविनाशानर्हत्वे  मूलमाह नित्यत्वे इति द्वितीयाध्याये उत्पत्तिविनाशानर्हत्वेननित्यत्वसाधनादिति भावः । भूतपदस्यसत्तायोगिपरत्वस्य प्राणिपरत्वस्य च बाधादाह भूतशब्द इति । यस्य संर्वेष्वित्यरय भाष्याभिप्रेतं प्रयोजनमाह तद्विनाशेपीति । भूतेष्वित्यनेनैव पञ्चभूतसिद्धया सर्वपदवैयर्थ्यमाशंक्य महदादिषु व्यभिचारवारकं तदित्यभिप्रायेण सकारणेष्वित्याद्युक्तमित्याहा तत्र सर्वशब्देति विनाशित्व शङ्का बीजद्योतनायकार्यस्यापि सर्वशब्दान्तर्भावः । कृत इत्याशयेनाह प्रसक्तोहीति कार्यानुप्रवेशो नात्र कण्ठोक्त इत्यत आह , ततश्चेति । जीवानुप्रवेशं विना कार्यसैवाभावात् कार्यानुप्रवेशो वस्तुस्वभावलष्ध इति तात्पर्यमाहा सामार्थ्यलब्धइति सोऽव्यक्तोक्षर इत्युक्तइति भाष्ये स इत्यस्याध्याहार इति योजनान्तरञ्च स इति पूर्वतच्छब्दस्य व्यवहितान्वयास्वारस्यरूपपूर्वापरितोषेण वक्ष्यन् व्यवहितान्वययोजनायामुत्तरापरितोषं दर्शयन् व्यवहितान्वययोजनामाह , यस्ससर्वेष्वित्यत्रेति । अक्षरं ब्रह्मपरममित्यक्षरत्वेन अव्यक्तोव्यक्ता त्सनातन इत्यव्यक्तत्वेनाक्षरत्वेन च परमात्मा निर्दिश्यत इति   भ्रमवारणायाक्षरत्वेनाव्यक्तत्वेने च  पूर्वापरग्रन्थोक्तो जीव एवअत्राप्युच्युत इति वक्तुमव्यक्तोक्षर इत्युक्त इति गीताचार्येण निर्दिष्टं , तत्रय इत्येतत्प्रतिनिर्देशकतया सोव्यक्तोक्षर इत्युक्त इति तत्पदमावश्यकम् । यस्ससर्वेष्विति यच्छब्दस्योत्तरयच्छब्दत्वमाश्रित्यप्रकृतपरत्वे अव्यक्तोक्षर इत्युक्त इत्यस्यानन्वय प्रसङ्गात् पूर्वापरप्रकरणोक्तत्वस्य परपक्षपरत्वभ्रमवारणाय एतत्प्रकरणप्रतिपाद्या पेक्षया विधेयविशेषणतया अव्यक्तोऽक्षर इत्युक्तो येन विनश्यतीत्युद्देश्य विशेषणत्वासम्भवात् । अतो येन विनश्यति सोव्यक्तोक्षर इत्युक्त इति पूर्व यच्छब्दत्वमाश्रित्य तच्छब्दसापेक्षत्वं वक्तव्यं , अव्यक्तोक्षर इत्युक्त इत्यस्यै तत्प्रकरणोक्तत्वपरत्वे वैयर्थ्यं, स्फुटं, यच्छब्दस्योत्तरयच्छब्दत्वेपि विधेयविशेषणान्वयायासोव्यक्तोक्षर इत्युक्त इत्युत्तरत्र तच्छब्द आवश्यकः । एवं च यस्स इति तच्छब्दो व्यर्थः योविनश्यतीत्येव पर्याप्तेः तच्छब्दस्या व्यंवहितसनातनत्व परामर्शित्वस्य वक्तव्यतया नश्यत्स्वविनाशात् सनातन इति साध्यसमर्पकतया तच्छब्दस्य प्रयोजनत्वेपि तस्य सन्निधानादेव सिद्घयाव्यर्थप्रायत्वात्  । अणुत्वादिनासाध्यो उत्पत्तिविनाशानर्हत्वरूप द्वितीया ध्यायोक्तहेतुनासनातनत्वसिद्घावपि प्रयाससाध्य तया 
सर्वेषु नश्यत्सु अविनाशकस्यहेत्वन्तरस्यानायास सिद्घत्वेन अवश्यवक्तव्यत्वेपि सनातन इत्यस्य तत्नत्रे नोभयत्रसाध्यसमर्पकसम्भवात् । तथा च यस्सइत्यनपेक्षितोक्तिस्स्यात् उत्तरानन्वये अपेक्षितानुक्तिस्स्यादिति भावः । यद्वेति । अयं सोव्यक्तोक्षर इत्युक्त इति भाष्यस्थ तच्छष्द इत्यर्थः । अध्याहार इत्यनेन स्वरूपव्याक्रियैव निराक्रियेत्यप्युत्तरापरितोषस्सूचितः । किञ्चपुरूषार्थत्वज्ञात्रृत्वाव्यक्तत्व सनातनत्वरूपाचिद्वैलक्षण्येषु चरमवैलक्षण्यपरस्य सनातनपदस्य तन्त्रेणोत्तरहेत्वपेक्षया साध्यपरत्वं क्लिष्टमित्यपि पूर्वपरितोषोप्यनुसन्धेयः ।  एतत्प्रकरणं विहाय प्रकरणान्तरोक्तिः किमत्याशंक्य एतत्प्रकरणोक्तत्वोक्तेर्व्यर्थत्वात् । एतत्प्रकरणस्य परमात्मपरत्वशङ्कापरिहारकत्वाभावाच्च प्रकरणान्तरोक्तिरित्यभिप्रायेणावतारयति उक्त इत्यस्येति । प्रकरणान्तरमपि परमार्थपरंकिं नस्यादित्यत आह अनयोरिति । येत्वक्षरमिति प्रकरणस्यकूटस्थोक्षरइति तदुत्तरप्रकरणेचेत्यर्थ इत्यादिभेद व्यपदेशादिति । आदिशष्देन येत्वक्षरमित्यादि प्रकरणे  तेमेयुक्ततमामता इति पूर्ववाक्ये मां सुखेनाचिरात्प्राप्नुवन्तीति भाष्येण व्याख्याते भगवदुपासकानां सुखेनाचिराद्ब्रह्मप्राप्तिमुक्तवायोत्वित्यात्मोपासकानां वैषम्योक्तिपूर्वकं केशाधिकतरस्तेषामव्यक्तासक्त चेतसां । अव्यक्ताहिगतिर्दुःखंदेहवद्भिरवाप्यते । इति श्लोकेन क्लेशेनजीवात्मप्रतिपादकेन अव्यक्ताक्षरशब्दितजीवस्यपरमात्मापेक्षया भेदनिर्देशोगृह्यते ।  प्रकरणान्तरयोर्जीवपरत्वेपि श्रुतिप्रिसिद्घया अत्रत्याक्षरा व्यक्तशब्दयोः परमात्मपरत्वं किंनस्यादिति शंकायां प्रकरणान्तरोक्तत्वं प्रत्यभिज्ञानमुखेन तदैकार्य्थोपपादकमित्यभिप्रायेणाह अतोत्रापीति । नन्विति वक्ष्यमाणस्य उक्त इति भूतनिर्देशानुपपत्या वक्ष्यमाणप्रकरणस्थस्य . मुक्तजीवस्वरूपस्य अव्यक्तोक्षर इत्युक्त इति । उक्त शब्दार्यत्वेनाभेदान्वयप्रदर्शनं नसम्भवतीत्यर्थः । । उपब्रह्मणीयश्रुतिं विना उपब्रह्मणासम्भवात् श्रुतेश्चानादितया वक्ष्यमाणप्रकरणस्थस्य तत्कलिश्रुत्युक्तत्वे न भूत निर्देशोपपत्तिरित्यभिप्रायेण परिहरति । तत्तत्प्रकरणेति । मयैवैते निहता इत्यत्र पूर्वमेवेत्यनेन क्तप्रत्ययकर्मत्वमात्रपरत्वासम्भवात्  भविष्यन्त्या अपि निहति क्रियायाः मयैवेते इत्याद्युक्तेः पूर्वमेव संकल्पतया संकल्पद्वाराभूतत्वान्वयवत् प्रकृतेत्युक्ति क्रियायाः भूतत्वान्वयस्सम्भवतीति परिहारान्तरमाह । निहता इत्यादि । अत्रपूर्वपरिहारे उक्तक्रियायां वक्तृकर्तृकत्व स्वारस्यालाभः । तन्मुखेन प्रत्यभिज्ञान सैकर्यालाभश्च पूर्वापरितोषः । द्वितीयपरिहारे 
प्रकृत्यर्थे प्रत्ययार्थस्य साक्षादन्वयालाभः उत्तपरितोषोऽभिप्रेत इत्यनुसंन्धेयं , सूत्रं  सूत्रविदोविदुरित्यादाविवगातिविद इति प्रकृतक्रियाकर्मत्वेनोपस्थितार्थविदां कर्त्रृत्वेनान्वयपरित्यागेन वेद विदां कर्त्रृत्वेनान्वयप्रदर्शनानुपपत्तिरित्याशंक्य वेदवित्पदस्यप्रकरणोपस्थितत्वात् प्रकृतार्थे प्रमाणलम्भकत्वाच्च वेद विद इति कत्रध्याहारः कृत्य इत्याशयेनाह आहुरित्यत्रेति । एकप्रकरणपरमगतिशब्दद्वयस्य एकार्थकत्वस्पाद्यात् अयमेवेत्यादि भाष्यवैफल्यमाशंक्य यः प्रयातीत्यत्रसामान्येन परमागातित्वेनोक्तः चतुर्था अचिद्विलक्षणमुक्तजीव इति  वक्तुं तमाहुः परमांगाति मित्युक्तम् । अतो न परमागतिशब्दद्वयपौनरुक्त्यमिति भाष्याभिप्रायमाह । सयाति परमांगतिमिति सामान्यनिर्देश इति अव्यक्तोक्षर इत्युक्त इत्यत्र  उक्तशब्दे प्रकृत्यर्थेवक्तुकर्तृकत्वलाभार्थं साक्षात्प्रत्ययार्थान्वयलाभार्थं च स अव्यक्तोक्षर इत्युक्तः तमाहुः परमांगतिमिति तच्छब्दाध्याहारेण वाक्यभेदं विना योव्यक्तोक्षर इत्युक्तः तमाहुः परमांगतिमित्येकवाक्यत्वाश्रयणेन । अक्षरं ब्रह्मपरमं अव्यक्तो अव्यक्तात्सनातन इत्युक्तः यः तं सयाति परमांगतिमित्याहुरिति मूलार्थमभिप्रेत्य अयमेवेत्यादि भाष्यं प्रवृत्तं इत्याशयेनाह यद्वेति । अक्षरं ब्रह्मपरमं अव्यक्तो अव्यक्तादित्यत्र परमात्मपरत्वशंकापरिहारार्थं जीवपरत्वे निश्चित प्रकरणोक्तत्वलाभाया सः अव्यक्तोक्षर इत्युक्तः तमाहुः परमांगतिमिति वाक्यभेदेन योजना कृतेत्यपि तात्पर्यमनुसन्धेयं । अत्र च यदक्षरं वेदविदो वदन्तीत्यादि श्लोकभाष्यावसरे अस्य प्रकरणस्य परमात्मपरत्वशंकापरिहारः तात्पर्यचन्द्रिकायां प्रपञ्चितः । तद्विवरणं विस्तरभयान्नास्माभिर्लिख्यते । अव्यक्तोक्षर इत्युक्त इत्यनुवादवाक्ये अव्यक्तशब्दस्य पूर्वं व्याख्याततया अक्षर इति पदं प्रतीकोपादानपूर्वकं मुक्तात्मस्वरूपपरतया व्याख्यातं भाष्ये अक्षरशब्दस्य स्वरूपेण -क्षरणाभावपरत्वे अचिद्व्यावृत्तिस्सिध्येत् । नतु बद्धचेतनव्यावृत्तिः । असंकोचेनक्षरणाभावपरत्वे स्वरूपतस्स्वभावतश्च निरूपाधिकनिर्विकारे परमात्मस्यैव अक्षरशब्दस्य वृत्तिर्युक्तेत्याशंक्य अव्यक्तोक्षर इत्युक्त इति जीव परत्वेन निर्णीत प्रकरणोक्तत्वोक्त्या अक्षरं ब्रह्मपरममित्याद्युक्ताक्षरस्य तात्पर्यचन्द्रिकोक्तन्यायजातानुसारेण च जीवत्वसिद्धौ स्वरूपतस्स्वभावतश्च सोपाधिकनाशाभावरूपयोगार्थसंकोचस्य सम्भवतस्त्यायोगात् मुक्तात्मपरत्वोक्तिर्युक्तेत्यभिप्रायेणावतारयति अत्राक्षरेति । अत्र प्रकृतेर्मुक्तात्मनित्यर्थः । अक्षर शब्देन समानन्यायतया परमात्मनि स्वरसोपि परमगति 
शब्दो मुक्तात्मपरत्वेनोक्त इत्यभिप्रायेण परमगतिशब्दयोरित्युक्तं प्रयोगयोग्यतामिति निश्शेषप्रकृतिसंसर्ग वियुक्तनिरतिशयानन्दरूप- स्वाभाविकाकारेणाविर्भूतत्वम् । अक्षरत्वपरम- गतित्वान्वयितावच्छेदकमिति भावः । भगवत्स्थानत्वेन प्रसिद्धवैकुण्ठस्थानं प्राप्तस्यापुनरावृत्तिरूपं स्फुटोर्थं विहाय यं प्राप्येत्यादेरर्थान्तरकथनमयुक्तमित्या शंक्य सहश्रुतानां संभूयकारित्वव्युत्पत्या आपातप्रतीतस्यापि तस्यार्थस्य केवलाधिकारि प्राप्यपरप्रकरणानुगुणत्वात् यं प्राप्येत्यनेन मुक्तस्वरूपं प्राप्तस्यैवा पुनरावृत्तिरुच्यते । तस्यापुनरावृत्युपपादकतया परमस्थानत्वोक्तिरित्येव वक्तव्यं अत एव यमिति पुल्लिङ्ग यच्छब्दप्रयोगः । यमित्यनेन पूर्वयच्छब्दरूपेण तमाहुः परमांगतिमित्युक्ततच्छब्दार्थः परामृश्यते । तद्धामपरमं ममेत्यत्र तत्पदं प्रकृतं परंसत् धामेति विधेयलिङ्गानुसारि अन्यथास्यात् प्राप्य ननिवर्तन्ते तद्धामपरमं ममेति निर्देशापत्तिः । एवञ्च प्रकृतमुक्तात्मस्वरूपे तद्धामपरमं ममेति परमधामत्वोक्तेः अपुनरावृत्युपपादकतया अन्वयस्य वक्तव्यतया भगवतः परमनियमनस्थानं अपरिच्छिन्न ज्ञानविकासशालित्वं चोपपादकतया तद्धामपरमं ममेत्यनेन विवक्षितमिति भाष्याभिप्रायमनुसन्धायाह अनिवृत्ति हेतुत्वेनेति । अयमन्ध इति परमनियमन स्थानत्वादिरूपार्थ इत्यर्थः । यच्छब्दस्य प्रकृतमुक्तात्मपरत्वे सत्येव तद्धामेत्यस्य वक्ष्यमानार्थं परत्वं युज्यत इत्यभिप्रायेण एवंभूतस्वरूपेणावस्थितमित्येतवन्मात्रोपादानं कृतम् । ममेति षष्ठ्या सम्बन्धसामान्यवाचितया कार्यकारणभावव्याप्यव्यापकभावशेषशेषिभावादि सम्बन्धस्ययोगतया च नियन्त्रृनियाम्यभावरूपसम्बन्धविशेष परत्वयुक्तमित्याशंक्यकार्यकारणभावा..... सम्बन्धस्य मुक्तस्वरूपविषये उत्कर्षाभावात् परमं ममधामेति समभिव्याहृतसम्बन्धविशिष्टे परमत्वोक्तिरयुक्तास्यात् । नियमनार्थत्वेतु मुक्तस्वरूपस्य स्वात्मानुभवरूपनिरतिशयानन्दप्रवर्तनत्वतद्विरोधिनिवर्तनयोः भगवत्कर्त्रृकयोः अचिद्बद्धनियमनापेक्षया उत्कृष्टत्वात् । परमं ममधामेति सम्बन्धविशिष्टे पारम्यान्वय उपपद्यते । किञ्च सम्बन्धसामान्यपरत्वेमत्सम्बन्धि यत्किञ्चिद्वस्तु न स्थानमिति वक्तव्यतया सप्रतियोगिक स्थानशब्दार्थे अस्मच्छब्दार्थस्य समभिव्याहृतस्य प्रतियोगित्वेनान्वयो न स्यात् । नियमनार्थत्वे तु नियाम्य रूपाधिष्ठेये स्थानशब्दार्थे अस्मच्छब्दार्थस्य नियन्त्रृतया प्रतियोगित्वेनान्वयस्सम्भवतीत्यभिप्रायेण 
सम्बन्धविशेषपरत्वमात्रमित्याशयेनाह तद्धाम ममेतीति । सम्बन्धमात्रेतिमात्रपदं कार्स्त्नपरं प्रागेवेति मुक्तेः प्रागेव सत्वादित्यर्थः । मुक्तं प्रतिसम्बन्धसामान्योत्कर्षस्य बाधितत्वादितिभावः । युक्त्यन्तरमाह स्थानस्यचेति । नियमाच्चेत्यन्वयः । मुक्तस्वरूपस्यनियमसोत्कर्षे श्रुतिं प्रमाणयति य आत्मनीति । यस्सर्वेषु भूतेषुतिष्ठन्निति पर्याये प्राणिसामान्यस्यनियमनस्थानत्वेनोक्ततया य आत्मनीति यस्सर्वेषु भूतेषुतिष्ठन्नितिपर्याये प्राणिसामान्यस्य नियमनस्थानत्वेनोक्ततया य आत्मनि तिष्ठन्निति प्रकृतिवियुक्तनिष्कृष्ठात्मस्वरूपनियम्यात्वपरित्वादिति भावः । विशेषोक्ति बलान्नियमनोत्कर्षो लभ्यते नवेदेति च य आत्मनि तिष्ठन्नात्मनोन्तर इत्युक्तान्तर्बहिर्व्याप्त्योर्देशकालविषया परिच्छेदेनमुक्तस्यापीयत्तयादुर्विज्ञेयत्व परमित्यपि तात्पर्यम् । स्थानपर्यायेति वक्ष्यमाणयोजनाव्यावृत्यर्थ मुक्तम् । अचित्बद्धजीवयोरपि भगवन्नियाम्यत्वात् पारम्यस्य देशकालासंकोचेनोपपत्तेश्च । अपित्बद्धजीवयोर्व्या....त्वकथनमयुक्तमित्याशंक्याह अत्रेति । नियाम्यसंकोचपरत्वे बाधकमाह अप्राप्यत्ववशादिति । अचेतने बद्धचेतने च कैवल्यार्थिप्राप्यत्वाप्रसक्तेर्यं प्राप्य न निवर्तन्त इत्यपुनरावृत्तिरूपप्राप्तिविषयत्वेन उक्तस्य परमधामशब्दार्थतया परमदं क्वचिद्बद्धव्यावर्तकत्वेन वक्तव्यमिति भावः । अपुनरावृत्तेर्मूल त्वाएवोक्तत्वात्तच्चापुनरावृत्तिरूपमिति वाक्यं विफलमित्याशंक्य अपुनरावृत्तिर्नसम्भवतीति शंका परिहारार्थमित्याशयेन  शंकां तावदाह यदिमुक्तोपीति च शब्दश्शंकानिवृत्ताविति तात्पर्यम् । नहि प्रतिज्ञामात्रेवार्थ सिद्धिरित्याशंक्य परिहाराभिप्रायमाह । अयंभाव इति । प्रक्षयादिति कैवल्यनित्यत्वपक्षेनिश्शेषप्रकृतिसम्बन्ध निवृत्तेरित्यर्थः । प्राकृतकैवल्यपक्षेप्रकृति भोगव्यापककर्माणां निश्शेषनिवृत्तेरित्यर्थः । नमुक्तस्येति । मुक्तपदं प्रकृतिवियोग प्रापककर्मनिवृत्तिपरं, निश्शेष प्रकृतिसम्बन्धनिवृत्तिपरं वा संसारगन्ध इति । संसारपदं प्रकृतिभोगपरं प्रकृतिसम्बन्धपरं वा सामाग्र्या अनादि सिद्धत्वात् । प्रतिबन्धकत्वस्यासत्वाच्च । आत्मानुभवरूपनिरतिशयानन्द एव भवति न तु प्रकृतिभोगः प्रकृतिसम्बन्धो वेत्यर्थः । च शब्दस्समुच्चयपर इत्यभिप्रायेणाह यद्वेति । अनावृत्तिशब्दादिति न्यायेन भगवत्प्राप्तिवत् केवलाधिकारिणस्स्वात्मप्राप्तिरप्यपुनरावृत्तिरूपेति प्रतिबद्यभिप्रायेण भगवत्स्स्वरूपात्मकप्राप्यसमुच्चय परंश्शब्द इति भावः । तथा च निश्शेषप्रकृति भोग 
तत्सम्बन्धनिवर्तनेन स्वात्मानुभवरूपनिरतिशयानन्द प्रापणलक्षणोत्कृष्ट नियमन विषयत्वात् । यं प्राप्यननिवर्तन्त इति मूलान्वयोभिप्रेत इति भावः । धामशब्दस्य तेजः परत्वे स्वसजातीयप्रकाशान्तरनिरपेक्षव्यवहारानुगुण्य मादायज्ञानलक्षणाप्रसङ्गात् स्थानपरत्वे तद्विरहाच्च । द्वितीययोजनानुत्थितिमाशंक्य पूर्वापरितोषमाह नियमनस्थानमितीति । ज्ञानलक्षणामूलभूतानुपपत्तिमाह अस्त्विति । आत्मस्वरूपस्य शुक्लभास्वररूपविलक्षणतेजस्वानुपपत्तेरिति भावः । धामपदस्यापरिच्छिन्नज्ञानलक्षणायां परममिदमिति विशेषणवैफल्यमाशंक्याह विशेषणफलितमिति धामपदेन ज्ञानलाक्षणिकेन स्वसजातीयानपेक्षव्यवहारानुगुण्यरूपप्रकाशवत्वं लभ्यते । तत्र च धर्मद्वारकप्रकाशवत्वस्यापिलाभेन अत्र पारम्यविशेषणे निश्शेषज्ञानसंकोचक निवृत्ति प्रयुक्तापरिच्छिन्नज्ञानविकासवत्वं फलितमिति भावः । धामशब्दस्याधिष्ठेयरूपस्थानपरत्वे ममेत्यस्याधिष्टात्रृतयाप्रतियोगित्वेनान्वयस्सम्भवति । ज्ञानपरत्वे तु ममज्ञानमित्यनन्वय इत्यत आह प्रकाशपक्ष इति । परमंधामेत्यनेन अपरिच्छिन्नज्ञानविकासशालित्वलाभेन तस्यस्वाभाविकतया निश्शेषज्ञान -संकोचनिवृत्तौ विच्छेदशंकाया असम्भवात्, प्रकाशपक्षे परमं धामेत्यनेनैव यं प्राप्य न निवर्तन्त इत्यत्रहेतुसिद्धया ममेति हेतुविशेषणं व्यर्थमित्याशंक्य शेषत्वस्य षष्ठ्यर्थत्वाङ्गीकारेणापरिच्छिन्नज्ञानविकास शालीमच्छेषभूत इत्युक्तौ भगवता स्वार्थं स्वाभाविकापरिच्छिन्नज्ञानविकासस्य निश्शेषज्ञानसंकोचकनिवृत्तिपूर्वकं करणे पुनर्ज्ञानसंकोचेन भगवत्संकल्पान्न सम्भवत्येवेति हेत्वन्तरं लभ्यत इति परिहारमभिप्रेत्यमच्छेषभूतमिति वाक्यार्थ इत्युक्तम् । अत एव सामान्येनोक्तस्य शेषत्वस्य मुक्तविषये विशेष्योक्तिरित्यभिप्रायेणाह यद्यपीत्यादिना, एवं सम्प्रदाय चन्द्रिकायां अव्यक्तोऽक्षर इत्युक्त इति वाक्यभाष्योपादानेन येत्वक्षरमित्यादिद्वादशाध्यायवाक्यभाष्यमपि केवलस्यमोक्षरूपत्वसाधकमिति सूचितम् । तत्रतावदिदं प्रकृतापेक्षितं गीता वाक्यम् । येत्वक्षरमनिर्देश्यमव्यक्तं पर्युपासते । ते प्राप्नुवन्ति मामेव सर्वभूतहितेरता इति । अत्रेयं भाष्यसूक्तिः । येत्वक्षरं प्रत्यगात्मस्वरूपम् । अनिर्देश्यं देहादन्यतया देवादि शब्दानिर्देश्यं । तत एव चक्षुरादिकरणाव्यक्तमुपासते । तेपि मां प्राप्नुवन्त्येव । मत्समानाकारं संसारिणमात्मानं प्राप्नुवन्त्येवेत्यर्थः । ममसाधर्म्यमागता इति हि वक्ष्यते इति च यत्तात्पर्यचन्द्रिकासूक्तिरूपयुक्तांशे प्रदर्श्यते । अक्षरनिष्ठस्यापकर्षमाह येत्वक्षरमिति श्लोकत्रयेण एवं सतत युक्तायेभक्तास्त्वां पर्युपासते 
। येचाप्यक्षरमव्यक्तं तेषां के योगवित्तमाः इति प्राणवाक्ये जिज्ञासप्राप्य स्याक्षरशब्देन निर्देशात् । येत्वक्षरमित्याद्युत्तरवाक्येपि तथा निर्देशात् । मां प्राप्नुवन्तीत्यस्य मत्समानाकारं संसारिणमात्मानं प्राप्नुवन्तीत्यर्थकथनाच्च । जिज्ञासु प्राप्यकैवल्यस्य मोक्षरूपत्वसिद्धिरित्यनुसन्धेयम् । एवं भाष्यसूक्तिबलादपि कैवल्यस्य जिज्ञासुप्राप्यत्वं भाष्यसूक्तिसिद्धमिति संप्रदाय चन्द्रिकायां प्रदर्शितम् । इयं तावत्सूक्तिः । अथ कैवल्यार्थिनां स्मरणप्रकारमाह । अथ कैवल्यं प्राप्तानां पुनरावृत्तिर्नविद्यत इत्याह अतः परमध्यायशेषेण । ज्ञानिनः कैवल्यार्थिनश्च पुनरावृत्तिमैश्वर्यार्थिनः पुनरावृत्तिं चाहेत्यादिषु प्रकृति विनिर्मुक्तात्मस्वरूप प्राप्तिप्रतिपादक पद्यावतारिकासु कैवल्यपदप्रयोगदर्शनात् । प्रकृति विनिर्मुक्तात्मस्वरूपाप्राप्तिः कथं कैवल्यतया ज्ञातेति न शंकनीयमिति । अत्र जिज्ञासोः प्रकृत विनुर्मुक्तात्मस्वरूपावाप्तौ सत्यामपि सा कैवल्यशब्दार्थो न भवति । तस्यार्चिरादिगतेः प्राक् तन्मध्ये वा प्रकृतिभोगराहित्येन निरतिशयानन्दात्मानुभवरूपकैवल्याभ्युपगमात् । अथवा भूमविद्यान्तर्गतप्राणविद्या निष्ठस्य आत्मानुभव एव कैवल्यम् । कैवल्यं भगवन्तं चेत्यादिषु भावप्राप्तिराहित्येनैव कैवल्यस्य पृथङ्निर्देशात् । तस्मादचिन्मित्रं केवलं वाचिद्वस्तु ब्रह्मदृष्ट्या तद्वियोगेन वा य उपासत इति भूमविद्यान्तर्गत ब्रह्मदृष्टिरहितप्राण विद्यानिष्ठे केवलात्मोपासकत्वस्य श्रीभाष्यसूक्तौ व्याहृतत्वाच्चा जिज्ञासुप्राप्ये कैवल्यशब्दस्य श्रीभाष्यसारदीपेषु क्वापि व्यवहारा दर्शनाच्च । प्राणविदेवकेवलः न तु पञ्चाग्नि विजिज्ञासुरिति शंकाभिप्रायः । इत्यादिष्वित्यादि शब्देन एवमैश्वर्यार्थिनः कैवल्यार्थिनश्च स्वप्राप्यानुगुणं भगवदुपासनप्रकाश उक्त इति, यदक्षरं वेदविदोवदन्तीत्यादि तद्धामपरमं ममेतिश्लोकव्याख्यानसमाप्तिरस्वभाष्यवाक्यं गृह्यते । एवमार्तो जिज्ञासुरर्थार्थीत्यत्र ज्ञानशब्दार्थकथनावसरे प्रकृतिवियुक्त केवलात्मन्यपर्यवस्यन्निति भाष्यवाक्यमपि गृह्यते । प्राणविद्यानिष्ठात्मानुभवः, कैवल्यं भगवन्तं चेत्यादिषु कैवल्यशब्दार्थो न भवति । ऐह लौकिकमैश्वर्यं स्वर्गाद्यं पारलौकिकमित्यैहिकामुष्मिकभेदभिन्नैश्वर्यान्तर्भावात् प्राणविदनु भवस्य तस्मादचिन्मिश्रमित्यादि भाष्यसूक्तौ केवलशब्दः उपासने अचिद्वियोगपरः । न तु वस्तुतः प्रकृति वियुक्तस्यात्मनो भोगे प्रकृति भोगराहित्यरूपमुख्यकैवल्यपरः । अचिन्मिश्रं केवलंवाचिद्वस्तूपासत इति क्वचिद्विशिष्टवेषेणोपासनस्य तद्राहित्यवेषेणोपासनस्य च प्रतिपादनात् श्रीभाष्यादिषु पञ्चाग्निविद्यानिष्ठोपास्ये केवलशब्दाप्रयोगः तत्प्राप्यानुभवे 
कैवल्यशब्दाप्रयोगश्च न दोषः । अनुचितमविरुद्धमन्यतो ग्राह्यमिति न्यायेन श्रीमद्गीताभाष्यसूक्तिपञ्चके पञ्चाग्निविद्यानिष्ठ जिज्ञासुप्राप्यात्मवस्तुनि केवलशब्दस्य तत्राप्यानुभवे कैवल्यशब्द प्रयोगस्य च दर्शनेन श्रीभाष्यादिष्वपि तस्याभिप्रेतत्वोपपत्तेरिति परिहाराभिप्रायः । पद्यावतारिकास्वित्यवतारिका शब्दः । एवमैश्वर्यार्थिन इत्यादि पूर्वोक्तोपसंहारवाक्यस्य प्रकृतिवियुक्त केवलात्मन्यपर्यवस्यन्नित्यस्यचोपलक्षणमित्यनुसन्धेयम् । इत्थमार्तोजिज्ञासुरित्यादि श्लोकभाष्यस्वारस्याषृकेन अक्षरं ब्रह्मपरममिति गीतास्थाक्षरशब्द स्वारस्येन यदक्षरमित्यादि श्लोके तत्ते पदमिति प्रकृताक्षरसदृशमुक्तस्वरूपपरतच्छब्दबलेन अव्यक्ताक्षर इत्युक्त इति जीवपरत्वे न निश्चिताक्षरशब्दोपादानेन येचाप्यक्षरमव्यक्तं तेषां के योगवित्तमा इति द्वादशाध्यायप्रश्नवाक्यस्थ जिज्ञासूपास्यविषयादक्षरशब्दबलेन येत्वक्षरमनिर्देश्यमिति तदुत्तरवाक्यस्थाक्षरशब्दबलेन च, ऐश्वर्याक्षरधात्म्य भगवच्चरणार्थिनां, संस्कृत्यक्षरवैष्णवाध्वस्विति यामुनाचार्यसूक्तिद्वयबलेन मुक्तस्वरूपपरत्वेनोदाहृत गीतास्थाक्षरशब्दचतुष्टयव्याख्यानभाष्यबलेन, सयातिपरांगतिं, तमाहुः परमां गतिमिति परमगतिशब्दद्वयस्वारस्येन तद्व्याख्यानभाष्यसूक्तिद्वयबलेन, येत्वक्षरमित्यादिप्रकरणे ते प्राप्नुवन्ति मामेवेति वाक्यभाष्यसूक्तिबलेन च जिज्ञासु रूपकैवल्यार्थि प्राप्यमुक्तजीवस्वरूपमिति कैवल्यं मोक्ष एवेति सम्प्रदायचन्द्रिका तात्पर्यनिष्कर्ष इति सिद्धम् । एवं स्वात्मानुभूतिरितियाकिलमुक्तिरुक्ता । इति श्रीवत्सांकमिश्रसूक्तिः ऐश्वर्यमक्षरगतिं परमं पदं वा इति श्रीपराशरभट्टार्यसूक्तिश्च कैवल्यस्य मोक्षरूपत्वे प्रमाणमिति संप्रदायचन्द्रिकायां तत्सूक्तिद्वयोपादानेन गम्यते । तत्र प्रथम श्लोके मुक्तिशब्द प्रसिद्धिस्वारस्यं विवक्षितम् । द्वितीयश्लोके अक्षरगतिशब्देनाक्षररूपप्राप्योक्ता जिज्ञासु प्राप्यस्य कैवल्यस्य नाशाभावकथनेन मोक्षरूपत्वमभिप्रेतम् । तस्मात्संप्रदायचन्द्रिकायां बहुप्रमाणोपपत्तिसम्प्रदायैः कैवल्यस्य मोक्षरूपत्वसमर्थनात् । रहस्यविवेके सर्वबन्धविनिर्मोकेपि मोक्षभेदस्य त्रेधासमर्थनात् । न्यायसिद्धाञ्जने कैवल्यं मोक्ष इति पक्षस्य बहुधासूचनात् । तात्पर्यचन्द्रिकायामित्येषादिगितिदिक्प्रदर्शनेन तत्पक्षसूचनाच्च । चरमश्लोकाधिकारे कैवल्यस्य मोक्षरूपत्वे ब्रह्मानुभवेन विना अवस्थानं न घटत इत्यहृदयोक्तिरिति सिद्धम् । एतेनाचिद्ब्रह्मानुभवाभावात् स्वात्ममात्रानुभवे 
कैवल्यशब्दप्रयोगश्चरमश्लोकाधिकारवाक्यपूर्वपक्षाभिप्रायवैभववादादिरविरोधोनेय इति श्रुतप्रकाशिकोक्तरीत्या मिथो विरोधे दुष्परिहारेयुक्तियुक्तं ग्राह्यमिति न दोष इति श्रुत प्रकाशिकोक्तरीत्या  च कैवल्यानित्यत्वपक्षस्यान्वरुह्यवाद इति सिद्धम् । न्यायसिद्धाञ्जने बहुधा पक्षान्तरसूचनात् । तात्पर्यचन्द्रिकायां दिक् प्रदर्शनेन तत्सूचनाच्च पूर्वोक्तरीत्याकैवल्य नित्यत्वपक्षस्यैव ग्राह्यत्वाच्च। किञ्च कैवल्य शब्दस्याचिदनुभवाभावपरत्वे कैवल्यार्थि प्राप्यस्य सर्वबन्धविनिर्मोक वाच्याक्षरशब्देन निर्दोषो न घटते । जिज्ञासुः प्रकृति वियुक्तात्मस्वरूपावाप्तीच्छुः प्रकृतिवियुक्त केवलात्मन्यपर्यवस्यन् तमाहुः परमांगतिं सयाति परमांगतिम् । प्रकृति वियुक्तं मत्समानाकारमपुनरावृत्तिमात्मानं प्राप्नोतीत्यर्थः । तेप्राप्नुवन्ति मामेव, मत्समानाकारमसंसारिणमात्मानं प्राप्नुवन्तीत्यर्थ इत्यादि निश्शेष प्रकृति सम्बन्धाभावपरभाष्यसूक्तिविरोधाच्च, निश्शेषात्मानुभवविरोधिरूपवस्तुराहित्यपरत्वं विनावस्तुतः प्रकृति सम्बद्धे प्रकृतिभोगाभावमादाय कैवल्यशब्दोक्तेः परिभाषिकत्वापत्तेः । अचिद्राहित्यापेक्षया अचिदनुभवराहित्यस्य कैवल्यशब्दार्थत्वे प्रवृत्तिनिमित्तगौरवापत्तेश्च । आत्मभोग विरोधिनिवृत्तिपरत्वाभावे केवलशब्दप्रवृत्तिनिमित्तसंकोचापत्तेश्च । केवलशब्दस्य ब्रह्मानुभवाभावपरत्वमप्ययुक्तम् । ब्रह्मानुभवस्य परमपुरुषार्थत्वेन तद्राहित्यस्य जिज्ञासुप्राप्यरूप कैवल्यशब्दार्थत्वानुपपत्तेः । निरतिशयसुखाभावस्यापुरुषार्थत्वात् । अत एव सर्वेच्यवन धर्माण इति निन्दा वाक्ये ब्रह्मानुभवाच्च्यवनं च्यवनशब्दार्थ इति तात्पर्यचन्द्रिकायामनुगृहीतं । यदप्युक्तं चरमश्लोकाधिकारे स्वात्मानुभूतिरिति याकिलमुक्तिरुक्ता । मुक्तानां परमांगतिः इत्यादिषु कैवल्याधिकारिविषये मुक्तिवाचकशब्दोपि विगतेच्छाभयक्रोधो यस्सदामुक्त एव सः । प्रवसित इव गेहे वर्तते यस्समुक्त, इत्यादिष्विव प्रसिद्धप्रबलमुक्ति विरोधिनिवृत्तिपरत्वमादाय मुक्तप्रायत्वपरत्वेन निर्वाह्य इति । तत्रापि पक्षान्तरमुपन्यस्तवतां वेदान्ताचार्याणामयमपरितोषोभिप्रेतः भोगा इमे विधिशिवादि पदं च किञ्च स्वात्मानुभूतिरिति याकिलमुक्तिरुक्त्वा । सर्वं तदूषजलदोषमहं जुषेयहस्त्यद्रिनाथतवदास्यमर्हारसज्ञ इति श्रीवत्सांकमिश्रसूक्तौतावत् मुक्तिशब्दस्य सर्वबन्धविनिर्मोकरूपयोगार्था संकोचसम्भवे तत्संकोचकल्पनमन्याय्यम् । मुक्तिः कैवल्यनिर्वाण श्रेयोनिश्रेयसामृतमिति सर्वबन्धविनिर्मोकरूप असंकुचितार्थे मुक्तिशब्दस्य 
निघण्टुप्रसिद्धिविरोधश्च मुक्तोपनृप्यव्यपदेशात् । मुक्तः प्रतिज्ञानात् ।। इत्यादि सौत्रप्रयोगविरोधश्च । अपि च ऐहलौकिकमैश्वर्यं इत्यादि श्लोके प्राकृतसर्वभोगापेक्षया कैवल्यस्य पृथगुपादानवत् । भोगा इमे विधिशिवादिपदंचेत्यैहिकामुष्मिकसर्वफलमभिधाय किञ्चस्वात्मानु भूतिरितिकैवल्यस्य पृथगुपादानान्मुक्तिशब्दस्सर्वबन्धविनिर्मोकपर एव । अन्यधायाकिलमुक्तिरुक्तेति यच्छब्देन स्वात्मानुभूतेः मुक्तित्वप्रसिद्धयुक्ति विरोधश्च । सर्वन्तदूषजलजोषमित्याद्युत्तरार्धे आत्मानुभूतेर्मुक्तित्वसिद्धवत्कारेण साक्षान्मुक्तिरूपभगवत्प्राप्तिव्यावर्तकतया दास्यमहारसाभावेन उषजलवद्वरस्य कैवल्ये प्रतिपादनेन कैवल्यस्य सर्वबन्धविनिर्मोकरूपमुक्तिरूपत्वाभावे दास्यमहारसाभावेन उषजलवद्दुःखावहारसवत्वेन च साक्षान्मुक्ति व्यावृत्तिकथनस्य अप्रसक्तप्रतिषेधत्वप्रसङ्गेन न च सर्वबन्धविनिर्मोक एव मुक्तिशब्दार्थः । अन्यच्च महच्छब्देन पूर्वोक्तरीत्यास्वरूपरूपगुणविभूतिभिः रसशब्दत भोग्यापरिच्छेदोऽभिप्रेतः । अतोपि कैवल्यस्य मुक्तिरूपत्वसिद्धिः अनुगृहीतञ्च सम्प्रदायचन्द्रिकायां कैवल्यस्यसाक्षान्मुक्ति वैषम्यकथनावसरे । न च प्रकारान्तरेण केवलपरमपुरुषनिष्ठ योस्साम्याभ्युपगमे कथमन्यतरस्यानुत्कृष्टत्वमवगतमिति वाच्यम् । दास्यस्य स्वाम्यनुभवजनितानन्दातिशयवत्वस्य स्वरूपानुरूपत्वेन तादृशानन्दस्याभावात् । अत एव श्रीवत्सांकमिश्रैरपि भोगा इमे इत्यादि श्लोके दास्याननुगुणत्वेन कैवल्यस्यासारत्वं प्रतिपादितमिति अत्र शंकावाक्ये साम्याभ्युपगम इत्यन्तेन भोग्यल्पत्वबहुत्वरूपवैषम्यसद्भावेपि भोगस्वरूपतरतम्यराहित्यरूपप्रकारान्तरेण साम्याभ्युपगमेपीति विवक्षितम् । केवलेति । केवलश्च परमपुरुषनिष्ठश्च केवलपरमपुरुषनिष्ठ तदुभयागतानन्दयोरित्यर्थः । अन्यतरस्येति केवलपरमपुरुषनिष्ठयोरन्यतरस्य । केवलस्येत्यर्थः । ब्रह्मस्वरूपतद्गुणादीनां केवलाधिकार्यपेक्षया मुक्तभोग्यत्वेन स्वस्वभोग्यपूर्तेरुभयत्राप्यविशेषण केवलस्यानुत्कृष्टत्वं ज्ञानिभोग्यापेक्षया जिज्ञासुभोग्याल्पत्वेनापकृषृत्वपरिभाषायां लोके स्वस्वरूपगुणाद्यपेक्षया परस्वरूप गुणादेर्भोग्यत्वातिशया दर्शनेन ब्रह्मस्वरूपगुणानां भोग्यतांशे स्वस्वरूपापेक्षया अपकृष्टत्वप्रसङ्गादिति भावः । मूलमन्त्रमन्त्ररत्नादौ निष्कृष्ट जीवस्वरूपसामान्यस्य भगवत्प्रतीति प्रधानोद्देश्यक व्यापारार्हत्व स्वप्रीति प्रधानोद्देश्यकव्यापारानर्हत्वयोस्सङ्ग्रह विस्तराभ्यां प्रपञ्चितत्वेनन्यार्थ भगवन्प्रीत्युद्देश्यक प्रवृत्तेः । 
भगवत्प्रियतमत्वस्यानन्यार्थस्वप्रीत्युद्देशक स्वप्रवृत्ति मात्रे भगवदप्रियत्वस्य च सदृढप्रमाणसिद्धतया अनवधिकातिशयप्रीतिकारितशेषवृत्तिरूपतादृश व्यापारफलोपहित तादृशव्यापारार्हत्वरूपशक्ति विशेषस्य तादृशफलप्राप्यत्वेन तद्व्यापकीभूत तादृशफलोपधानमूलभूतनिरतिशयानन्दस्यापि तादृशशक्तिविशेषव्यापकत्व लक्षणदास्यानुगुण्यसद्भावेन स्वप्रीतिमात्रोद्देश्यक प्रवृत्तिमति केवलात्मनि भगवत्प्रियतमानन्दाभावेन परमपुरुषनिष्टापेक्षया कैवल्यस्योत्कृष्टत्वं न सम्भवतीत्यभिप्रायेण परिहरति दासस्येति । एतेन मूलमन्त्रादि जनितस्वरूपयाथात्म्यज्ञानवतो भगवदिष्टत्वस्यैस्वेष्टतावच्छेदकतया स्वस्वरूप गुणाद्यपेक्षया भगवत्स्वरूपगुणादिकमेवातिशयित भोग्यमिति । न जीवस्वरूपापेक्षया भगवत्स्वरूपादेर्भोग्यत्वांशे अपकृष्टत्वप्रसङ्गावकाश इत्यपि सूचितम् । भोगा इमे इत्यादि सूक्तौ दास्य महारसज्ञ इत्यत्रमहच्छब्देन भगवत्प्रियतमत्वेन रसशब्दते भगवद्दास्ये अपरिमित भोग्यानुभवकारित्व पूर्वोक्त स्वरूपानुगुणत्वादिकमभिप्रेत्यमित्याशयेन संवादमाह । अत एवेति । यत्तदोर्नित्य सम्बन्धात् । य इमे भोगाः यच्चविधि शिवादिपदं यचमुक्तिः । सर्वं तदित्यन्वयः । ते च तच्च साचेति तत्सर्वमित्यर्थः नपुंसकमनपुंसकेनेत्येकशेष एकवद्भावश्च । अत्र यच्छब्दस्ययाकिलेत्येकत्र विशिष्योपादानां स्वात्मानुभूतेर्मुक्तित्व प्रसिद्धिद्योतनायेत्युक्तम् । उषजलदोषं उषोलवणभूमिः तद्युक्तजलरसानुभवं कुर्वीश्चेत्यर्थः । जलजोषमिति णमुलन्तप्रयोगः । मारत्त्यद्रिनाथ इत्यनेन अवशाः प्रतिपेदिर इति न्यायेन दिव्यमङ्गलविग्रहवैलक्ष्यण्यादि प्रदर्शनेन अस्मदीय शेषवृत्ति स्वीकारार्थमर्चावतार परिगृहात् दास्यं भगवदत्यन्ताभिमतमिति सूच्यते । तस्मात्साक्षान्मुक्तोक्तेः कैवल्यमुक्त्यपेक्षयादास्यमहारसमादायोत्कृष्टत्वस्य कैवल्यमुक्तेर्निकृष्टत्वस्य च आचार्यानुगृहीतत्वात् । सर्वबन्धविनिर्मोक रूपत्वमुभयत्राविशिष्टमिति सिद्धम् । एवं मुक्तानां परमागतिरिति श्रीसहस्रनामपाठे कैवल्यरूपमुक्तगतिव्यावर्तक परमशब्दोपादानबलात्कैवल्यस्य मुक्तगतित्वाभ्युपगमेन तद्व्यावर्तकतया परमशब्दोपादानमिति विरजापरमव्योम्नोरन्तरा केवलं स्मृतमिति वचनस्मारक तद्भाष्यसूक्तिबलाच्च कैवल्यं मोक्ष इति पूर्वमेवोक्तम् । अतो मुक्तशब्दस्य मुक्तप्रायत्वपरत्वेनागतिकगतिभूत निर्वाहानयुक्तः । यदपि चोक्तं चरमश्लोकाधिकारे जरामरण मोक्षायेति व्यपदेशोपि देवानाममरत्वव्यपदेशवदापेक्षिकः । क्रमेण मुक्तिपर्यन्त 
फलमपेक्ष्य तथाव्यपदेश इति वा सम्भवतीत्युक्तमिति । तदप्ययुक्तं । तदुक्तेरपि प्राकृतकैवल्यपक्षमभ्युपगम्य तत्पक्षे जरामरणायेति श्लोकार्थोपपादनपरत्वात् । अत्रापि नाशस्सामान्य वाचि, मरण शब्दस्य नाशविशेषपरत्वे अस्वारस्यं । प्रकृति वियुक्तात्मस्वरूपदर्शनायेति तद्भाष्यास्वारस्यं च तद्वारकफलफलत्वे साक्षात्फलपरत्वास्वारस्यमिति पूर्वमेवोक्तम् । इदमेवाप्राकृतकैवल्यपक्षोपन्यासहेतुभूतपूर्वापरितोषकत्वेन वेदान्ताचार्याभिप्रेतम् । तदेतत्सर्वमभिसन्धायरहस्य विवेके विस्तरेणानुगृहीतं । इयं तावत्तत्सूक्तिः ।
	ननु सोव्यात्ममात्रानुभवहेतुः पराभिध्यानादित्यादि सूत्रोक्त उपासनान्युगुणपलप्रसाधकभगवत्संकल्पः । स तु देहयोगाद्वासोपीत्युक्त प्रकारेण देहादिमूलकश्चेत् मोक्षोनस्यादिति चेत् । आत्मानुभव प्रतिबन्धकसकलकर्मणां तन्मूलकदेहसम्बन्धस्यपनाशात् । अयं मोक्ष इत्युक्तेर्नविरोधः । इदं भक्ति प्रष्टत्ति रूपपुण्यप्रसन्नं भगवदधीनस्वार्थानुभव कैंकर्ययोरपि समानं । तयोस्स्वस्वसाधनातिरिक्त स्वस्वविरोधिसकलकर्मक्षयोस्तीहीति चेत् । स आत्मानुभवस्यापि समासः । आत्मानुभवस्स्वतः प्राप्तो न भवति प्राप्तो न भवति हीतिचेत् । स्वार्थभगवदनुभव तत्कैंकर्ये अप्यहंकार ममकारगर्भत्वात् । किंकरस्य स्वतः प्राप्ते न भवतः । ज्ञानहेतु परमावकाश प्राप्यातावपि नश्यतइतिचेत् सोव्याप्तानुभवस्यापि समानः । आत्मानुभवनाशः भगवदनुबुभूषयोपारानेनेति चेत् । भगवदनुभव कैंकर्ययोस्स्वार्थतानिवृत्तिरपि तथेति वक्तुं शक्यं । तत्र तथोस्स्वार्थतानिवृत्तिः प्रायाश्चित्त पुरुषकारजन्य भगवत्कृपयेति चेत् । आत्मानुभव ऐश्वर्यकामना कृपया नश्येत् । न चानन्त्याय कल्पते । सर्वं हपश्यः पश्यति । छायावासत्वमनुगच्छेत् । किंकरा ममते नित्यमित्याद्युक्ताविभविद्रष्टुत्वपारतन्त्र्य  कैंकर्याव्यापि तया भगवत्कृपया ऐश्वर्य कैवल्यार्थिनोरपिस्युः । तत्क्रतुन्यायात्तानितयोर्नसन्तीति चेत् । तदुपायान्तरनिष्ठस्वप्रयोजन परयोरपि समानं । तथापि स्वार्थभगवदनुभवकैंकर्योमोक्ष इति चेत् । आत्मानुभवोपि मुक्तिरेव । स्वात्मानुभूतिरिति याकिलमुक्तिः, जरामरणमोक्षायेति वचनयोरन्यथाकरणमयुक्तमिति । अत्रायमभिप्रायोनुसन्धेयः । प्रत्युत विरोधिनः परमात्मशरीरत्वेन स्वात्मानुभवद्देतोस्स्वोच्चतादृशात्मानुभवमात्र मन्त्रेण भगवदनुभव प्रसङ्गो न घटत इति पूर्ववाक्ये ब्रह्मानुभवप्रतिबन्धकः कैवल्यानुभव हेतुरित्ययुक्तं । 
पराभिध्यानादिति सूत्रे भगलत्संकल्पस्य जीवगतस्वरूपाविर्भावप्रतिबन्धकत्वेनोक्ततया तत्प्रतिबन्धकत्वस्य देहयोगाद्वासोपीति सूत्रे सूक्ष्मस्थूलदेहसम्बन्ध प्रयुक्तत्वेनोक्त तया च तादृश भगवत्संकल्प विशेषहेतुभूत स्वात्मानुभव हेतोर्भगवत्प्राप्ति विरोधित्वस्य देहसम्बन्ध साहित्येनैव वक्तव्यत्वात् केवलाधिकारिणस्सर्व बन्ध विनिर्मोकरूप मोक्षो नसम्भवतीति शंकते । नत्विति । सोपीति तच्छब्देन ब्रह्मशरीरत्वेन स्वात्मानुभव हेतोर्बह्मप्राप्ति विरोधित्वं पूर्ववाक्योक्तं परामृश्यते । उपासनानुगुणेफल प्रसाधकेति सामान्य शब्देन कैवल्यार्थ विषये स्वात्मप्रधानकोपासनानुगुण स्वात्मप्रधानकानुभवरूपफलसम्पादकः आत्ममात्रानुभवन्दद्यामिति भगवत्संकल्पो विवक्षितः । ततः किमिन्यत्राहसत्विति । तु शब्दश्शंकाव्यावृत्यर्थः । देहादित्यादिशब्देन सूक्ष्माचिच्छक्तियोगाद्वेतिभाष्योक्तं गृह्यते । पराभिध्यानात्तुतिरोहितमित्यत्र जीवस्य स्वाप्नपदार्थ स्रष्टुत्वासम्भवहेतुतयायाकत्स्नेनानभिव्यक्त स्वरूपत्वादित्युक्तौ कथं स्वरूपानभिव्यक्तिरित्या काङ्क्षायां पराभिध्यानात्तुतिरोहितमिति स्वरूप तिरोधानहेतुत्वेन भगवत्संकल्पस्योक्ततया देह योगाद्वैत्यत्र तादृशभगवत्संकल्पस्यदेहयोगाधीनत्वोक्तावपि सर्वबन्धविनिर्मुक्ते केवलाधिकारिणीयावदात्मभावि भगवत्प्राप्तिर्नस्यादिति भगवत्संकल्पस्य जीवप्रधानकोपासनस्य तादृशोपासनानुगुण जीवमात्रानि भवसाधकस्य सम्भवेन तस्यस्वरूपतिरोधकल्पविशेषात् ब्रह्मानुभवानन्दप्रतिबन्धश्च सम्भवतीति विपर्यये पर्यवसानमाह स इति । तर्हीत्यादौ पूरणीयं । केवलस्वात्मानु भवोद्देश्यक स्वात्मप्रधानकोपासनस्यानन्यार्हशेषत्वलक्षण स्वरूपनिरोधित्वेन तदधीन भगवत्सकंल्पविशेषात् भगवदनुभव कैंकर्य लक्षणस्वरूपानुरूपफलप्रतिबन्धस्सम्भवतीति तटस्थं शंकते । आत्मानुभव इति । स्वतस्वरूपानुरूपसाधनत इत्यर्थः स्वाभाविको न भवतीति तु नार्थः आत्मानुभवस्यापि स्वाभाविकत्वात् । स्वार्थपरार्थसाधारण्येन भगवदनुग्रह कैंकर्ययोस्स्वरूपानुरूपत्वात् तत्प्रतिबन्धक भगवत्संकल्पो न सम्भवतीति तृष्टान्तासम्भव इति भावः । भगवत्प्रतीतिमात्र प्रधानोद्देश्यकानुभव कैंकर्य एव स्वरूपानुरूपेस्वस्यापिनार्हन्त इत्यनुगृहीतरीत्या स्वप्रीतिभगवत् प्रीत्युभयप्रधानोद्देश्यकानुभव कैंकर्ययोर्नमःशब्द निषिद्धत्वात् । न च सोश्नुते सर्वान्कामाने तत्सामगायन्नान्ते इत्यादिषु स्वार्थपरार्थ साधारण्येन अनुभव कैंकर्ययोर्विद्याप्रधानफलत्वश्रुतिविरोधः । तयोः केवलपरार्थत्व प्रतिपादकमूलमन्त्र विरोधेन केवलपरार्थत्वानुक्तिमात्रेण सोश्नुत इत्यादिषु 
स्वार्थानुभवकैंकर्य साधारण फलपरत्वकल्पनायाः अनवाकाश पराहतत्वात् अतो दृष्टान्तस्सम्भवतीति अभिप्रायेणेह परिहरति स्वार्थेति । अहंकारेति । फलार्थभगवत्प्रसादसाधनं अहं करोमीत्यध्यवसायो अहंकारः । तादृशसाधनानुष्ठानप्रधानोद्देश्य भोगवानहमित्यध्यवसायो ममकार इति विवेकः तद्गर्भत्वं तद्घटितस्वसामग्रिकत्वं । किंकरस्य भगवत्प्रीतिमात्रोद्देश्यकशेषवृत्यर्हस्येत्यर्थः । स्वत इति पूर्ववत् । न भवत इति । तथा च पूर्वोक्त भगवत्संकल्पविशेषात् मूल तथातत्व ज्ञानानन्तरं केवलपरार्थानुभव कैंकर्येच्छया ब्रह्मोपासनेन भवतीत्यर्थः । इयां स्तु विशेषः । केवलान्मानुभवस्थले स्वात्मप्रधानकोपासनेन स्वात्मप्रधानकानुभवरूपफलप्राप्ता ब्रह्मप्रधानकोपासनेन कैवल्यानुभवनाशेसति ब्रह्मप्रधानकानुभवरूपफलप्राप्तिरिति पूर्वः पक्षः । उपायान्तर निष्ठस्वप्रयोजसपरयोः प्रथमं कर्मज्ञानभक्ति स्वकीयस्वीकारेषु स्वार्थानुभव कैंकर्यसाधनताभ्रमेणप्रवृत्तौ सत्यांरस्वरूपयार्थात्म्य ज्ञानेन भगवदनुभव कैंकर्ययोः स्वार्थताबुद्धिनाशेसति भान्ति सिद्धानुभव कैंकर्यलक्षण फलप्राप्तिनैवसिद्धोपाय स्वीकारेण व्याजभूतकर्मज्ञानभक्ति प्रपत्तिभिश्च केवलपरार्थानुभव कैंकर्यलक्षणफलप्राप्तिरिति सिद्धान्तः । अत एव रहस्यात्रयमीमांसायां तृतीये प्रकरणे कर्मज्ञानभक्ति प्रपत्तिषु साधनताभ्रम निवृत्तौ तासां कैंकर्यस्वरूप प्रकाशप्राप्यरूचि स्वरूपयाथात्म्यज्ञानरूपव्याजन्तर्भावः । श्रीकृष्ण पादलोकाचार्यैरनुगृहीतः । अत एव च द्रमिडोपनिषद्भाष्ये द्वितीयशथकतृतीयशतक तुरीयगाधाव्याख्यानावसरे आत्मसमर्पणाकरणे सर्वमुक्ति प्रसङ्गः तत्करणे तदीयस्यत दानं स्यात्तर्हि किं कर्तव्यमिति चेत् भ्रान्तिदशायां समर्पणमपि कार्यं । तत्वज्ञानदशायामिति शयोपि कार्य इति भगवद्यामुनाचार्य सूक्तिद्वय संवादप्रदनेन श्रीकलिजीज्जगदाचार्यैरनुगृहीतमिति । अयं चार्थोऽत्राभिप्रेतः । इत्थं उपायान्तरनिष्ठस्वप्रयोजन परयोरिवस्वार्थानुभवकैंकर्यरूपस्वरूप विरुद्ध फलाभ्युपगमपक्षे तादृशफलसाधनानुष्ठानजनित भगवत्संकल्प विशेषात् कैवल्याधिकारिणि स्वरूपानुरूप भगवदनु भवानन्दफलोत्पत्तिः प्रतिबध्यते । तदनभ्युपगमपक्षेरूचिविशेषाधीन साधनानुष्ठानजनित भगवत्संकल्प विशेषात् । यावदात्मभाविजीवात्मस्वरूपप्रधानकानुभवानन्दरूप फलस्यैवोत्पत्या निश्शेषसंसारनिवृत्ति इच्छाबलात् तादृशमोक्षांशे कैवल्याधिकारिणस्स्वार्थानुभवकैंकर्यनिष्ठाभ्यां साम्यं न तु ब्रह्मानन्दानुभवाभावांशेपीति स्थितं । अथ स्वरूप विरुद्धसाधनानुष्ठानबलात् 
स्वरूपानुरूपफलानुत्पत्तिरित्येतद्द्रढयितुं कैवल्याधिकारिणि हेत्वन्तरेण ब्रह्मानुभवानन्दानुत्पत्तिमभिप्रेत्यशंकते । तत्र तयोरिति । तत्र उपायान्तरनिष्ठस्वप्रयोजनपरयोरित्यर्थः । तयोः अनुभवकैंकर्ययोरित्यर्थः । स्वार्थतापदं स्वार्थता बुद्धिपरं प्रायश्चित्तेति । त्रयाणामपिकर्म अनुभव विनाश्यं । चतुर्थाधिकारिणः प्रायश्चित्तविनाश्यं, पञ्चमाधिकारिणः पुरुषकारविनाश्यमिति श्रीवचनभूषणसूक्तौ कर्मपदस्य स्वरूपानुरूपफलविरोधि सामान्यपरत्वमत्राभिप्रेतं, भगवत्कृपयेति । तादृशकृपाभावात्केवलाधिकारिणि स्वरूपानुरूप फलानुत्पत्तिरितिभावः । हेत्वसिद्ध्याभिप्रायेण प्रतिबन्द्योत्तरमाह आत्मानुभव इति । कृपयानश्येदिति । उपायान्तरनिष्ठस्वप्रयोजनपरयोः पूर्वोक्तः भगवत्कृपयास्वार्थानुभवकैंकर्येच्छायथा नश्यति । तद्वदितिभावः । न स्वरूपविरुद्धफलेच्छानाशमात्रं अपि तु स्वरूपानुरूपफलेच्छया स्वरूपानुरूपफल परम्परापिस्यादित्याह अविर्भावेति । आविर्भावः । अष्टगुणाविभातिः । द्रष्टुत्वं सर्वसाक्षात्कत्रृत्वं छायावेत्यत्र वा शब्द इवार्थः । सत्वशब्दोव्यवसाय परः । तद्व्यावयप्रतिपन्नं परप्रीतिमात्र प्रधानोद्देश्यक प्रवृत्तिविषयत्वार्हत्वाध्यवसाय लक्षणं फलांशे अचिद्वत्पराधीनत्व ज्ञानं पारतन्त्र्य शब्दार्थः अनुगच्छेदिति । अर्हर्थे लिङ् प्रत्ययः । तद्वाक्यान्नि रुक्ताध्यवसायोभवतीति भावः । तद्ज्ञानफलं भूततादृशप्रवृत्तिफलोपधानं कैंकर्य शब्दार्थः । तयेति । प्रायश्चित्त पुरुषकारजन्ययेत्यर्थः । स्वात्ममात्रभोक्यतानुसन्धानरूपोपासनेन स्वात्ममात्रानुभवानन्दरूपफलमेवजायते श्रुति, सूत्र, भाष्य, सिद्धान्ययोगव्यवच्छेदरूपतत्क्रतुन्यायेन स्वात्मानुभवं दद्यां ब्रह्मानुभवानन्दं न दद्यामित्येव भगवत्संकल्पोन्नयनात् । तथा च तादृशभगवत्संकल्पप्रतिबन्धात् ब्रह्मानुभवं दद्यामिति संकल्प रूपकारणाभावाच्च ऐश्वर्यकैवल्यार्थिनो केवल परार्थ कैंकर्य पर्यन्तानि फलानि न जायन्ते । स्वात्मप्रधानकोपासनशालिनः परार्थकैकंकर्यपर्यन्तफलेच्छाभावेन ऐश्वर्य कैवल्यप्राप्तिबन्दकप्रायश्चित्त प्रवृत्ति सम्भवात् । भगवत्संकल्पविरोधेन पुरुषाकार संकल्पासम्भवाच्च । प्रायश्चित्त पुरुषकाराभ्यामपि न परार्थकैंकर्यपर्यन्त फलोत्पत्तिस्सम्भवतीति । यस्यतु जायमानकालभगवत्कटाक्षादि मुखेन परार्थ कैंकर्य पर्यन्तफलाभिलाषः । तस्य प्रथमं ऐश्वर्यकैवल्यसाधनता प्रमापूर्वकतदुभयसाधनानुष्ठान शालिनोपि पश्चाद्भगवत्कटाक्षाद्यधीन तादृशफलाभिलाषसहकृतत्वज्ञानविशेषेण ऐश्वर्य कैवल्यरुचिविनाशेन प्रायश्चित्त पुरुषकाराभ्यां भक्तिप्रपत्तिरूपव्याजान्वयेन परार्थ 
कैंकर्यपर्यन्त फललाभोऽस्त्येव । उपायान्तरनिष्ठ स्वप्रयोजन परयोस्तु स्वार्थानुभवकैंकर्यरूपफल स्वरूपस्यैव मूलमन्त्रादि निषिद्धतया अप्रमाणिकत्वेन तादृशफलसाधनता भ्रमपूर्वकसाधनानुष्ठान सत्वेपि नेहाभिक्रमनाशोस्तीत्याद्युक्तरीत्या क्रमेण तत्वज्ञानाधीनव्याजभक्तिप्रपत्यन्वयेन परार्थानुभवकैंकर्य पर्यन्तफलमेव जायते । नत्व प्रामाणिकस्वार्थानुभव कैंकर्यरूपफलोत्पत्तिरित्यभिप्रायेण प्रतिबन्दि पर्यवसानमाह तत्क्रतुन्यायादित्यादिना तानीति । आत्मानुभव ऐश्वर्यकामनाविनाशपूर्वकपरार्थानुभव कैंकर्यपर्यन्तफलानीत्यर्थः । तयोरिति । ऐश्वर्य कैवल्यनिष्ठयोरित्यर्थः । तदिति । परार्थानुभवकैंकर्य पर्यन्तफलासत्वमित्यर्थः । उपायान्तरेति । उपायान्तर स्वप्रयोजनभ्रमदशायामिति शेषः । तद्भ्रमासत्वे व्याजभक्ति परगतस्वीकारान्वयेन तत्वज्ञानसाध्यत्वेन प्रसिद्धमोक्षपूर्वक परार्थानुभव कैंकर्यपर्यन्त फलान्वयोस्तीतिभावः । पूर्वोक्तं स्वार्थानुभव कैंकर्यरूपफलाभ्युपगमपक्षमाश्रित्य सर्वबन्ध विनिर्मोकेपि भगवत्संकल्प विशेषप्रतिबन्धात् कैवल्याधिकारिणि ब्रह्मानुभवानन्दरूपफलानुत्पत्तिरिति प्रकृतार्थं साधयितुं प्रतिबन्द्या विपर्यये पर्यवसानं शंकापरिहार मुखेन निगमयति तथापीति । स्वरूपानुरूप फलत्वाभावेपीत्यर्थः । भगवत्संकल्प विशेष प्रतिबन्धात् परार्थानुभवकैंकर्यरूप स्वरूपानुरूपफलानुत्पत्यास्वार्थानुभवकैंकर्य भावान्तराभावन्यायेन सर्वबन्धविनिर्मोकरूपमोक्षा इत्याह । स्वार्थेति । स्वात्मप्रधानकोपासन जन्य भगवत्संकल्पविशेषेण प्रतिबन्धात् ब्रह्मानुभवानन्दरूपफलानुत्पत्तिसम्भवेनत्मानुभवनन्दोपि सर्वबन्धविनिर्मोकरूपमोक्ष एवैत्याहात्मानुभवोपीति । इत्थं कैवल्यस्य मोक्षत्वे ब्रह्मानुभव प्रसङ्गइति बाधकं परिहृत्य श्रीवत्सांकमिश्रश्रीगीताचार्यसूक्तिरूपसाधक प्रमाणद्वयान्यथासिद्धिं परिहरति । स्वात्मानुभूतिरिति । अयुक्तमिति । पूर्वोक्तरीत्या तयोरन्यथाकरणं स्वरूपव्याक्रियानिराकृतमिति भावः । किन्तु जरामरणमोक्षयेत्यत्र षड्भावविकारेष्वपक्षय विनाशरूप पञ्चमष्ठविकारपरौ । अन्यथा निर्जरत्वादमरत्वाच्च प्रकृति भोगपराणान्तदेवानामपि जरामरणमोक्षरूपकैवल्यानुभव प्रसङ्गात् । अपक्षे विनाशपरत्वेतु नायं प्रसङ्गः । सर्वेपि पातभीतस्य क्षयष्णोर्नास्ति निवृत्तिः इत्याद्यनुसारेण पातशब्दितनाशस्य क्षायिष्णु शब्दिता पक्षयस्यप्रकृति भोग सामान्ये दुरपद्मवत्वादित्येषादिक । यच्चेक्तं चरमश्लोकाधिकारे । एवं विभव्यूहसालोक्यादिषु मुक्ति शब्दोपि निर्वाह्य इत्यादि ना प्रतिबुद्धस्तु मोक्षभागितिवचनात्सिद्ध इत्यन्तेन लोकेषु 
विष्णोरिति श्लोके सायुज्यएव मोक्ष शब्दो नियमतः । चतुर्विधाममजना इत्यादि श्लोक त्रयेण केवलात्मानुभवो नित्यो न भवति । साक्षान्मोक्षश्चनभवतीत्ययमर्थः सिद्धः इत्युक्तं । तत्रेत्थ मुत्तरमुक्तं रहस्यविवेके । सालोक्यादिषु मुक्ति शब्दोप्याचार्यहृदयतद्वयारव्यानादिषु चतुर्विधो मोक्षइति सालोक्यसारूप्य सामीप्य सायुज्यानीत्युक्त चतुर्विधमोक्ष इति च द्रमिडोपनिषत्भाष्ये मोक्षविकल्पोनाम सालोक्यसारूप्यसामीप्य सायुज्यानीत्येतानि । आर्जवन्नामसालोक्यादीनामस्मिन्मोक्षसद्भाव इति च परमपदे चतुष्टय सद्भावनिर्वाहात् सोपि मुख्य इति निर्वाह्यः  ये तु शिष्टा  इत्यादि श्लोके  च्यवने फलकाम नायाः हेतुत्वेनोक्ततया फलार्थीनमेभक्तस्सवैवणीगित्युक्तरीत्या अनन्यभोगत्व स्वरूप हानिरेव च्यवन शब्दार्थः । अन्यथास्वानुभाव्यफलप्रच्युतिश्चेत् स्वकीयफलकामनया प्राप्तस्वार्थानुभवकैंकर्ये अप्यनित्येस्याताम् । भगवतो नित्यत्वात्ते अपि नित्ये इति चेदात्मनोपि नित्यत्वा तदनुभवोपि नित्यो भवति । तस्मात्स्वफलकामनया प्राप्त भगवत्स्वार्थ भगवदनुभवकैंकर्यकामानामात्मानुभव कामानामैश्वर्यकामाना इच्छैकरूप्येण स्वरूप प्रच्युचिकेव च्यवन शब्दार्थो भवितुमर्हति । अत्र नित्यफलार्थिनां स्वरूपहानिर्नित्या । अनित्यफलार्थिनामनित्येत्युक्तं भवति । नित्यानित्य फलानां नित्यानित्यसंसारत्वबुद्धयाहि सायुज्यस्य तद्राहित्यमपेक्ष्य सतुमोक्ष उक्त इत्युक्तिः । प्रतिबुद्धस्तु मोक्षभागिति ज्ञान्येवतं लभत इत्युक्तिश्च तस्माज्जरामरणमोक्षसद्भावमपेक्ष्य कैवल्यं मोक्षइत्युक्तेर्नविरोध इति । अत्रायमभिप्रायोऽनुसन्धेयः । व्यूहविभवादि सालोक्यादिषु मोक्ष शब्दस्य मुक्तत्वेपि परमपदंगतस्य सालोक्यादिषु भावान्तराभावन्यायेन सर्वबन्धविनिर्मोकरूपेषु मुख्यत्वमेवेत्यभिप्रेत्य तस्यतत्र मुख्यत्वे सम्प्रदायतां च दर्शयति । सालोक्यादिष्विति । मुक्ति शब्दोपीत्यपि शब्देन कैवल्य विषयमुक्तिशब्दस्समुच्चीयते । आचार्य हृदयेति । आचार्यहृदये तद्व्याख्यानयोश्चेत्यर्थः । श्रीदेवराजगुरूसूक्तिः, श्रीमद्वरवरमुनि सूक्तिश्च व्याख्यानशब्देन विवक्षिते चतुर्विधो मोक्षइतीति शब्देन आचार्यहृदयसूक्तिरूपात्ता इत्युक्त चतुर्विधमोक्षइति  इतिशब्देन तद्व्याख्यानसूक्तिद्वयमुपात्तम् । इत्येतानीति सद्भाव इति च कलिजिज्जगदाचार्यसूक्तिद्वयमुपात्तम् । तत्र सालोक्य सारूप्यसामीप्य सायुज्यानीत्येतावन्मात्र मनुवत्वा इत्येतानीत्यधिकोक्त्या सालोक्यादेः पूर्वोक्तरीत्या मोक्षशब्द वाच्यत्वमुपपद्यत इति तात्पर्यं । अस्मिन्मोक्षइत्यनेन मोक्ष शब्दार्थं मुक्तिरेव 
भगवत्प्राप्तिरूप साक्षान्मोक्षस्यार्जवं लोकेषु विष्णोरित्युक्तरीत्या एकैकलाभो अनार्जवमिति तात्पर्यं च गम्यते, चतुष्टयेति सालोक्यादिकं विवक्षितं । निर्वाहादिति भावान्तराभावन्यायेन मोक्षशब्दं मुख्यार्थत्वं तद्विशेष्यासंकुचितत्वस्य विवक्षितं । सोपीति । सालोक्यादिषु मुक्तिशब्दोपि मुख्यार्थ इति सोपि निर्वाह्य इत्यन्वयः । सोपि सालोक्यादौ मुक्ति शब्दोपीत्यर्थः । अपि शब्देन कैवल्य विषयमुक्ति शब्दोगृह्यते । अथ च्यवनशब्देन आत्मानुभवस्य अनित्वरूपबाधकं सतुमोक्ष उक्तः प्रतिबद्धस्तु मोक्षभागितिकैवल्यस्य मोक्षत्वाभाववचनद्वयरूपबाधकं च परिहरति । येतुशिष्टा इत्यादि श्लोक इत्यादिना । येतु शिष्टा इति श्लोके तु शब्देन तेषामुकान्तिनइति श्लोकोक्त ज्ञान्यपेक्षयावैलक्षण्य मुच्यते । पूर्वत्र हि चतुर्विधाममजना इति श्लोकेन चतुर्विधाधिकारि प्रस्तावपूर्वकं तेषामेकान्तिन इति श्लोकेन तिरियाधिकारिणः । आधिक्यमुच्यते । तत्र चतुर्विधाममजना इति श्लोके हि शब्देन चतुर्विधा भजन्त इति गीता प्रसिद्धि रभिप्रेता । भक्ता इत्यनेन ममजना इति षष्ठ्यर्थसम्बन्धो विवृतः । अवधारणेन भगवत्प्राप्त्यभावादैश्वर्यकैवल्यार्चिनोर्नभक्तत्वमिति शंकापरिहृतादौदार्यातिशयेन सकलफलप्रदत्वाद्विष्णोः फलान्तरार्थनोपि विष्णुभक्ताएवेतिभावः । ऐश्वर्य कैवल्यभगवल्लाभार्थित्वेन अधिकारि त्रैविध्यमभिप्रेत्य पृथक्पृथगित्युक्तं । पृथक् पृथक् चतुर्विधा इत्यन्वयः । तेषां ज्ञानीनित्ययुक्त एकभक्तिर्विशिष्यते । प्रियोहि ज्ञानिनोत्थमहं सचममप्रियः । इति गीतासूक्त्यर्थः । तेषामेकान्तिन इति द्वितीयश्लोके न प्रदर्श्यन्ते । इयं हि तेषां ज्ञानीतिगीताश्लोकभाष्यसूक्तिः । तेषां ज्ञानीविशेष्यते । कुतः नित्ययुक्तः एक भक्तिरिति च । तस्यहिमदेकप्राप्तस्यमयायोगो नित्यः । यावत्स्वाभिलषितप्राप्तिमयायोगः । तथा ज्ञानिनोमय्येकस्मिन्नेव भक्तिः । इतरयोस्तु स्वाभिलषिते । तत्साधनत्वेन मयि च । अतस्स एव विशिष्यते । किञ्च प्रियोहि ज्ञानिनोत्यर्थमहं । अत्रार्थशब्दोऽभिधेयवचनः । ज्ञानिनोहं यथाप्रियः तथामयासर्वज्ञेन सर्वशक्तिनाप्यभिधातुं न शक्यत इत्यर्थः । प्रियत्वस्य इयत्ताराहित्यात् । यथाज्ञानिनामग्रेसरस्य प्रह्लादस्य सत्वासक्तमतिः कृष्णेदश्यमानोमहारगैः । नविवेदात्मनो गात्रं तत्स्मृत्याह्लादसंस्थित इति । सोपि तथैवमप्रिय इति । एषा च तत्रत्यतात्पर्यचन्द्रिकासूक्तिः । एवं भक्तभेद उक्तः । तत्र प्रबुद्ध्य श्रैष्ट्यं दर्शयति तेषामिति । निर्धारणे षष्ठी विशिष्यते श्रेष्ठतम इत्यर्थः । किं प्रशंसामात्रार्थमिदमिति शंकते । कृत इति वैशिष्ट्यहेतुपरं विशेषणद्वयं इत्याह । नित्ययुक्त एकभक्तिरिति चेति । 
ज्ञानिनोहीत्यादि प्रापकस्य तस्यैवप्राप्यत्वात् । फलदशायाममपि योगोऽनुवृत्त इति अर्थः । आर्थस्यार्थार्थइनश्चैकाधिकरित्वनिर्णयादितस्योरिति द्विवचनं । एतेनार्थार्थिनः फलदशायां परमात्मभोग्य तानुसन्धानं नास्तीति सिद्धं । एकस्मिन् भक्तिर्यस्य स एकभक्तिरिति व्याधिकरण बहुर्व्रीहिः । एकशब्दाभिप्रेतमुपास्यफलयोरभेदं दर्शयितुं एकस्मिन्नेवेत्यवधारणं । प्रियोहीत्यादिनाहेत्वन्तरमुक्तमित्यभिप्रायेणाह किञ्चेति । अतिशयकाष्ट्वां वक्तुमाह । अर्थशब्दोऽभिधेय वचन इति अत्यर्थमत्यभिधेयमभिधेयातिक्रमणं चात्राभिधेयान्तराद्वैलक्षण्यं । तच्छाभिधातुमशंख्यतेत्यभिप्रायेणाह ज्ञानिनोहमिति । अभिधातुमित्यस्येश्वरवचनत्वात्तेनाप्यशक्यमिति फलितमित्यभिप्रायेणोक्तं मयेत्यादि । 
	ननु सर्वज्ञेन यदज्ञातं तदसदेवस्यात् । यत्रचासावशक्तः तत्रस्यानीश्वरत्वं स्यादित्यत्राह । प्रियत्वस्येति । गगनकुसुमादि तदसत्वनिबन्धनमज्ञानं न दोषाय । अन्यथा भ्रान्तत्वप्रसङ्गात् इयत्ताया अभावादेव तद्वाचक शब्दोपि नास्तीति तदप्रयोगो नायुक्तिहेतुरिति भावः । हि शब्दद्योतितां प्रसिद्धिमुदाहरति यथेति । ज्ञानिनामग्रे सरस्येत्यनेन जन्मसिद्धनिरतिशयज्ञानवत्वं बाधकवचनादिभिर्बिभीषिकासहस्रैश्चाकंपितत्वं विवक्षितं । कृषिर्भूवाचकइशब्दोणश्चनिर्वृतिवाचकः इति कृष्णशब्देनात्र निर्वृति हेतुत्वादिकं विवक्षितं । प्रवाहानादि कृष्णावतारकृतकालीयमर्दसूचनं वा भक्तदुःखानां कर्षणाद्वा कृष्णः तत्र दुःखहेतुसद्भावेपि दुःखानुभवाभावेपि निरतिशयप्रीत्यन्तर्निमग्नतयेति भावः । आत्मज्ञानमपि तदानीम्मृग्यं । किं पुनर्गहादिकल्पशरीरज्ञानमित्यात्मनोगात्रमित्यस्य भावः, स च ममप्रिय इत्यत्रापीत्यर्थ शब्द समुच्चय सामर्थ्यादर्थ स्वभावाच्छानुषक्त इत्यभिप्रायेणाह तथैवेति । यथाह त्रिविधपरिच्छेदरहितनिरतिशयानन्द स्वरूपो अनन्त गुणविभूतिज्ञानिनः प्रियः । तथा अयमेकएव ज्ञानीममनिरतिशय प्रीति विषय इत्युक्तं भवति । स च ममप्रिय इत्यत्र निरतिशय प्रीति कुर्वतोपिमहादारस्येश्वरस्यतन्प्रीत्युपाधिक प्रीतिकरणाद त्रृप्तिस्सूचितेति केचिदाचार्य इति । श्रोत्रॄणां सुखप्रतिपत्यर्थमेतस्सूक्तिर्व्याख्यायते । स्वमहात्म्यं प्रकृत्यास्यतिरोधिश्शरणागतिः, भक्तिभेदः प्रबुद्धस्य श्रैष्ठ्यं सप्तममुच्यते इति भगवद्यामुनाचार्य सूक्तिं हृदिनिदाय तत्र तुरीयार्थपरत्वं चतुर्विधा भजन्ते मामिति श्लोकस्याह एवमिति । तेषामित्यादि सुदुर्लभ इत्यन्त श्लोकत्रयस्य पञ्चमार्थ परत्वमाह तत्रेति भक्तेष्वित्यर्थः । प्रबुद्धस्येति । प्रतिबद्धस्तु मोक्षभागित्युक्त ज्ञानिन इत्यर्थः । 
चतुर्विधा ममजना इत्यादि श्लोकस्थ प्रतिबुद्धशब्दस्मारणमुखेन तत्संवादप्रदर्शनाय प्रबुद्धस्य श्रैष्ठ्यं सप्ततुनोच्यत इति यामुनाचार्यैरनुगृहीतं । तत्र तेषा मेकान्तिन इत्येकान्तिपदं प्रतिबुद्धपदं च ज्ञानीचेति पृथक् पृथगिति तत्रत्योपक्रमानुसारात् ज्ञानि परमिति यामुनार्थाभिप्राय इति भावः । तेषां ज्ञानीति न कर्तरि कर्मणि वा षष्ठी । अन्यस्यास्य ज्ञानानाश्रयत्वात् । इनि प्रत्ययान्तस्य ज्ञानि पदस्य कृदन्तत्वाभावाच्चेत्यत आह । किन्तु तेषामेकान्तिनःश्रेष्ठा इति वचनानुसारेण श्रैष्ठ्यपर इत्याह श्रेष्ठतम इत्यर्थ इति । परस्पर व्याकृतेस्सार्वत्रिकत्वेन व्यावर्तकत्वात् श्रेष्ठ्यमेवधात्वर्थः आर्तापेक्षया अर्थार्थी श्रेष्ठः । दुःखरहितत्वात् । तदपेक्षया जिज्ञासुः श्रेष्ठतरः अतिशयितानन्दसत्वात् तदपेक्षया ज्ञानीश्रेष्ठतमः । अतिशयितस्वरूपानुरूपपरिपूर्णानन्दवत्वादितिभावः । अतस्सएव विशिष्यत इति नित्ययुक्तत्वैकभक्तित्वयोः वैशिष्ठय हेतुत्वस्य वक्ष्यमाणतया कृत इति हेत्वाकाङ्क्षाप्रदर्शनं व्यर्थमित्याशंक्य श्रुतिवाक्य एव भगवद्वाक्येपि हेतुत्वाकाङ्क्षाविरहात् । हेतूक्ति व्यर्थेति शंकायां वपोत्खननाडिवाक्य इव असदर्थवादत्व शंकापरिहारार्थं तदुक्तिरित्यभिप्रायेणावतारयति किं प्रशंसेति कृत इत्यत्र आहेति वक्तव्ये कृतः नित्ययुक्त एकभक्तिरिति चेत्यनन्वयमित्याशंक्य इति शब्दो न प्रतीकोपादानपरः । किन्तु हेतुपरः । तथा च कृत इति हेतुत्वाकाङ्क्षा प्रदर्श्यनित्ययुक्त एकभक्तिरिति मूले हेतुगर्भं विशेषणद्वयमित्यभिप्रायेणनित्ययुक्तत्वादेक भक्तित्वाच्चेति हेतुत्वं कण्ठोक्तं अतोनान्वय इत्याशयेनाह । वैशिष्ठयहेतु परमिति । भगवत्स्वरूपेण संयोगलक्षण सम्बन्धस्य सर्वेषामात्मानां नित्यत्वात् अव्यावर्तकभिया भगवदनुभवरूपानन्तयोगस्य नित्यत्वं विवक्षणीयं । तच्छज्ञानिनामनादौ संसारे बाधितमित्याशंक्य नित्यशब्देन साधनदशायां साध्यदशायां इच्छानन्दरूपानुभवसत्वं विवक्षितमिति परिहारमभिप्रेत्य ज्ञानिनोहोत्याद्युक्तं तत्रप्राप्यत्वमानन्दरूपानुभव विषयत्वं । मत्पदं साधनीभूत भगवत्परं । एकशब्दस्साधनातिरिक्त प्राप्यनिषेधपरः । तथा च ज्ञान्यपेक्षया साधन दशायां साध्यदशायां चानन्दरूपानुभव विषयत्वादितराधिकारिद्वयापेक्षयातदभावाच्च नित्ययुक्तपदं व्यावर्तकमिति तात्पर्यमभिप्रेत्याह । प्रापकस्य तस्यैवेति । आर्तार्थिजिज्ञासूनां त्रयाणां व्यावर्त्यत्वादितरयोरित्ययुक्तमित्याशंक्याहर्तस्येति । प्राप्यशब्देन संयोघानुभाव्यत्व विवक्षायामैश्वर्य कैवल्यार्थिनोरपि सत्वादानन्द रूपानुभवविषयत्वं विवक्षितमित्याह, एतेनेति । अर्थार्थिन इत्यार्थोपि संग्रहीतः । इदं च कैवल्यार्थिनोप्युपलक्षणं । 
ब्रह्ममदीयानन्दरूपानुभव विषय इति ज्ञानं भोग्यतानुसन्धानं । एकभक्तिरित्यत्र सप्तमीतत्पुरुषो भाष्याभिप्रेत इत्युक्तौ ज्ञानी विशिष्यत इत्यनेनानन्वयमाशंक्याह । एकस्मिन् भक्तिर्यस्येति व्यक्तैकत्वव्यावर्तकतया एकत्वं मात्रार्थगर्भं । तथा च साधनाभिन्न फलविषयकत्वं भक्तावेक भक्तिरित्यनेन विवक्षितं । तेन च विशेषणेन साधनभिन्नफलविषयक भक्तिर्व्यावर्त्यते । तथाचैश्वर्यार्थिनः कैवल्यार्थिनश्च भिन्न भिन्न साधनफल विषयक प्रीतिरूपभक्ति साध्यत्वात् । साधनानुष्ठानस्य ज्ञान्यपेक्षाफलस्यैवोपारयत्वेन रूपेण साधनत्वादेकव्यक्तिरूप साधनफलाविषयकप्रीति रूपभक्तिस्साधनानुष्ठानसाधनां तथा च फल दशायां ज्ञानिनोऽन्यापेक्षयां व्यावृत्तिर्नित्ययुक्त इत्यनेनोक्ता । साधनदशायां तस्य तस्माद्व्यावृतिरेकभक्तिरित्यनेनोच्यत इति भाष्याभिप्रायमाह एकशब्दाभिप्रेतामिति । अत्र नित्ययुक्त इत्यनेन अनन्यभोग्यत्वस्वरूपं एकभक्तिरित्यनेन अनन्यशरणत्वस्वरूपं च ज्ञानिन ऐश्वर्यकैवल्यार्थ्यपेक्षयाव्यावर्तकत्वेनाभिप्रेतमिति भाष्यटीकयोस्तात्पर्यमनुसन्धेयं । प्रियोहीत्याद्युतराधे हि शब्देन हेतुपरेण पूर्वोक्तहेतुपपादक परत्वं प्रतीयते । हेतुद्वयस्य पूर्वमुक्तत्वेन विशिष्यत इत्यत्र हेत्वाकाङ्क्षाविरहात् तथा च किञ्चेत्ययुक्तं । हेतूपपादकस्य च पूर्वमनुक्तत्वादित्याशंक्य अर्थसामर्थ्याद्विशिष्यत इत्यत्र तृतीयहेतुपरमुत्तारार्धमिति भाष्याभिप्रायमाह प्रियोहीत्थादिनेति । अत्यर्थ प्रिय इत्यनेन स्वातिरिक्त प्रयोजनमतिक्रम्यस्वयमेवभोग्य इत्यर्थः विवक्षासम्भवादर्भिदेय परत्वोक्तिः किमर्थत्याशंक्य नित्ययुक्त एकभक्तिरिति पदद्वयेन स्वयमेव भोग्यत्व लाभात् अपौनरुक्त्याय निरतिशयभोग्यत्वं विवक्षणीयमित्यर्थ शब्दो अभिधेयपर एवेति भाष्याभिप्रायमाह अतिशयकाष्ठामिति यदतिशयाश्रयापेक्षया अतिशयितं नास्ति सः अतिशयकष्ठा अनवधिकातिशयेत्यत्र अतिशये अनवधिकत्वं स्वसमानाधिकरणापकर्षावधिभिन्नत्वमिति व्याख्यानात् । तथा च प्रियत्वे वाचामगोचरत्वोक्तौ तत्रातिशयकाष्ठाभूतो तिशयोलभ्यत इति भावः । अत्यर्थमित्यत्र अर्थशब्दस्य नित्यपुल्लिङ्गत्वप्यतिक्रान्तार्थकं यथा भवति तथेति क्रियाविशेषणत्वेनैव नपुंसकस्य वक्तव्यतया तद्दार्श्यार्थमत्यर्थःमत्यभिधेयमित्युक्तं । अत्यर्थमित्यनेन अतिशयितार्थकत्वोक्ता विरुद्धमतिकृद्दोषस्यात् । अतो अतिक्रमणपरत्वं स्वातिकमणस्य बाधितत्वात् । अभिधेयान्तरपरत्वं चवदन्नभिधेयान्तरा सम्बन्धत्वोक्तौ प्रकृतानुपयोगात् भेदपरत्वमाह । अभिधेयानतिक्रमणं चेति । च श्शंकानिवृत्तौ । 
अत्रेत्यनेन अभिधेयान्तरासनसम्बन्धित्व वचनं प्रकृतानुपयुक्तमिति सूच्यते । अभिधेयान्तरातिक्रमणमभिधेयान्तरेष्टनन्तर्भावः । तत्रतत्तद्वयक्तित्वापेक्षया भिन्नत्वेनेत्युक्तावव्यावर्तकत्वं स्यात् । अतो अभिधेयत्वेन रूपेणाभिधेयान्तर वैलक्षण्यमभिधेयान्तरातिक्रमणमित्यभिप्रेत्याह तच्चेति । च शब्दः पूर्ववत् । ज्ञानिनोहमितीति । अभिधातुश्शक्यता समभिव्याहृत प्रियत्वरूपणेति वक्तुं ज्ञानिनोहमित्याद्युक्तमितिभावः । केनाप्यभिधातुमशक्यमिति वक्तव्ये कर्तुराक्षेप सिद्धस्यमयेति संकोचो न युक्त इत्याशंक्य आक्षिप्तकत्रृष्वसंकोचेन ईश्वरस्यापि प्रवेशात् । ईश्वरेण वक्तुमशक्यत्वे अन्यैर्वक्तुमशक्यत्वोक्तेरप्रसक्तिप्रतिषेधत्वात् कैमुतिकन्यायसिद्धत्वात् । वक्तॄत्वेनोपस्थितमहमितिकण्ठोक्तमीश्वरः परित्यज्यसर्वस्य कत्रृत्वाक्षेपेणाभिधानपर्यवसानानुपपत्तेश्च मयेति विभक्ति विपरिणामेन अव्याहत मित्यभिप्रायेणाह अभिधातुमशक्यमित्यस्येति । तेनापीति । न तु तेनैवाभिधातुमशक्यत्वं विवक्षितमितिभावः । 
	ननु इयत्ताराहित्यमात्रेणाभिधेयानन्तर्भावो न सिध्यति । इयत्ताराहितमभिधातुमशक्यत्वं विवक्षितमिति भावः । 
	ननु इयत्ताराहित्यमात्रेणाभिधेयानन्तर्भावो न सिध्यति । इयत्ताराहित्यमात्रेणाभिधेयानन्तर्भावो न सिध्यति । इयत्ताराहितमभिधातुमश्यकमित्यभिधेयत्वादित्याशंक्य अभिधेयसामान्यानन्तर्भाव - वचनस्यापार्थकतया यद्यदि यदीयदीत्यभिधातुं शक्यं । त..... नन्तर्भावः साध्यत्वे न विवक्षितः । अतो न हेतुसाध्ययो विरोध इत्यभिप्रेत्य अत्यर्थप्रिय इत्यस्य अभिधेयसामान्यानन्तर्भावस्वरसस्य इयत्तया अभिधातुमशक्यत्वपरत्वे मूलभूतामनुपपत्तिं दर्शयति । नन्विति । ज्ञेयत्वाभिधेयत्वयोस्समप्राप्ततया अनभिधेयत्वाक्षिप्तमज्ञेयत्वमपि दूषयति । सर्वज्ञेनेति कण्ठोक्तं दूषयति यत्र चेति । च स्समुच्चये । यस्मिन्विषये वचनाशक्त इत्यर्थः । तत्रेति तथा च सर्वेश्वरत्व भङ्ग इति भावः । अत्र सर्वज्ञत्वभङ्गोप्यभिप्रेतः । असत्ख्यातिवादमाश्रित्य अज्ञानाशक्त्योरदोषत्वमाह गगनकुसुमादिवन्यादिना । दृष्टान्तस्य श्लोकविवक्षितत्वे मूलमात्र शब्देति विशिष्यत इत्युक्तार्थे हेतुपरोपिहि शब्दस्तन्त्रेण प्रसिद्धि परोपीतिभावः । अग्रेसरत्वंद्वेधोपपादयति, ज्ञानिनामिति । अत्र श्रीविष्णुपुराण प्रह्लादचरितादिकमभिप्रेतं । कृष्णशब्दरूढिनिमित्ते 
दिव्यमङ्गलविग्रहसामान्यरूढिं विना वसुदेवकुमारविग्रह विशेषेपि रूढिरस्तीत्यभिप्रेत्य भविष्यद्विग्रहसाक्षात्कारानुपपत्तिं परिहरन् व्यङ्गमर्थादयाप्रकृतोपयोगि कृष्णवृत्तान्तोप्यभिप्रेतः इति दर्शयति । प्रवाहानादीति । व्याकरणप्रसिद्धमाह । भक्तेति । आत्मगात्रवेदनाभावे आसक्तमतिरिति हेतोरुक्त्वेन तत्स्मृत्याह्लादसंस्थित इति व्यर्थमित्याशंक्य गात्रवेदन हेतुभूतमहारगदंशस्य आसक्तमतिरित्युक्त व्यासङ्गनिवर्तकतया आसक्तमतिर्नवेदेत्ययुक्तमिति शंकापरिहारार्थं तत्स्मृत्याह्लादसंस्थित इत्युक्तमित्याशयेनाह । तीर्व दुःखेति । आत्मानं न वेदेति पर्याप्तौ गात्रपदं व्यर्थमित्याशंक्य समाधिपर्यन्तयोगकाष्ठानिष्ठस्य बाह्यपदार्थेषु सर्वेन्द्रियनिवृत्या तत्साक्षात्कार सम्भवेपि जीवात्मस्वरूप साक्षात्कारामादि सामान्यस्वशरीर साक्षात्कारसम्भवः कैमितिक न्यायसिद्ध इति । सूचयितुमात्मपद मित्यभिप्रायेणाह । आत्मज्ञानमपीति । एतेनपरगात्रस्यापि वेदनाभावेनात्मनोगात्रं न वेदत्यपि शंकानिरस्ता । स च ममप्रिय इत्यत्रात्यथपदाभावात् ज्ञानिनः प्रियत्व मात्रं, अत एव च शब्दोऽन्वाचये इति प्रतीयते । अतस्तथैवेत्ययुक्तं इत्याशंक्य कैवल्यविशिष्टात्मस्वरूपेपि भगवत्प्रियत्व सद्भावेन प्राकरणिकज्ञानिव्यावृत्त्य सिद्धि प्रसङ्गात् । स च ममप्रिय इति पर्याप्तौ अन्वाचयचकारोपि व्यर्थस्यात् सममप्रिय इति  पर्याप्तौ अन्वाचयचकारोपि व्यर्थस्थात् । यस्यायं निरतिशयप्रियः स एवास्य प्रियतमो भवतीति भाष्यसूक्त्यभिप्रेतलोकसिद्ध व्याप्ति बलेन ज्ञानिनः प्रियतमत्वावश्यं भावात् स्वभावविरोधश्चस्यात् । अतोत्यर्थपदस्यानुपंजनीयतया समप्रधानयोरेकक्रियान्वयरूप समुच्चयद्योतकश्च शब्द इति । स च ममप्रिय इत्यनेन भगवदपेक्षया ज्ञानिनोत्यर्थप्रियत्वरूपं कैवल्यार्थिव्यावर्तक सिद्धयत्येवेत्यभिप्रायेणाह । स च ममप्रिय इत्यत्रापीति । न केवलं भगवत इव सर्वबन्धविनिर्मुक्तजीवस्वरूपस्य निरतिशयानन्दरूपतयातयोः प्रियत्वे समप्राधान्यं । अपि तु सचममप्रिय इत्येकवचनस्य प्रियोमामित्येकवचनस्येव एकव्यक्तिपरत्वानुपपत्या सर्वज्ञानिपरत्वेपि स इत्येक वचनं तत्तद्ज्ञानिनां प्रत्येकमेकत्व परमिति वक्तव्यत्वेनापरिच्छिन्न स्वरूपरूपगुण विभूति । भरपरिमिततया भोग्यस्येश्वरस्यात्यर्थ प्रियत्वमुक्त्वा तत्स्थाने एकैकज्ञानिव्यक्तिनामत्यर्थप्रियत्वोक्त्या ज्ञानिगतभगवत्प्रियतस्य प्राधान्यं लभ्यते इत्यभिप्रायेणाह, यथाहमिति । एतेनप्रियोहि ज्ञानिनामत्यर्थमहते च ममप्रिया इति । निर्देशस्स्यादिति शंका निराकृता । यद्यप्यार्तोजिज्ञासुरित्यादाविवजात्येकवचनत्वेन 
वनामित्यादाविव समुदायकवचनत्वेन वा निर्वोदुं शक्यं तथापि तदुभयोक्तेः प्रकृतानुपयोगात् ज्ञानिनः भगवदपेक्षया अत्यर्थप्रियत्वस्याधिक्य लम्भकतया ज्ञानिनां प्रत्येकमेकत्व परमिति वक्तव्यत्वेनापरिच्छिन्न स्वरूपरूपगुणविभूतिभिरपरिमिततथा भोग्यसेश्वरस्यात्यर्थप्रियत्वमुक्त्वा तत्स्थाने एकैकज्ञानिव्यक्तीनामर्थप्रायत्वोक्त्या ज्ञानिगतभगवत्प्रियत्वस्यप्राधान्यं लभ्यते इत्यभिप्रायेणाह यथाहमिति । एतेन प्रियोहि ज्ञानिनामत्यर्थमहं ते च ममप्रिया इति निर्देशस्यादिति शंका निराकृताम् । यद्यप्तार्तोजिज्ञासुरित्यादाविवजात्येकवचनत्वेन वनमित्यादाविवसमुदायैक वचनत्वेन वा निर्वोदु शक्यं । तथापि तदुभयोक्तेः प्रकृतानुपयोगात् । ज्ञानिनः भगवदपेक्षया अत्यर्थ प्रियत्वस्याधिक्यलम्भक्तया ज्ञानिनां प्रत्येकमेकत्वपरमेकवचनमितिभावः । प्रियोहि ज्ञानिनोत्यर्थमहमित्युक्त्वा स च ममप्रिय इत्युक्त्या भगवत्प्रियत्व प्रयुक्तं ज्ञानिप्रियत्वमिति लभ्यते । तथाचाद्वेषप्रभृति नित्यकैंकर्य साम्राज्यफलप्रदतया महादारस्येश्वर स्यज्ञानि पूर्वमेवात्यर्थप्रियः । एवं स्थिते ज्ञानिकत्रृक स्वविषयकार्त्यर्थमीत्यनन्तरं तत्प्रयुक्तज्ञानिव्षयकभगवत्कर्त्रृकार्त्यर्थ प्रीतेरुक्ततया ज्ञानिकत्रृकार्त्यर्थप्रीतेर्ननित्यतया तत्प्रयुक्त भगवत्प्रीतेरपि तथात्वेन च ज्ञानिनोत्यर्थ प्रियत्वाधिक्यं लब्धमित्यभिप्रायेण तथैवेति सावधारणं भाष्यकारैरनुगृहीतमिति पक्षान्तरमाह । स च ममप्रिय इत्येत्यादिना । इत्थं तेषां ज्ञानीतिश्लोके फलशायां ब्रह्मभोगाभावात्साधनदशायामेकव्यक्तिमात् विषयकभक्त्यभावात् ब्रह्मव्यत्यर्थप्रीत्यभावात्स्वस्मिन्ब्रह्मणोऽत्यर्थ प्रीत्य सद्भावाच्च जिज्ञासुर्ज्ञानपेक्षया नश्रेष्ठः । एतद्वैपरीत्यात् ज्ञानीतदपेक्षया चतुर्था श्रेष्ठ इति सिद्धं । एवं चतुर्विधं श्रैष्ठ्य मुदरा इत्यादि श्लोकद्वयेन दृढीकृतं । तत्रेदन्तातावच्छ्लोकद्वयं । उदारास्स्रवं एवैते ज्ञानीत्वात्मैव मेमतं । आस्थितस्सहियुक्तात्मामामेवानुत्तमां गतिं । बहूनां जन्मनामन्ते ज्ञानवान् मां प्रपद्यते  वासुदेवस्सर्वमिति समहात्मा सुदुर्लभः इति । इयं चात्यत्र भाष्यसूक्तिः । सर्व एवैते मामैवोपासत इत्युदाराः वदान्याः येमत्तो यत्किञ्चिदपि गृह्णाति तेपि मम सर्वस्वदायिनः । ज्ञानीत्वात्मैवमेमतं तदायत्तधारणोहमिति मन्ये, कस्मादेवं  यस्मादयं मयाविना आत्मधारणसम्भावनया मामेवानुत्तमं प्राप्यमास्थितः । अतस्तेन विनाममाप्यात्मधारणं न सम्भवति । ततो ममात्मा हि सः । नाल्प संख्यासंख्यातानां पुण्यजन्मनामिदं फलं । यन्मच्छेषतैकरसात्मयायात्म्य ज्ञानपूर्वकमत्प्रपदनं । अपि तु बहूनां पुण्यजन्मनामस्ते अवसाने वासुदेवशेषितैकर सोहं 
तदायत्तस्वरूपस्थितिप्रपत्तिश्च । स चा संख्येयैः कल्याणगुणैः परतर इति ज्ञानवान् भूत्वा वासुदेव एव मम परमं प्राप्यं प्रापकञ्चान्यदपि यन्मनोरथवर्ति, स एव ममतत्सर्वमिति मां प्रपद्यते मामुपास्ते । स महात्म । महामनाः सुदुर्लभः दुर्लभतरो लोके । वासुदेवस्सर्वमित्यन्यायमेवार्थः । प्रियो हि ज्ञानिनोत्यर्थमहमास्थितः सहियुक्तात्मा मामेवानुत्तमाङ्गतिमिति प्रक्रमात् ज्ञानवांश्चाय मुक्तलक्षण एव अस्यैव पूर्वोक्त ज्ञानित्वात् । भूमिराप इत्यारभ्य अहंकार इतीयं मेभिन्नाप्रकृतिरष्टदा । अपरेयमितस्त्वन्यां प्रकृतिं विद्धिमेपरां जीवभूतामिति हि चेतनाचेतनद्वयस्य परमपुरुषशेषषतैकरसतोक्ता । अहं कृत्स्नस्य जगतः प्रभवः प्रलयस्तथामत्तः परतरं नान्यत्किञ्चिदस्तिधनञ्जय इत्यारभ्य, येचैव सात्विकाभावाः राजसान्तामसाश्चये । मत्त एवेतितान्विद्धिनत्वहन्तेषु तेमयि । इति प्रकृतिद्वयस्य कार्यकारणोभयावस्थस्य परमपुरुषायत्त स्वरूपस्थिति प्रवृत्तित्वं, परमपुरुषस्य च सर्वैः प्रकारैः सर्वस्मात्परतरत्व मुक्तमतस्स एवात्र ज्ञानीत्युच्यते इति । अत्र चेयं तात्पर्यचन्द्रिकासूक्तिरनुसन्धेयातेषामिति श्लोकस्यार्थ एवोदारा इत्यस्येनापि दृढीक्रियते । ज्ञानिनोत्यर्थप्रियत्ववचनात् अन्येषामपि किञ्चित्प्रियत्वं फलितं । तदेवोदारास्सर्व इति वादेन विशदीकृतं । तदेकोपायत्वस्य साधारण्यं मामेवोपासत इत्यनेन दर्शितं । उदारशब्दस्यात्रमन्दप्रयोजनात् कर्षमात्रपरत्वण्युदासाय प्रसिद्धयनुरोधेन आह वदन्या इति । अर्थित्वे नावस्थितानां कथं वदान्यत्वमित्यत्राह ये उक्त इति । सकलफलप्रदत्वलक्षणं परमौदार्यमेव हि ममसर्वस्वं । तच्च प्रतिगृहीत्रृसापेक्षं । तदर्थ्यभावे कथं स्यादित्युक्तं भवति । मम नपुंसकत्वं न ज्ञानीत्यनेनान्वयः । मत इति परोक्त च स्त्व प्रसिद्धः । तस्मादिति शब्दोऽध्याहृतः । अयमर्थस्त्रय्यन्तसिद्धान्तविरुद्धोभवतुमाह कृष्णसिद्धान्तस्त्रावदयमितिभावः आत्मशब्दस्यात्र बहुप्रमाणिविरुद्धत्वान्नता दात्म्यादिविषयत्वं, तथासति व्यतिरेक निर्देशबाधश्चातस्तदभिप्रेतमाह तदयत्तेति शरीरं प्रतिधारकोह्यात्मा प्रियत्वातिशय प्रतिपदाय सावधारणीयमात्मत्वारोपः । अस्मिन्नभिमानमात्रसारेभवत्सिद्धान्ते किं प्रमाणमभिमतमित्याकाङ्क्षायामास्थित इत्यादि कमुच्चत इत्याह कस्मादेवमिति । हि र्हेतौ । युक्तात्मेत्याशंसायां युक्तः परमात्मा योगाशंसा विशिष्ट एवात्मायस्यसोत्रयुक्तात्मा । तदेतदभिप्रेत्योक्त मयाविनात्मधारणा संभावनयेति मदनुसन्धानाभावे सत्यर्थान्तरानु सन्धानाभावेसत्यर्थान्तरानुसन्धान प्रवृत्ते रसमर्थस्वभाव तथेत्यर्थः । मामेवेति । अयुक्तदशायामसत्वमेव हि स्यादिति भावः । मामेव 
उपायभूतमेव । न तु फलान्तरमित्यर्थः । प्राप्यमिति गतिशब्दार्थगन्तव्यपरः । अस्त्येवं त्वदायत्तधारणो यथाप्रमाणं ज्ञानी ततः किमायातंभवतः तदायत्तधारणत्वस्येत्यत्राहा तस्तेनविनेति सदृढयानां मदभिप्रायविदां चैतद्युक्तमित्यभिप्रायः । तथा हि न तस्यान्यः प्रियतरः प्रतिबुद्धैर्महात्मभिः । विद्यतेत्रिषु लोकेषु ततोस्मोकान्तितांगतः । सारद्वैतद्धिते सत्यं वचनं समुदाहृतं । नास्यभक्तेः प्रियतरं लोके किञ्चन विद्यते इति । ततो ममात्महि सः इति आधारत्वादि विशेषोह्यत्कलक्षणमितिभावः । ऐश्वर्यादिकामास्त्वत एवमस्वरूपस्यातिश्यहेतवः । ज्ञानी तु मम स्वरूपसत्ताहेतुरिति स्वभक्तस्तुति परश्लोकः । पुनरप्युक्तज्ञानवत्वस्य अनेक जन्मसाध्यपुण्यफलत्वेन दुर्लभतरतया ज्ञानिनश्रैष्ठ्यं  दर्शयति बहूनामिति श्लोकेन । ये जन्मकोटिभिस्सिद्धास्तेषा मन्त्रेत्रसंस्थितिरिति भगवच्छास्त्रं जन्मान्तरसहस्रेष्वित्यादिकांस्मृतिं चानुसन्धान आह । नाल्पेति । बहूनां जन्मनामित्यत्र नतावद्भहुजन्मसद्भाव मात्रं विवक्षितं । तस्यात्रानुपयुक्तत्वात् न च बहुजन्ममात्रस्यज्ञानहेतुत्वमुच्यते । सर्वेषामयत्नतो ज्ञानित्वप्रसङ्गात् । अतः पुण्यजन्मनामिति विशेषितं । ईदृशज्ञानवत्वं एवंभूतविशिष्टप्रपत्तौहेतुरिति दर्शयित्वा ज्ञानवतोऽनेकजन्मभ्रमण्युदासार्थं च ज्ञानवान्भूत्वेत्युक्तं । वासुदेवस्सर्वमिति सामानाधिकरण्यस्य बाधाध्यासतादात्म्यादि विषयत्वायोगाच्छरीरशरीरिभावादिनिर्वाहदपि प्रकरणविशेष सिद्धस्य अर्थस्य ग्राह्यतरत्वात् परमप्राप्यमित्यादिकमुक्तं । लौकिकं धारकादिकमभिप्रेत्याहान्यदपीत्यादि । त्वमेव माता च पितात्वमेव । मातापिताभ्रातानिवासश्शरणं सुदृद्गतिर्नारायण इत्यादिकमपीहाप्रेतं । प्रपत्तेरत्रोपासनाङ्गत्वादाह मामुपास्त इति । ज्ञानिनोपि स्वरूपमहत्वं प्रमाणविरुद्धं । पङ्क्तिपावनत्वादि मामात्म्यं सदपि प्रकृते़ऽनपेक्षितं । तस्माद्ज्ञानविशेषाधीनं माहात्म्यमिहाविवक्षितं इत्याह महामना इति । फलान्तरपरस्यापि भगवदुपासकस्य दुर्लभत्वात् । तद्वयवच्छेदाय सुशब्द इति दर्शयितुं दुर्लभतर इत्युक्तं वासुदेवस्सर्वमित्यत्र सामानाधिकरण्यस्य पराभिमतार्थं प्रतिक्षिपन् स्वोक्त दृढयति । वासुदेवइत्यत्रह्युपक्रमः प्राप्यभेदनिबन्धनानुकारीभेदपरः । अतः प्रकरणविरुद्धः । प्रकरणानुपयुक्तोषार्थः । प्रकरणविशेषसिद्धोपयुक्ततमार्थे जागरूकेनादरणीय इति भावः । ज्ञानवानित्यत्रापिनिर्विशेषादिज्ञानजीवमात्रज्ञानादिव्युदासायाह ज्ञानवांश्चायमिति । उक्तलक्षणः वासुदेवशेषतैकरसस्वात्मवेदीत्यर्थः । उक्तलक्षणत्वहेतुमाहस्यैव 
पूर्वोक्तज्ञानित्वादिति ज्ञानीचभरतर्षभेति पूर्वोक्तेज्ञानिनि कथमुक्तलक्षत्वामित्यत्राह । भूमिरापइत्यारभ्येति । यद्वा पूर्वोक्तिज्ञानित्वादित्येकभक्तित्वादिकं विवक्षितं । भूमिरूप इत्यादिना हेत्वन्तरोक्तिः । कार्यकारणोभयावस्थस्येति । कार्यत्वकारणत्वरूपोभयावस्था विशिष्ठस्येत्यर्थः । स्वरूपस्थित्यादितादधीन्यम्मयि सर्व रसोहमित्यादिषु व्यक्तं । उक्तलक्षणत्वं निगमयति अत इति । स एवेति । वासुदेव शेषतैकरसोहमित्यादिनोक्त लक्षण एवेत्यर्थः । इति श्रोत्रृ प्रतिपत्ति सौकर्यायेयं सूक्तिर्व्याख्यायते प्रियोहीत्यादिवत् उदारा इत्यस्यापि ज्ञानिन एव कैवल्यार्थ्यपेक्षया वैलक्षण्यान्तर परत्वभ्रमं वाति तेषामिति श्लोकस्येति । ऐश्वर्यकैवल्यार्थिनां सिद्धेश्वर रूपेधर्मणि औदार्यरूपधर्ममात्र सम्पादकत्वं, ज्ञानिनस्तु भगवत्स्वरूपधारकतया धर्मिसम्पादकत्वमिति हि वैलक्षण्यमुदाराइत्यत्रोच्यते । एवं स्वरूपधारकत्वात् फलदशायां भोग्यत्वानुसन्धानलक्षणनित्ययुक्तत्वं साधनदशायां भगवत एव फलत्वेनाभि निवेश लक्षणैकभक्तित्वं च ज्ञानविषये भगवता संकल्पितं । एवं ज्ञान्यपेक्षया स्वस्यात्यर्थ प्रियत्वं च तत्वसाक्षात्कार प्रयुक्तात्मधारकत्वात् भगवतासंकल्पितमिति पूर्वोक्त चतुर्विधवैलक्ष्यण्यमुदा पादक  उदारा इति श्लोक इत्यभिप्रायेणोक्तं दृढीक्रियत इति । ज्ञानीत्वात्म्यैवेति ज्ञानिन एव धारकत्वोक्त्यावैलक्षण्य सिद्धेरौदार्योक्तिर्व्यत्याशंक्य ऐश्वर्य कैवल्यार्थिनां स्वापेक्षया ज्ञानिनोत्यर्थप्रियत्वोक्ति सिद्धंस्वप्रियत्वं भगवतो नाविकन्यायेन ऐश्वर्यकैवल्यार्थिपरित्याज्यत्वादयुक्तमिति शंका परिहारार्थमौदार्योक्तिरित्यभिप्रायेणाह ज्ञानिन इत्यादिना विशदीकृतमित्यन्तेन । फलान्तरार्थिनां सकलफलप्रदत्वलक्षणादार्यसम्पादकतयैव औदार्यस्य वक्ष्यमाणतयातैरूपास्यत्वं तेषामौदार्येन हेतुरित्याशंक्यसर्वाधिकार्यपेक्षया साक्षादनिष्ट निवृत्ति पूर्वकेष्टप्रापणरूपभगवदुपायत्वस्य स्वरूप योग्यतारूपस्यस्वाभाविकस्यान्यर्थं भगवत्सम्पादिततया व्याज्यरूपेण भगवदुपासने नैवफलोपधायकतारूपत्वेन तादृशोपायत्वं चतुर्विधा भजन्ते मामित्युक्तोपास्यत्वस्य अत्र विवक्षितत्वोक्त्या सूच्यत इत्यभिप्रायेणाह । तदकोपायत्वस्येति । प्रतिगृहीत्रृषुवदान्यत्यस्य वक्ष्यमाणरीत्या विलम्बितप्रतीतिकतया उदारोदात्रृमहतोरित्युक्तमहत्वस्यदेवतोपासके सुग्रहतया च वदान्य इत्यर्थ कथनमयुक्तं इत्याशंक्य सामान्यतोदेवतोपासकत्व लक्षणोत्कर्षस्य स्वोपासकत्व प्रयुक्तस्वगतफलप्रदत्वलक्षणौदार्य सम्पादकत्वस्यैव पूर्वोक्तस्वप्रियत्वानापादकत्वेन प्रकरणानुसारात् विलम्बिनोपपादनीयमपि वदान्यत्वमेवोदार शब्दार्थः । महत्व 
विशिष्टेवदान्य इव प्रयोगप्राचुर्याभावदपि झडिति प्रतीतवदान्यत्वमेव शब्दस्वभावादपि प्रकृते विवक्षितमित्यभिप्रायेणाह उदारशब्दस्येति, अत्र अस्मिन् प्रकरण इत्यर्थः । अत्यर्थ प्रियत्वोक्ति सिद्धान्तप्रियत्वोपपादनं प्रकरणानुसारीतिभावः । मन्देति मन्दप्रयोजनं यदुत्कर्षसामान्यपरत्वं तद्वयुधासायेत्यर्थः । स्वोपासकत्वस्येवोपासकत्वसामान्यस्य स्वप्रियत्वानापादकत्वादितिभावः । प्रसिद्धयनुरोधेनेति शब्दस्य भाव उक्तः । यत्किञ्चित्फलप्रदत्वसम्पादकतया प्रतिगृहीत्रॄणां औदार्यगुण पदात्रृत्वेनौदार्योक्ति सम्भवात् । सर्वस्वदयिन इत्युक्ति वैफल्यमित्याशंक्य यत्किञ्चित्फलप्रदत्वलक्षणौदार्य सम्पादकतया प्रतिगृहीतुरुदारत्वेदेवतान्तरोपासकस्यापि तथात्वेन तद्व्यावृत्यर्थं स्वोपासकेविशेषलाभाय सर्वस्वदान प्रयुक्तमौदार्यमत्र विवक्षितमिति सूचयितुं, सर्वस्वदानोक्तिरित्यभिप्रायेणावतारयति । अर्थित्वेनेति । कथमिति । दातुरेव वदान्यत्वादितिभावः । अन्यथादेवतान्तरोपासकस्यापि फलप्रदत्वसम्पादक तथा उदारत्वप्रसङ्ग इत्यपि तात्पर्यं । एतच्चोपलक्षणं । उदारशब्दासंकोच स्वारस्येन सर्वस्वदानोक्तिरिति शब्दस्वभावोप्यभिप्रेत इति बोध्यं ।
	ननु यत्किञ्चित्फलं नस्वरसत्वेन रूपयितुं शक्यं । देवतान्तरोपासकेति प्रसङ्गस्य उक्तत्वात् । भगवतो अतिक्षुद्रख्यातिपरत्वप्रसङ्गाच्चेत्याशंक्य निरूपाधिकसर्वस्वस्वामिनो भगवतः स्वचरणकमलसमाश्रयण प्रदानस्यैव परमौदार्यकार्यतया क्षुद्रफलप्रदानं, शिशुविषयेमातुः मृद्भक्षण प्रदानवत् भगवतश्चेतनविषये अत्यन्तदयाक्षान्त्यादि गुणातिशय सूचकतया औपाधिकस्वामिषु देवान्तरेषु यत्किञ्चित्फलप्रदानेन तादृशगुणातिशया सिद्धया तदुपासकेषु नातिप्रसङ्गः । त्रिवर्गापवर्ग फलप्रदत्वस्योदारशब्दासंकोचन औदार्यहेतुफलप्रदत्वघटकत्व तया सिद्धया  च सर्वफलप्रदत्वमेवात्र सर्वस्वत्वेन विवक्षितमिति देवतान्तख्यावर्तक सकल फलप्रदत्वरूपगुणानुसन्धानपरतया न द्वितीयदोषोपीत्यभिप्रायेणाह सकलफल प्रदत्वलक्षणमिति । अवधारणहि शब्दाभ्यामप्यहं जीवितं जिह्यामित्याधिकमभिप्रेतं । परमिति । सकलफलप्रदत्वे मोक्ष प्रदत्वस्याप्यन्तर्भावात् प्राप्तशेषिणो प्राप्तफलप्रदानेदयाक्ष्यान्त्यादि गुणातिशयलाभाच्चेतिभावः । तत्पदद्वयं सकलफलप्रदत्व रूपपरमौदार्यपरं । 
	ननु परमौदार्यसम्पादकस्य कथदात्रृ लक्षणमौदार्यं परमौदार्यस्यस्वनिष्ठत्वाभावेन स्वकीयस्यपरकीयत्वापादनासिद्धेरित्याशंक्यौदार्य सम्पादकस्य शब्दस्य लक्षणयोदारं शब्देन 
व्यवहारस्सम्भवतीत्यभिप्रायेणाह । इत्युक्तं भवतीति । यस्त्रद्वेद यत्सवेद,  समयैतदुक्त इत्यत्रचान्दसमेवनोक्त एतदुक्तशभ्देपुल्लिङ्ग निर्वाहवत् ज्ञानित्वात्म्येवमेमतमित्यत्रमत- शब्देनपुंसकलिङ्गस्यार्षत्वेन निर्वाहसम्भवादिति शब्दाध्याहारो न युक्त इत्याशंक्याध्याहारं समर्थायिष्यन् तन्मूलभूतानुपपत्ति प्रदर्शनमुखेन परकीय निर्वाहं तावन्निरस्यतिमतमिति । नपुंसकत्वादिति । अप्रसिद्ध इति । सार्वजनिन गीतोपनिषद्ध्येत्रृ सम्प्रदाय विरुद्ध इत्यर्थः । किं च मत इत पाठ कल्पने, चान्दसत्व कल्पने च ज्ञानीत्वात्म्यैवमे इत्येवपर्यास्यामतपदं व्यर्थंस्यात् । इतिमेमतमित्युक्तौ तु भगवतस्स्वेतरसमस्तधारकत्वस्य सर्व वेदान्तसिद्धतया ज्ञानिनो भगवद्धारकत्वमयुक्तमिति शंकाया ज्ञानिनो भगवत्प्रियतमत्वेन भगवतो ज्ञानिविशेषासहिष्णुत्वसिध्याभगवद्गुणकृतं ज्ञानिनोधारकत्वं सम्भवतीति । परिहारो लभ्यत इत्यानर्थक्य प्रतिहतन्यायेनाध्याहार एवयुक्त इत्यभिप्रायेणाह यमर्थ इति । ज्ञानिनो भगवद्धारकत्वरूपार्थ इत्यर्थः । अर्जुनः केशवस्यात्माकृष्णस्यात्माकिरीटिन इत्यादि वेदान्तोपबृङ्मणेषु भक्तानां भगवद्धारकत्व प्रसिद्धया वेदान्तप्रसिद्धयभावेपि नतद्विरोध इत्यभिप्रायेणभक्तुवामावेत्युक्तं । तावच्छब्दः क्रमार्थः कृष्णसिद्धान्ते निश्चिते वेदान्तसिद्धान्तोप्युन्नेतुं शक्यत इति भावः । आत्मशब्दस्य स्वरूपपरत्वं नियन्त्रृपरत्वं वाकुतोनेत्यत्राहात्मशब्दस्येति । बहुप्रमाणेति । भेदश्रुति घटकश्रुतिकार्यकारणभाव इति तादृशोप ब्रह्मणजात विरुद्धत्वादित्यर्थः । व्यतिरेकेति । मे आत्मेति भेदघटित सम्बन्ध वाचिषष्ठी श्रुतिविरोध इत्यर्थः । धार्यस्य धारकत्वोक्तौ धार्यत्वनिषेधे च आत्मैवेति पदद्वयमप्रमाणं स्यादित्याशंक्य ब्रह्मवेदब्रह्मैव भवति तस्यप्रियमेव शिरं  इत्यादिष्विव तात्पर्य विषयार्थ विशेषलाभात् तात्पर्य विषयार्थे प्रामाण्यसम्भवाच्च शब्दविधया बोध्यार्थ बाधो न दोषायेति परिहारं वक्ष्यन् धारकत्वस्सात्मशब्दमुख्यार्थत्वमाह शरं प्रतीति । नियाम्यत्व धारत्वशेषत्वानां शरीरलक्षणतया शरीरप्रतिसम्बन्धिवाचिनात्मशब्देन
धारकत्वमुच्यत इति भावः । प्रियत्वातिशयप्रतिपादनायेत्यनेन तादात्म्याद्यर्थकत्वे प्रकरण विरोधश्चेति तृतीयं दूषणमभिप्रेतं । आत्मत्वारोप इति । ज्ञानकालमारभ्यक्षणविश्लेषानर्हत्वलक्षणप्रियतमत्पोपपादकाकार आत्मपद- लक्षणयालभ्यते । तस्य यावदात्मभावित्वेनायोगव्यवच्छेद एवकारेण लभ्यते । एवं चात्मैवेति पदद्वयेन मुख्यार्थविषयकाहार्यशंशब्दबोधानन्तरं वाक्यप्रामाव्यायलक्ष्यार्थविषयक 
शाब्दबोधोजायत इति भावः । ज्ञानी त्वात्म्यैवमेवतमिति भगवद्वाक्यस्यैव भगवदपेक्षया ज्ञानिनः क्षणविशेषानर्हत्वे प्रमाणतया अस्थितइत्याद्युत्तरार्धमनवसरग्रस्तं अन्यथाहेत्वधिकरण विरोध इत्या शंक्य न बाधशंक्योत्तरवाक्यप्रवृत्तिः । अपित्वेतावंतंकालविद्यमानस्य भगवतो ज्ञानिविश्लेषासमानरूपकार्यस्यकारणेन विनानुपपत्तेस्सामर्ग्याः कार्यव्याजतया सामग्रीरूप ज्ञापकांक्षायां कारणविशेष घटित सामग्रीं सूचयितुमुत्तरार्धेन कारण विशेषः प्रदर्श्यते । इत्यभिप्रायेण कस्मादेवमिति हेत्वाकांक्षा भाष्योक्तामुपपादयति अस्मिन्निति । अभिमानमात्रेति मात्रशब्देन कारणविशेषो व्यावर्त्यते । सारशब्देन शब्दविधया ज्ञापकं प्रमाणमभिप्रेतं किं प्रमाणमिति भवदुक्तबाधितार्थे सामग्री रूपज्ञापकं किमभिमतमित्यर्थं । एतावन्तं कालमविद्यमानस्यकारणविशेषस्यापरिज्ञानादिति भावः । उच्यत इत्योहेति । कस्मादेव मित्यत आहेतिभाष्यार्थइति भावः । हिशब्दस्य प्रसिद्धिपरत्वसम्भवेत्युपवाद्योपपादक भावेन पूर्वोत्तरवाक्ययोरूपपाद्योपपादक भावेना न्वयार्थमाह, हि र्हेताविति । मयाविनाममधारणासम्भावनयेत्यतन्मूलारूढं दर्शयितुमाह, युक्तात्म्येत्याशंसायामितिक्तः क्तप्रत्यय इत्यर्थः, युक्तात्मेत्यस्य नित्ययुक्त इतिवत् कर्तरिक्त प्रत्ययान्तत्वे पौनरूक्त्यं तदुपपादकत्वासिद्धिश्चेतिभावः युक्तपदार्थयोगप्रतियोगिनं दर्शयन् आत्मशब्दस्य स्वरूपपरत्वमभिप्रयन् सर्वं वाक्यं सावधारणमिति न्यायेन मयाविनात्मधारणासम्भावनयेति व्यतिरेकलाभ इत्याशयेनाह परमात्मयोगिन्यादिना विशिष्टपदेनोपलक्षितं व्यावर्त्यते । एवकारेण ज्ञानिनो ज्ञानित्वावस्थानन्तरं परमात्मयोगाशंसा विशिष्टत्वायोगो व्यवच्छिद्यते । सोत्रेत्यनेन नियुक्त इति शब्दो व्यावर्त्यते । अत्रास्मिन्प्लोक इत्यर्थः । युक्तात्मा, युक्तात्म शब्दवाच्य इत्यर्थः । ज्ञानिनोयावदात्मभाविपरमात्मयोगाशंसाविशिष्टत्वोक्त्या परमात्मविना आत्मधारणासम्भवः कथं लभ्यत इत्याशंक्य क्षणविश्लेषासहनं विनानिरतिशयानन्दरूपत्वेन निरति शयानन्दरूपानुभव विषयत्वलक्षणपरमात्मयोगेसिद्धे पुनस्तदुत्कटेच्छा रूपाशंसाय असम्भवात् । कार्योक्त्याकारणलाभ इत्याशयेनाह तदेतदिति आशंसार्यत्वप्रत्ययविशिष्टं अवधारणगर्भं च युक्तात्मपदमभिप्रेत्येत्यर्थः । भगवत्स्वरूपस्य सर्वजगद्धारकतया भगवत्स्वरूपेण सम्बन्धाभावेसर्वस्यापि वस्तुनः सत्ताया एव सम्भवेन मयाविना आत्मानुधारणासम्भावनयेति ज्ञानिषु विशेषोक्तिरयुक्तेन्यत आहा 
मदनुसन्धानाभावेसतीति । मयाविनेत्यनेन निरतिशयानन्दत्वविशिष्टवेषेण स्वरूपसत्ता विवक्षिता धारणासम्भावनयेत्यनेनावच्छिन्न स्मृतिसन्तानरूपपूर्वोक्त भगवत्स्वरूपानुसन्धानरूपश्रृत्यनुकूल व्यापारात्मक प्रवृत्तिजननस्वरूपायोग्यधर्मभूतज्ञानवत्वं विवक्षितं इत्यभिप्रायः । सत्यन्तेन पूर्वोक्तमदनुसन्धानेसति तादृशप्रवृत्ति योग्यत्वं धर्मभूतज्ञानस्यलभ्यते । धर्मभूतज्ञानस्य तादृशप्रवृत्यसमर्थत्वे तादृश प्रवृत्ति शंकाया अनवकाशात्, धारणासम्भावनयेत्यनेन तादृशप्रवृत्य समर्थस्वभाववत्वं लभ्यत इत्यपि तात्पर्यं । युक्तात्मेति पदमनुक्तमप्राप्यत्वेन भगवत्स्वरूपाध्यवसायरूपास्थाने हेतुपरमित्यभिप्रायेण सम्भावनयेति फलितार्थस्य हेतुत्वेन निर्देश इत्यभिप्रेत्यहेतुत्वं व्यतिरेकमुखेनोपपादयति । आयुक्तदशायामिति । मामेवेतेति प्रतीकोपादानं मामेवानुत्तमं प्राप्यमास्थित इति भाष्यस्यपदाभिप्रायेणेति बोध्यं । अयुक्तदशायां पूर्वोक्त नित्ययुक्त शब्द विवक्षितनिरतिशयानन्दत्वावस्थापन्नपरिपूर्ण ब्रह्मानुभवरूपप्राप्यभावदशायामित्यर्थः । असत्वमेवेति । 
पूर्वोक्तायन्तिरानुसन्धानविशिष्टतया सत्वाभाव इत्यर्थः । असत्वमेवेति । पूर्वोक्तार्थान्तरानुसन्धानविशिष्टतया सत्वाभाव इत्यर्थः । हि शब्दो हेतौ प्रसिद्धौ च । यन्मुहूर्तक्षणं वापीन्याद्युक्तेरिति भावः । गतिशब्दस्य करण व्युत्पत्तौ प्राप्यत्वालाभात् करक्मणीव्युत्पत्ति माहगतिशब्द इति । गति शब्दोऽत्रगन्तव्यपरः । कस्मादेवमित्यनेनास्थित इत्यादे रात्मैवेन्यत्रहेतु परत्वसिद्धया अत इत्यादि वाक्यं व्यर्थमित्याशंकय दार्ढ्यार्थं निगमनमिति वक्तुं दार्ढ्यमूलभूतशंकामाह अस्त्येवमिति, तत्वेवभयं विदुषोमन्वानस्येति श्रुतिवाक्ये अमन्वानस्य विदुषः अमननमेवभयमिति प्रतिपादनमभिप्रेत्ययथाप्रमाममित्युक्तं । किमायातमिति । किं साधकं लब्धमित्यर्थः । स्वरूपरूपगुणविभूतिविशिष्टब्रह्मस्वरूपस्य त्रिविध परिच्छेदरहित निरतिशयानन्दरूपतया तद्विषयकनिरतिशयानन्दरूपानुभवं विना ज्ञानिनो आत्मधारणासम्भवोयुज्यते । जीवस्य तु अणुभूतस्वरूपमात्रेण निरतिशयानन्दरूपतया तदनुभवं विना भगवत आत्मधारणा सम्भवोनयुक्त इति भावः । इत्यत्राहेति । जीवस्याणुस्वरूपमात्रेणनिरतिशयानन्दत्वेपि सृषृयवतारादिमुखेन कृतभगवत् कृषीफलीभूतक्षणमात्र भगवद्विश्लेषासहनलक्षणालभ्याप्रियतमाकारलाभात् भगवतो ज्ञानिनं विना क्षणेपितेयद्विरहोऽति दुस्सह इति प्रसिद्धात्मधारणोसम्भवोयुज्यत एवेति 
भाष्यतात्पर्यमितिभावः । दुर्हुदामुपकारव्यप्यपकारित्व दर्शनात् परस्परप्रियत्व नियमोनास्तीन्याशंक्य सहृदयविषयत्वादुक्त नियमस्य सुहृदं सर्वभूतानामित्याद्यनुसारेण भगवतस्सहृदयाग्रेसरत्वाच्च न दोष इत्याशये नाह, सहृदयानामिति । एतदिति । परस्परविश्लेषासहिष्णुत्वमित्यर्थः । यस्यायं निरतिशयप्रियः, स एवास्य प्रियतमो भवतीति भाष्यसूक्तिसिद्धां मिथोविश्लेषा सहनं वचनमित्याह तथाहीति । प्रतिबुद्धरिति । प्रतिबन्धस्तु मोक्ष भाव । समहात्मानुदुर्लभ इत्युक्तैर्ज्ञानिभिर्विनेत्यर्थः एवमुत्तरत्रापि, भक्तैर्विनाकश्चनप्रियतरो 
नास्तीत्यर्थः । तत इति । भगवत्प्रियतमत्वार्थं भगवानेव परमप्राप्यप्रापक इत्यध्यवसायशालीमा प्राप्त इत्यर्थः । अतो ममात्माहि सः इत्यत्रमयाविना आत्मधारणासमर्थस्वभावत्वात् समहात्मेति हि व्यवहारविषयोयत इति शब्दार्थमभिप्रेत्य हेतुमद्भावमुपपादयति, आधारत्वादीति । ज्ञानीत्वात्म्यैवेत्यत्र
 आत्मशब्दश्शरीरप्रतिसम्बन्धिपरः इति पूर्वमेवोक्तं । शरीरत्वं बाधेयत्व विधेयत्व शेषत्वरूपं । 
