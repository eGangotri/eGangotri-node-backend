1.1.1.10
अनादेशेऽध्वर्युः कुर्यात्।। 10।।
1.1.1.11
उपवत्स्यदशने भुक्ते गार्हपत्यादाहवनीयं ज्वलन्तं प्रणयति।। 11।।
1.1.1.12
देवा गातुविदो गातुँ वित्त्वा गातुँ यज्ञाय विन्दत। मनसस्पतिना देवेन वाताद्यज्ञः प्रयुज्यताम्।। (तैब्रा 3.7.4.1 + मैसं 1.1.43) इति जपित्वा व्रतोपेतस्य शाखामच्छैति पर्णशाखाँ शमीशाखाँ वा प्राचीमुदीचीँ वाहानां बहुशाखां बहुपर्णामशुष्काग्रामसुषिराम्।। 12।।
1.1.1.13
इषे त्वा (1.1.1) इति च्छिनत्ति।। 13।।
1.1.1.14
ऊर्जे त्वा (कसं 1.1) इत्यनुमार्ष्टि।। 14।।
1.1.1.15
सुभूताय (1.1.1) इति संनमयति।। 15।।
1.1.1.16
वायवः स्थ (1.1.1) इति शाखया वत्सानपाकरोति त्रीन् यजुषा तूष्णीं त्रीन्।। 16।।
1.1.1.17
अपाकृतानामेकँ शाखया तूष्णीमुपस्पृशति।। 17।।
1.1.1.18
दर्भपिञ्जूलैः सह शाखया  देवो वः सविता प्रार्पयतु (1.1.1) इति गाः प्रार्पयति  आप्यायध्वमघ्न्या देवेभ्या इन्द्राय भागम् (1.1.1) इतीन्द्रयाजिनः  महेन्द्राय इति महेन्द्रयाजिनः।। 18।।
1.1.1.19
शुद्धा अपः सुप्रपाणे पिबन्तीः शतमिन्द्राय शरदो दुहानाः।  रुद्रस्य हेतिः परि वो वृणक्तु ।। (भाश्रौ 1.2.18; तु. 4.1.2,4) इति व्रजन्तीरनुमन्त्रयते।। 19।।
1.1.1.20
ध्रुवा अस्मिन् गोपतौ स्यात बह्वीः (1.1.1) इति यजमानस्य गृहानभिपर्यावर्तते यजमानँ वा प्रेक्षमाणो जपति।। 20।।
1.1.1.21
अग्निष्ठेऽनस्यग्न्यगारे वा  यजमानस्य पशून् पाहि (1.1.1) इति प्रत्यगग्राँ शाखामुपकर्षति।। 21।।
1.1.1.22
उत्तरतो गार्हपत्यस्य  देवस्य त्वा सवितुः प्रसवे (4.1.9) इत्यसिलमादत्ते।। 22।।
1.1.1.23
गोषदसि (1.1.2) इति गार्हपत्यमुपतिष्ठते।। 23।।
1.1.1.24
उर्वन्तरिक्षँ वीहि (कसं 1.6) इति व्रजति।। 24।।
1.1.1.25
प्रत्युष्टँ रक्षः (1.1.2) इत्याहवनीये निष्टपति।। 25।।
1.1.1.26
प्रेयमगाद् (1.1.3) इति जपति।। 26।।
1.1.1.27
प्रागुदग्वाभिप्रव्रज्य बर्हिरच्छैति।। 27।।
1.1.1.28
देवानां परिषूतमसि (1.1.4) इति दर्भान् प्रस्तराय परिषुवति।। 28।।
1.1.1.29
विष्णोः स्तुपः (1.1.4) इति दर्भस्तम्बमभिमृशति।। 29।।
1.1.1.30
अतिसृष्टो गवां भागः (1.1.4) इत्येकान्तमतिसृजति।। 30।।
1.1.1.31
शेषं प्रस्तराय।। 31।।
1.1.1.32
माधो मोपरि परुस्त ऋध्यासम् (4.1.12) इति जपति।। 32।।
1.1.1.33
देवस्य त्वा सवितुः प्रसवे (1.1.4) इति विशाखानि प्रति लुनाति संनखं मुष्टिम्।। 33।।
1.1.1.34
पृथिव्याः संपृचस्पाहि (तैसं 1.1.2.2) इति तृणमन्तर्धाय प्रस्तरँ सादयति।। 34।।
1.1.1.35
अकल्माषान् दर्भाँल्लुनाति प्रभूतानप्रधूनयन्।। 35।।
1.1.1.36
आच्छेत्ता ते मा रिषम् (4.1.14) इति जपति।। 36।।
1.1.1.37
अतस्त्वं बर्हिः शतवल्शँ विरोह (1.1.5) इत्यालवानभिमृशति।। 37।।
1.1.1.38
सहस्रवल्शा वि वयँ रुहेम (1.1.5) इत्यात्मानं प्रत्यभिमृशति।। 38।।
1.1.1.39
अयुपिता योनिः (1.1.6) इति शुल्बं प्रतिदधात्ययुग्धातु प्रदक्षिणम्।। 39।।
1.1.1.40
अदित्या रास्नासि (1.1.6) इति शुल्बमनुलोमं त्रिरनुमार्ष्टि।। 40।।
1.1.1.41
यथालूनममुतो वा  सुसंभृते त्वा संभरामि (तु. तैसं 1.1.2.2) इति शुल्बे बर्हिस्त्रिः संभरति।। 41।।
1.1.1.42
अयुपिता योनिः (1.1.6) इति प्रस्तरम्।। 42।।
1.1.1.43
इन्द्राण्याः संनहनम् (1.1.6) इत्यन्तौ समायम्य  पूषा ते ग्रन्थिम् (1.1.6) इति प्रदक्षिणमावेष्टयति।। 43।।
1.1.1.44
स ते मास्थात् (1.1.6) इति पश्चात्प्राञ्चमुपकर्षति।। 44।।
1.1.1.45
आपस्त्वामश्विनौ त्वामृषयः सप्त मामृजुः। बर्हिः सूर्यस्य रश्मिभिरुषसां केतुमारभे।। (4.1.16) इत्यारभते।। 45।।
1.1.1.46
इन्द्रस्य त्वा बाहुभ्यामुद्यच्छे (1.1.6) इत्युद्यच्छते।। 46।।
1.1.1.47
बृहस्पतेर्मूर्ध्ना हरामि (1.1.6) इति मूर्धन्यादधाति।। 47।।
1.1.1.48
उर्वन्तरिक्षँ वीहि (1.1.6) इत्येति।। 48।।
1.1.1.49
अदित्यास्त्वा पृष्ठे सादयामि (1.1.6) इति पश्चादपरस्य सादयत्यनोऽधो वा।। 49।।
1.1.1.50
बर्हिरसि देवंगमम् (4.1.18) इत्युपर्यादधाति।। 50।।
1.1.1.51
समूलैर्दर्भैः पालाशं खादिरँ रौहितकँ वाष्टादशदार्विध्मँ संनह्यति त्रीँश्च परिधीन् यो यज्ञियो वृक्षस्तस्य। स्थविष्ठो मध्यमो द्राघीयान् दक्षिणोऽणीयान् ह्रसिष्ठ उत्तरः।। 51।।
1.1.1.52
उपरीध्ममादधाति।। 52।।
1.1.2.1
चन्द्रादर्शनेऽमावास्यायामिध्माबर्हिः संनह्यापराह्णे पिण्डपितृयज्ञेन चरन्ति प्राग्दक्षिणाचाराः।। 1।।
1.1.2.2
प्राचीनाववीत्युत्तरतःपश्चाद् दक्षिणाग्नेः सँस्तीर्य पात्राणि प्रयुनक्ति पवित्रं कृष्णाजिनमुलूखलं मुसलँ शूर्पमुदङ्कीमायवनं दर्वीँ स्फ्यमेकैकं दक्षिणंदक्षिणम् ।। 2।।
1.1.2.3
दक्षिणतोऽग्निष्ठमारुह्योदङ्क्यामेकपवित्रमवधाय पूरयित्वा बिलं निमार्ष्टि।। 3।।
1.1.2.4
कृष्णाजिने पत्न्यवहन्ति।। 4।।
1.1.2.5
परापावमविवेचयन् सकृत् फलीकरोति ।। 5।।
1.1.2.6
दक्षिणाग्नावुदङ्कीमधिश्रित्य पवित्रान्तर्हितेऽप आनीय तण्डुलानोप्य मेक्षणेन प्रसव्यं पर्यायुवञ्जीवतण्डुलँ श्रपयति।। 6।।
1.1.2.7
घृतेनानुत्पूतेन नवनीतेन वोत्पूतेन शृतमभिघार्य दक्षिणत उद्वासयति।। 7।।
1.1.2.8
दक्षिणतः- पुरस्ताद् दक्षिणाग्नेस्त्रिषु प्रक्रमेष्वपरिमिते वावकाशे स्फ्येन सकृत्परमुद्धत्यावसिञ्चति।। 8।।
1.1.2.9
अपयन्त्वसुराः पितृरूपा ये रूपाणि प्रतिमुच्याचरन्ति। परापुरो निपुरो ये हरन्त्यग्निष्टानस्मात् प्रणुनोत्तु लोकात्।। (तु. आपश्रौ 1.8.7) इत्यग्निं प्रणयति।। 9।।
1.1.2.10
अग्रेणोद्धतमवोक्षिते सादयति।। 10।।
1.1.2.11
समूलेष्वन्यानुपसँयम्य त्रिः कर्षूमग्निं च प्रसव्यमुद्धावं त्रिः परिस्तीर्य कर्ष्वामुद्धवानास्तृणाति।। 11।।
1.1.2.12
प्रतिपरिक्रम्य सव्यमन्वेकैकमाहरत्यायवनं दर्वीमोदनमाञ्जनमभ्यञ्जनमूर्णास्तुकमुदकुम्भम्।। 12।।
1.1.2.13
एत पितरो मनोजवा आगन्त पितरो मनोजवाः (तु. आपश्रौ 1.7.13) इत्यावाहयति।। 13।।
1.1.2.14
परिश्रयेद्यद्यादित्यः सकाशे स्यात्।। 14।।
1.1.2.15
परेतन पितरः सोम्यासः (1.10.15) इत्युदकुम्भेनाग्निं प्रसव्यं त्रिः परिषिञ्चन् पर्येति।। 15।।
1.1.2.16
अया विष्ठा (1.10.16) इत्येतया निधाय त्रिरपरिषिञ्चन् प्रतिपर्येति।। 16।।
1.1.2.17
शुन्धन्तां पितरः शुन्धन्तां पितामहाः शुन्धन्तां प्रपितामहाः (आश्रौ 2.6.14) इति मूलदेशे बर्हिषस्त्रीनुदकाञ्जलीन् निनयति।। 17।।
1.1.2.18
मेक्षणेनोपहत्य  सोमाय पितृमते स्वधा नमः (शौसं 18.4.72) इति जुहोति।। 18।।
1.1.2.19
अग्नये कव्यवाहनाय स्वधा नमः (शौसं 18.4.71) इत्यसँसक्तां दक्षिणार्धपूर्वार्धे द्वितीयाँ हुत्वा मेक्षणमन्वध्यस्यति कञ्चुकानि पवित्रं च।। 19।।
1.1.2.20
दर्व्योद्धृत्योद्धवेषु पिण्डान्निदधाति। पितुर्नाम्ना  असावेतत्ते ये चात्र त्वानु तस्मै ते स्वधा (द्र. काश्रौ 4.1.11-2 गोगृ 4.3.8 बौश्रौ 3.10:80.11) इति प्रथमम्। पितामहस्य नाम्ना स्थवीयाँसं मध्यमम्। प्रपितामहस्य नाम्ना स्थविष्ठं दक्षिणम्।। 20।।
1.1.2.21
द्वयोः परयोर्नामनी गृह्णन् मूलदेशे लेपं निमार्ष्टि।। 21।।
1.1.2.22
लुप्यते जीवत्पितुः पिण्डनिधानं जीवत्पितामहस्य वा।। 22।।
1.1.2.23
न जीवन्तमतिदद्यात्। यदि दद्याद्येभ्य एव पिता दद्यात्तेभ्यो दद्यात्।। 23।।
1.1.2.24
यदि बन्धुनाम न विदितँ  स्वधा पितृभ्यः पृथिवीषद्भ्यः (गोगृ 4.3.10, तु. शौसं 18.4.78) इति प्रथमं पिण्डं निदध्यात्।  स्वधा पितृभ्योऽन्तरिक्षसद्भ्यः (शौसं 18.4.79) इति द्वितीयम्।  स्वधा पितृभ्यो दिविषद्भ्यः (शौसं 18.4.80) इति तृतीयम्।। 24।।
1.1.2.25
यात्र पितरः स्वधा तया यूयं मादयध्वम् (तु. कसं 9.23) इति दक्षिणां दिशमन्वीक्षमाणो जपति।। 25।।
1.1.2.26
येह पितर ऊर्क्तस्यै वयं ज्योग्जीवन्तो भूयास्म (तु. कसं 9.23) इत्युक्त्वावर्तते।। 26।।
1.1.2.27
आ तमितोरास्ते दक्षिणाग्निमन्वीक्षमाणः।। 27।।
1.1.2.28
व्यूष्मसु पिण्डेषु  अमीमदन्त पितरः (1.10.13) इति प्रतिपर्यावर्तते।। 28।।
1.1.2.29
वासस ऊर्णां दशाँ वाभ्युक्ष्य पिण्डदेशे निदधाति।। 29।।
1.1.2.30
लोमोत्तरवयसश्छित्त्वा वाससो वा दशाम्  अतो नोऽन्यत् पितरो मा यौष्ट (तु. भाश्रौ 1.9.8) इति निदध्यात्।। 30।।
1.1.2.31
आङ्क्ष्वासा ै (भाश्रौ 1.9.7) इत्याञ्जनस्य प्रतिपिण्डं लेपं निमार्ष्टि  अभ्यङ्क्ष्वासा ै (भाश्रौ 1.9.7) इत्यभ्यञ्जनस्य।। 31।।
1.1.2.32
मार्जयन्तां पितरः, मार्जयन्तां पितामहाः, मार्जयन्तां प्रपितामहाः (बौश्रौ 3.11:80.19) इति प्रतिपिण्डं त्रीनुदकाञ्जलीन्निनयति।। 32।।
1.1.2.33
आधत्त पितरो गर्भं कुमारं पुष्करस्रजम्। यथा पुमान् भवेदिह तथा कृणुतोष्मपाः।। (तु. मासं 2.33) इति मध्यमं पिण्डं पत्नी प्राश्नीयात्।। 33।।
1.1.2.34
अग्नावितरावादध्याद् ब्राह्मणो वा भक्षयेदप्सु वा गमयेत्।। 34।।
1.1.2.35
उद्धवाननुप्रहृत्य  वीरं नो दत्त पितरः (द्र. आश्रौ 2.7.12) इत्युदङ्कीमवजिघ्रेत्।। 35।।
1.1.2.36
अप उपस्पृश्य  नमो वः पितरः (1.10.13) इति नमस्करोति।। 36।।
1.1.2.37
एषा युष्माकं पितरः (1.10.14) इति दिशमनुदिशति।  इमा अस्माकम् (1.10.14) इतीतराः।। 37।।
1.1.2.38
जीवा वो जीवन्त इह सन्तः स्याम (1.10.14) इति जपति।। 38।।
1.1.2.39
परेतन पितरः सोम्यासः (1.10.15) इति प्रवाहयति।। 39।।
1.1.2.40
प्रजापते न त्वद् (2.6.41) इत्येतयोपोत्तिष्ठति।। 40।।
1.1.2.41
अक्षन्नमीमदन्त (1.10.17) इति पुनरेति।। 41।।
1.1.2.42
मनस्वतीर् (1.10.18-20) जपन्  अग्ने तमद्य (1.10.21) इत्येतया गार्हपत्यमुपतिष्ठते।। 42।।
1.1.2.43
अभ्युक्ष्य पात्राणि द्वेद्वे प्रतिपरिहरति।। 43।।
1.1.2.44
अप्यनाहिताग्निना कार्यः।। 44।।
1.1.3.1
वेदं करोति वत्सज्ञुं प्रसव्यमावेष्ट्य तूलैर्दक्षिणोत्तरिणम्।। 1।।
1.1.3.2
तूलेषु शुल्बं प्रतिनिधाय त्रिरावेष्ट्य संनह्यत्युत्तरमुत्तरं प्रदक्षिणम्।। 2।।
1.1.3.3
प्रादेशमात्रे शुल्बात् परिवास्योत्करे मूलानि गमयति तूलानि निदधाति।। 3।।
1.1.3.4
वेदं कृत्वा वेदिं करोति पूर्वेद्युरमावास्यायामोत्तरस्मात् परिग्रहात्।। 4।।
1.1.3.5
अन्तर्वेदि शाखायाः पलाशानि विशात्य मूलतः परिवास्य तस्यान्तर्वेदि न्यस्येत्।। 5।।
1.1.3.6
उपवेषं च कुर्यात्तेन च कपालान्युपदधाति।। 6।।
1.1.3.7
दर्भमयं पवित्रं त्रिगुणरज्जु शाखायामनुलोममवसृजेद् ग्रन्थिमकुर्वन्।। 7।।
1.1.3.8
एता आचरन्तीर्मधुमद् दुहानाः प्रजावरीर्यशसे विश्वरूपाः।  बह्वीर्भवन्तीरुपजायमाना इह व इन्द्रो रमयतु गावः।।   इह वो महेन्द्रो रमयतु गावः।। (तु. तैब्रा 3.7.4.14-5) इत्यायतीरनुमन्त्रयते।। 8।।
1.1.3.9
यवाग्वैताँ रात्रीँ यजमानोऽग्निहोत्रं जुहोति। तस्याः पिण्डं निदध्यात्।। 9।।
1.1.3.10
परिस्तृणाति पूर्वमग्निमपरौ च।। 10।।
1.1.3.11
उत्तरतो गार्हपत्यस्य सँस्तीर्णे द्वेद्वे प्रयुनक्ति कुम्भ्यौ शाखापवित्रं निदाने दोहनं प्रोक्षणीम्।। 11।।
1.1.3.12
बर्हिषः पवित्रे कुरुते प्रादेशमात्रे समेऽप्रच्छिन्नप्रान्ते।। 12।।
1.1.3.13
ओषध्या  वैष्णवे स्थः (तु. तैब्रा 3.7.4.11) इति च्छिनत्ति।। 13।।
1.1.3.14
विष्णोर्मनसा पूते स्थः (4.1.39) इत्यद्भिस्त्रिरनुमार्ष्टि।। 14।।
1.1.3.15
अपः स्रुच्यासिच्योत्तानौ पाणी कृत्वाङ्गुष्ठेनोपमध्यमया चादाय  देवो वः सवितोत्पुनातु (1.1.13) इत्येतया पच्छोऽप उत्पुनाति।। 15।।
1.1.3.16
शुन्धध्वम् (1.1.7) इति पात्राणि प्रोक्षति।। 16।।
1.1.3.17
दोहनं निदाने गोदुहे प्रदाय  उपसृष्टां मे प्रब्रूताद्विहारं च गां चोपसृष्टामन्तरेण मा संचारिषुः (द्र. आपश्रौ 1.12.10,12) इति ब्रूयात्।। 17।।
1.1.3.18
उपसृजामि (आपश्रौ 1.12.11) इत्युक्ते  पोषाय त्वा (1.1.10) इति वत्समवसृज्यमानमनुमन्त्रयते।। 18।।
1.1.3.19
अयक्ष्मा वः प्रजया सँसृजामि रायस्पोषेण बहुला भवन्तीः। (तैब्रा 3.7.4.15) इति संगच्छमानाम्।। 19।।
1.1.3.20
अदित्या रास्नासि (1.1.10) इति निदीयमानाम्।। 20।।
1.1.3.21
उपसीदामि (आपश्रौ 1.12.14) इत्युक्ते  ऊर्जं पयः पिन्वमाना घृतं च जीवा जीवन्तीरुप वः सदेम।। (तु. तैब्रा 3.7.4.15) इति जपति।। 21।।
1.1.3.22
वसूनां पवित्रमसि (1.1.7) इति शाखापवित्रमादत्ते।  द्यौरसि पृथिव्यसि (1.1.8) इत्युखाम्।। 22।।
1.1.3.23
मातरिश्वनो घर्मः (1.1.8) इत्यधिश्रयति। पवित्रमवदधाति।। 23।।
1.1.3.24
अन्वारभ्य वाचँ यच्छति।। 24।।
1.1.3.25
प्राक् सायं पवित्रमादधाति। तिर्यक् प्रातः।। 25।।
1.1.3.26
उत्सं दुहन्ति कलशं चतुर्बिलमिडां धेनुं मधुमतीँ स्वस्तये। तदिन्द्राग्नी पिन्वताँ सूनृतावत्तद्यजमानममृतत्वे दधातु।। (तु. तैब्रा 3.7.4.16) इति धाराघोषे जपति।। 26।।
1.1.3.27
दुग्ध्वानयति कुम्भ्याम्।। 27।।
1.1.3.28
द्यौश्चेमँ यज्ञं पृथिवी च संदुहातां धाता सोमेन सह वातेन वायुः। यजमानाय द्रविणं दधातु।। (तैब्रा 3.7.4.15) इत्यासिच्यमाने जपति।। 28।।
1.1.3.29
कामधुक्षः (1.1.10) इति पृच्छति।  अमूम् (तैब्रा 3.2.3.7) इतीतरः।। 29।।
1.1.3.30
सा विश्वायुरस्त्वसौ (1.1.10) इति गोर्नाम गृह्णाति।  सा विश्वभूः (1.1.10) इति द्वितीयस्याम्।  सा विश्वकर्मा (1.1.10) इति तृतीयस्याम्।। 30।।
1.1.3.31
समानं दोहनम्।। 31।।
1.1.3.32
तिसृषु दुग्धासु  बहु दुग्धीन्द्राय देवेभ्यो हविः (तैब्रा 3.2.3.8) इति त्रिरुक्त्वा वाचँ विसृजते।  महेन्द्राय इति वा।। 32।।
1.1.3.33
विसृष्टवागनन्वारभ्य तूष्णीमुत्तरास्तिस्रो दोहयति।। 33।।
1.1.3.34
हुतः स्तोकः (1.1.10) इति सर्वासु दुग्धासु जपति।। 34।।
1.1.3.35
संपृच्यध्वमृतावरीरूर्मिणा मधुमत्तमाः। पृञ्चतीः पयसा पयो मन्द्रा धनस्य सातये।। (4.1.23) इति दोहनसंक्षालनं कुम्भ्यामानयति।। 35।।
1.1.3.36
दृँह गा दृँह गोपतिं मा वो यज्ञपती रिषत्।। (भाश्रौ 1.14.2) इत्युदगुद्वासयति वर्त्म कुर्वन्।। 36।।
1.1.3.37
शीतीभूतमग्निहोत्रोच्छेषेण दध्ना  इन्द्राय त्वा भागँ सोमेनातनच्मि (1.1.10) इत्यातनक्ति।  महेन्द्राय इति वा।। 37।।
1.1.3.38
अदस्तमसि विष्णवे त्वा (4.1.25) इति यवाग्वाः पिण्डमवदधाति।। 38।।
1.1.3.39
विष्णो हव्यँ रक्षस्व (1.1.10) इत्युपर्यादधाति।। 39।।
1.1.3.40
आपो जागृत (1.1.10) इति सोदकेनापिदधाति दारुपात्रेणायस्पात्रेण वा। यदि मृन्मयँ स्यात्तृणं दारु वान्तर्दध्यात्।। 40।।
1.1.3.41
प्रातर्दोहाय वत्सानपाकरोति।। 41।।
1.1.3.42
उपसर्जनप्रभृति समानमोद्वासनात्।। 42।।
1.1.3.43
गार्हपत्ये हवीँषि श्रपयति। आहवनीये जुहोति।। 43।।
1.1.3.44
नाग्निभ्यो व्यावर्तेत। अविपरिहरन् कुर्यात्।। 44।।
1.1.3.45
शुल्बार्थे प्रदक्षिणँ शुल्बम्। रज्ज्वर्थे प्रदक्षिणा रज्जुः।। 45।।
1.1.3.46
प्रोक्षणमुत्पवनँ संमार्जनमिति त्रिर्दर्भैः कुर्याद्वैहारिकाणि वैहारिकाणि।। 46।।
1.2.1.1
श्वो भूते पश्चाद् गार्हपत्यस्योदीच उद्धूय सँस्तृणाति।। 1।।
1.2.1.2
संततामुलपराजिँ स्तृणाति दक्षिणेन विहारमाहवनीयस्य पूर्वार्धात्। द्वितीयामुत्तरेण विहारम्। अग्रेणाहवनीयं दक्षिणैरुत्तरानवस्तृणाति।। 2।।
1.2.1.3
दक्षिणा वेद्यँसाद् ब्रह्मणे सँस्तृणाति। अपरँ यजमानाय। पश्चार्धे पत्न्यै।। 3।।
1.2.1.4
उत्तरतः सँस्तीर्णाद् दक्षिणा पवित्रचमसस्फ्यकपालाग्निहोत्रहवणीशूर्पकृष्णाजिनशम्योलूखलमुसलदृषदुपलवेदकुटरुस्रुवजुहूपभृद्ध्रुवा- प्राशित्रहरणेडापात्र्याज्यधानपात्रीसँवपनपात्रीः प्रक्षाल्य सँस्तीर्णे द्वेद्वे प्रयुनक्ति। कुटर्वन्तान्यपराणि।। 4।।
1.2.1.5
खादिरँ स्फ्यस्रुवम्।। 5।।
1.2.1.6
पालाशी जुहूराश्वत्थ्युपभृद्वैकङ्कती ध्रुवा।। 6।।
1.2.1.7
मूलतोऽरत्निमात्रदण्डाः पाणितल- मात्रपुष्करास्त्वचोबिला द्व्यङ्गुलखाताश्चतुरङ्गुलोच्छ्रायाः। प्रादेशमात्राणि प्रस्रवणानि।। 7।।
1.2.1.8
स्फ्यो भृष्टिलः।। 8।।
1.2.1.9
वरणस्य शम्या।। 9।।
1.2.1.10
वेषाय वाम् (1.1.11) इति पाणी प्रक्षाल्य चमसेनापः प्रणयति। काँस्येन ब्रह्मवर्चसकामस्य। गोदोहनेन पशुकामस्य। मार्त्तिकेन पुष्टिकामस्य प्रतिष्ठाकामस्य वा।। 10।।
1.2.1.11
वानस्पत्योऽसि (द्र. पब्रा 1.2.4 मैसं 1.1.11 कसं 1.15) इति चमसमादत्ते।  बार्हस्पत्यमसि (द्र. पब्रा 1.2.4) इति काँस्यम्।  पार्थिवमसि इति मार्त्तिकं च।। 11।।
1.2.1.12
देवेभ्यः शुन्धस्व (1.2.58) इति चमसं प्रक्षालयति।  देवेभ्यः शुम्भस्व (1.2.58) इति काँस्यं मार्त्तिकं च।। 12।।
1.2.1.13
उत्तरतो गार्हपत्यस्य पवित्रवति  यद्वो रेवती रेवत्यँ यद्वो हविष्या हविष्यँ यद्व ओजो यच्च नृम्णं तँ व ऊर्मिं मधुमन्तं देवयज्यायै जुष्टं गृह्णामि (द्र. वाश्रौ 1.2.4.8, तु. कसं 1.24) इत्युपबिलं चमसं पूरयति।। 13।।
1.2.1.14
देवीरापः (1.1.11) इत्यपोऽभिमन्त्रयते।। 14।।
1.2.1.15
ब्रह्मन्नपः प्रणेष्यामि यजमान वाचँ यच्छ (बौश्रौ 1.4:6.18) इत्युक्त्वा वाचँ यच्छति।। 15।।
1.2.1.16
को वः प्रणयति स वः प्रणयतु कस्मै वः प्रणयति तस्मै वः प्रणयतु बृहस्पतिर्वः प्रणयतु (तु. भाश्रौ 1.18.6, द्र. वाश्रौ 1.2.4.9) इति मनसा प्रणयति।। 16।।
1.2.1.17
स्फ्यमुपयामं कृत्वा समं प्राणैर्धारयमाणः  को वो युनक्ति स वो युनक्तु कस्मै वो युनक्ति तस्मै वो युनक्तु बृहस्पतिर्वो युनक्तु (तु. भाश्रौ 1.18.8 तैसं 1.5.10.3, द्र. वाश्रौ 1.2.4.10) इति युनक्ति।। 17।।
1.2.1.18
विश्वेभ्यः कामेभ्यो देवयज्यायै (द्र. भाश्रौ 4.5.5 वाश्रौ 1.2.4.10)  प्रोक्षिताः स्थ (1.1.11) इत्युत्तरतः पूर्वस्य सादयति।। 18।।
1.2.1.19
उलपराज्यावस्तृणाति।। 19।।
1.2.1.20
यजमाने प्राणापानौ दधामि (द्र. भाश्रौ 2.8.10) इत्यादाय पवित्रे यथायतनँ स्फ्यपवित्रं निधाय  सँसीदन्तां दैवीर्विशः (1.1.11) इति पात्राणि सँसादयति।। 20।।
1.2.1.21
संततामुलपराजिमपरस्मादध्या पूर्वस्मात्  यज्ञस्य संततिरसि यज्ञस्य त्वा संतत्यै स्तृणामि (तैब्रा 3.2.4.1) इति स्तृणाति।। 21।।
1.2.1.22
वानस्पत्यासि (1.1.11) इति स्रुचमादत्ते।। 22।।
1.2.1.23
वर्षवृद्धमसि (1.1.11) इति शूर्पम्।। 23।।
1.2.1.24
उर्वन्तरिक्षँ वीहि (1.1.11) इति व्रजति।। 24।।
1.2.1.25
प्रत्युष्टँ रक्षः (1.1.11) इत्याहवनीये निष्टपति।। 25।।
1.2.1.26
दक्षिणतःपश्चादपरस्याग्निष्ठान्निर्वपति। पात्र्या वा स्फ्यमुपकृष्य। अनोमन्त्राँस्तु जपेत्।। 26।।
1.2.1.27
धूरसि (1.1.11) इति धुरमभिमृशत्युत्तरां च।। 27।।
1.2.1.28
उदङ्ङतिक्रम्य  देवानामसि वह्नितमम् (1.1.12) इत्युत्तरामीषामारभ्य जपति।। 28।।
1.2.1.29
विष्णोः क्रमोऽसि (1.1.12) इति दक्षिणं चक्रे पादमादधाति।। 29।।
1.2.1.30
अह्रुतमसि हविर्धानम् (1.1.12) इत्यारोहति।। 30।।
1.2.1.31
उरु वाताय (1.1.12) इत्यवसारयति।। 31।।
1.2.1.32
मित्रस्य वश्चक्षुषा प्रेक्षे (1.1.12) इति हविष्यान् प्रेक्षते व्रीहीन् यवान् वा।। 32।।
1.2.1.33
शूर्पे स्रुचमाधाय स्रुचि पवित्रे  यजमान हविर्निर्वप्स्यामि (भाश्रौ 1.19.1) इत्युक्त्वा हविर्निर्वपति।  अग्ने (तु. आपश्रौ 1.17.3) इति प्रवसतः।। 33।।
1.2.1.34
देवस्य वः सवितुः प्रसवे (1.1.12) इत्यग्निहोत्रहवण्याँ हविष्यान् मुष्टिना त्रिरावपति। तूष्णीं चतुर्थम्।। 34।।
1.2.1.35
एवं द्वितीयमग्नीषोमीयं पौर्णमास्याम्।। 35।।
1.2.1.36
ऐन्द्राग्नममावास्यायाम- संनयतः। संनयत इन्द्रँ वा। संनयत इन्द्रं महेन्द्रमेकेषाम्। इन्द्रँ यजेत बुभूषन्।। 36।।
1.2.1.37
सोमयाजिनां महेन्द्रो देवता।। 37।।
1.2.1.38
सोमयाजिनां गतश्रीरौर्वो गौतमो भारद्वाजस्ते महेन्द्रँ यजेरन्। अथेतरे सँवत्सरमिन्द्रमिष्ट्वाग्नये व्रतपतयेऽष्टाकपालं निरुप्य ते महेन्द्रँ यजेरन्।। 38।।
1.2.1.39
इदं देवानाम् (1.1.12) इति निरुप्तानभिमृशति।  इदमु नः सह (1.1.12) इति शेषान् यतोऽधिनिर्वपति।। 39।।
1.2.1.40
दृँहन्तां दुर्याः (1.1.12) इत्यवरोहति।। 40।।
1.2.1.41
स्वाहा द्यावापृथिवीभ्याम् (1.1.12) इति जपति।। 41।।
1.2.1.42
निर्वरुणस्य पाशात् (1.1.12) इति निःसर्पति।। 42।।
1.2.1.43
स्वरभिव्यक्शम् (1.1.12) इत्यभिवीक्षतेऽग्निमादित्यँ वा।। 43।।
1.2.1.44
उर्वन्तरिक्षँ वीहि (1.1.12) इत्येति।। 44।।
1.2.1.45
अदित्या व उपस्थे सादयामि (1.1.12) इति पश्चादपरस्य सादयति।। 45।।
1.2.2.1
अनिर्मृष्टायामासिच्य  विष्णोर्मनसा पूते स्थः (द्र. माश्रौ 1.1.3.14-5) इतिप्रभृतिभिर्व्याख्यातमुत्पवनम्।। 1।।
1.2.2.2
उत्पूय  अग्नये वो जुष्टान् प्रोक्षामि (1.1.14) इति यथादेवतँ हविष्यान् प्रोक्षत्यनभिप्रोक्षन्नपरम्।। 2।।
1.2.2.3
अग्ने हव्यँ रक्षस्व (4.1.37) इत्यग्रेणापरँ हविष्यानुपसादयति।। 3।।
1.2.2.4
यद्वोऽशुद्धः (1.1.14) इति पात्राणि प्रोक्षति।। 4।।
1.2.2.5
उत्तानानि पर्यावर्त्य प्रोक्ष्य पूर्वाणि प्रतिपर्यावर्त्यासंचरे स्रुचं निधाय  अदित्यास्त्वगसि (1.1.14) इति कृष्णाजिनमादत्ते ग्रीवातः।। 5।।
1.2.2.6
अवधूतँ रक्षः (1.1.14) इत्युदक्शसनमुत्करे त्रिरवधूनोति।। 6।।
1.2.2.7
अदित्यास्त्वगसि (1.1.14) इति पश्चादुत्करस्यास्तृणाति प्रत्यग्ग्रीवमुत्तरलोमम्।। 7।।
1.2.2.8
प्रतीचीं भसदं प्रत्यस्यति।। 8।।
1.2.2.9
न रिक्तमवसृजति।। 9।।
1.2.2.10
पृथुग्रावासि (1.1.14) इत्युलूखलमादधाति।। 10।।
1.2.2.11
अग्नेर्जिह्वासि (1.1.14) इति हविष्यान् मुष्टिना त्रिरावपति। तूष्णीं चतुर्थम्।। 11।।
1.2.2.12
बृहद्ग्रावासि (1.1.14) इति मुसलमादत्ते।। 12।।
1.2.2.13
हविष्कृता त्रिरवघ्नन्नाह्वयति।। 13।।
1.2.2.14
वाचँ विसृजते यजमानश्च।। 14।।
1.2.2.15
हविष्कृदेहि (बौश्रौ 24.25:210.12) इति ब्राह्मणस्य।  हविष्कृदागहि (बौश्रौ 24.25:210.13) इति राजन्यस्य।  हविष्कृदाद्रव (बौश्रौ 24.25:210.13) इति वैश्यस्य।। 15।।
1.2.2.16
पत्न्यवहन्ति पिनष्टि च।। 16।।
1.2.2.17
आग्नीध्रो दृषदुपलँ समाहन्ति।। 17।।
1.2.2.18
कुटरुरसि (1.1.14) इत्यश्मानमादत्ते।  इषमावद (1.1.14) इति पूर्वार्धे।  ऊर्जमावद (1.1.14) इति पश्चार्धे।  रायस्पोषमावद (1.1.14) इत्युपलाम्। एवं नवकृत्वः संपातयति।। 18।।
1.2.2.19
जाततुषेषु  वर्षवृद्धमसि (1.1.15) इति पुरस्तात्प्रत्यक् शूर्पमुपोहति।। 19।।
1.2.2.20
प्रति त्वा वर्षवृद्धँ वेत्तु (1.1.15) इत्युद्वपति।। 20।।
1.2.2.21
परापूतँ रक्षः (1.1.15) इत्युत्करे निष्पुनाति।। 21।।
1.2.2.22
प्रविद्धो रक्षसां भागः (1.1.15) इति तुषान् प्रविध्यते।। 22।।
1.2.2.23
पुरोडाशकपाले तुषानोप्य  इदमहँ रक्षोऽवबाध इदमहँ रक्षोऽधमं तमो नयामि (1.2.111, द्र. वाधूश्रौ 2.5.24) इत्यधस्तात् कृष्णाजिनस्योपवपति।। 23।।
1.2.2.24
वायुर्व इष ऊर्जे विविनक्तु (कसं 1.20) इति विविनक्ति।। 24।।
1.2.2.25
देवेभ्यः शुन्धध्वम् (काश्रौ 2.4.22, द्र. शब्रा 1.1.4.24) इति त्रिः फलीकरोति।। 25।।
1.2.2.26
आदानात् प्रभृति कृष्णाजिनस्य समानमास्तरणात्। न भसदं प्रत्यस्यति।। 26।।
1.2.2.27
न रिक्तमवसृजति।। 27।।
1.2.2.28
धिषणासि पार्वती (1.1.15) इति कृष्णाजिने दृषदमादधाति।। 28।।
1.2.2.29
धिषणासि पार्वती प्रति त्वा पार्वती वेत्तु (1.1.15) इति दृषद्युपलाम्।। 29।।
1.2.2.30
अदित्याः स्कम्भोऽसि (1.1.15) इत्युदक्शीर्ष्णीँ शम्यां पश्चादुपकर्षति।। 30।।
1.2.2.31
धान्यमसि धिनुहि देवान् (1.1.15) इति त्रिरधिवपति।। 31।।
1.2.2.32
प्राणाय त्वा (1.1.15) इति प्राचीमुपलां प्रोहति।  अपानाय त्वा (1.1.15) इति प्रतीचीं प्रतिकर्षति।  व्यानाय त्वा (1.1.15) इति मध्यदेशे व्यवगृह्णाति।। 32।।
1.2.2.33
दीर्घामनु प्रसृतिम् (1.1.15) इति संततं प्राञ्चं दीर्घं पिनष्टि।। 33।।
1.2.2.34
मित्रस्य वश्चक्षुषावेक्षे (1.1.15) इति पिष्टान्यवेक्षते।। 34।।
1.2.2.35
देवो वः सविता हिरण्यपाणिरुपगृह्णातु (1.1.15) इति पिष्टान्यवशीर्यमाणान्यनुमन्त्रयते।। 35।।
1.2.2.36
अणूनि कुरुतात् (तैब्रा 3.2.6.4) इति प्रेष्यति।। 36।।
1.2.2.37
धृष्टिरसि (मासं 1.17) इत्युपवेषमादत्ते।। 37।।
1.2.3.1
निर्दग्धँ रक्षः (1.1.16) इत्यङ्गारमवस्थापयति।। 1।।
1.2.3.2
ध्रुवमसि पृथिवीं दृँह (1.1.16) इति तस्मिन् कपालमुपधायान्वारभ्य  अपाग्नेऽग्निमामादं जहि (1.1.16) इत्यङ्गारं बहिर्भस्म निरस्यति।। 2।।
1.2.3.3
अग्ने देव- यजनँ वह (1.1.16) इत्यन्यमधिकृत्योत्सृजति।। 3।।
1.2.3.4
धरुणमस्यन्तरिक्षं दृँह (1.1.16) इति पूर्वम्।। 4।।
1.2.3.5
धर्त्रमसि दिवं दृँह (1.1.16) इति पूर्वार्ध्यम्।। 5।।
1.2.3.6
धर्मासि विश्वा विश्वानि दृँह (1.1.16) इति मध्यमाद् दक्षिणम्।। 6।।
1.2.3.7
चिदसि (1.1.16) इति पश्चार्ध्यादुत्तरमध्यर्धम्।। 7।।
1.2.3.8
परिचिदसि (1.1.16) इति पूर्वार्ध्याद् दक्षिणम्।। 8।।
1.2.3.9
विश्वासु दिक्षु सीद (1.1.16) इति पश्चार्ध्याद् दक्षिणम्।। 9।।
1.2.3.10
सजातानस्मै यजमानाय परिवेशय (1.1.16) इति पूर्वार्ध्यादुत्तरमध्यर्धम्।। 10।।
1.2.3.11
एवमेकादशकपालस्य।। 11।।
1.2.3.12
समानं त्रयाणामुपधानम्।। 12।।
1.2.3.13
एकमात्रे मध्यमाद् दक्षिणे। तथोत्तरे।। 13।।
1.2.3.14
चतुर्थेन मन्त्रेण दक्षिणयोः पूर्वमुपदधाति।। 14।।
1.2.3.15
पञ्चमेनोत्तरयोरपरम्।। 15।।
1.2.3.16
षष्ठेन दक्षिणयोरपरम्।। 16।।
1.2.3.17
सप्तमेनोत्तरयोः पूर्वम्।। 17।।
1.2.3.18
उत्तमेन शेषाणि कुष्ठासु प्रदक्षिणम्।। 18।।
1.2.3.19
वसूनाँ रुद्राणाम् (1.1.16) इत्यङ्गारानभ्यूहति।  तप्येथाम् इति द्वे।  तप्यस्व इत्येकम्।। 19।।
1.2.3.20
तप्ताभ्योऽधिश्रित्य प्रातर्दोहं दोहयति।। 20।।
1.2.3.21
निष्टप्योप्यमानायां पात्र्यामवधाय पवित्रे  देवस्य वः सवितुः प्रसवे (1.1.18) इति पिष्टानि त्रिः सँवपति। तूष्णीं चतुर्थम्।। 21।।
1.2.3.22
वाचं च यच्छत्याभिवासनात्।। 22।।
1.2.3.23
पिष्टलेपं निधायोत्पूय तप्ताः  हर्योष्ट्वा वाराभ्यामुत्पुनामि (द्र. सश्रौ 1.6:137.4) इति पिष्टान्युत्पुनाति।। 23।।
1.2.3.24
वेदोपयामः स्रुवेण प्रणीतानामाहरति  समापा ओषधीभिः (1.1.19) इत्यासिञ्चति तप्ताश्च।। 24।।
1.2.3.25
अद्भ्यः परि प्रजाताः स्थ समद्भिः पृच्यध्वम् (तैसं 1.1.8.1) इति तप्ताः परिसारयति।। 25।।
1.2.3.26
सीदन्तु विशः (1.1.20) इति पिष्टानि संनयति।। 26।।
1.2.3.27
मखस्य शिरोऽसि (4.1.56) इति पिण्डमभिमृशति।। 27।।
1.2.3.28
पूषा वाँ विश्ववेदा विभजतु (द्र. वाश्रौ 1.3.1.17 सश्रौ 1.6:138.5) इति समौ विभजति।। 28।।
1.2.3.29
अग्नये त्वा (तैसं 1.1.8.1) इति दक्षिणं पुरोडाशमभिमृशति। यथादेवतमुत्तरम्।। 29।।
1.2.3.30
इदमहँ सेनाया अभीत्वर्या मुखमपोहामि (तु. तैब्रा 3.7.5.1) इति वेदेन कपालेभ्यो भस्मापोहति।। 30।।
1.2.3.31
घर्मोऽसि विश्वायुः (1.1.20) इत्यधिश्रयति। एवमुत्तरम्।। 31।।
1.2.3.32
एकैकं कर्मोभयोः कुर्यात्।। 32।।
1.2.3.33
उरु प्रथस्व (1.1.20) इति यावत्कपालं पुरोडाशं कूर्माकृतिं प्रथयति।। 33।।
1.2.3.34
सं ते तन्वा तन्वः पृच्यन्ताम् (1.1.20) इति पिष्टलेपेनाविक्षारयँस्त्रिः परिमार्ष्टि।। 34।।
1.2.3.35
दक्षिणाग्नावाज्यँ विलाप्य गार्हपत्य उपाधिश्रित्य संपूय वेदोपयामः  अदितिरस्यनाच्छिन्नपत्रा (द्र. वाश्रौ 1.3.1.24) इत्याज्यस्थालीमादत्ते।। 35।।
1.2.3.36
दक्षिणा गार्हपत्यात्  पृश्न्याः पयोऽस्यग्रेगुवस्तस्य तेऽक्षीयमाणस्य पिन्वमानस्य पिन्वमानं निर्वपामि (तु. कपिसं 1.10, द्र. वाश्रौ 1.3.1.24) इत्याज्यस्थाल्यां पवित्रवति निर्वपति।। 36।।
1.2.3.37
परि वाजपतिः (1.1.21) इति हवीँषि त्रिः पर्यग्निं करोति।। 37।।
1.2.3.38
देवस्त्वा सविता श्रपयतु (1.1.22) इत्युल्मुकेनाभितापयति पिष्टलेपं च।। 38।।
1.2.3.39
अग्निष्टे तन्वं मा विनैत् (तु. कसं 1.24 तैसं 1.1.10.3) इति दर्भैस्त्वचं ग्राहयति।। 39।।
1.2.3.40
न ज्वालानपोहति।। 40।।
1.2.3.41
अग्ने ब्रह्म गृह्णीष्व (1.1.22) इति वेदेन साङ्गारं भस्मनाभ्यूहति।। 41।।
1.2.3.42
अविदहन्तः श्रपयत (तैब्रा 3.2.8.7) इति प्रेष्यति।। 42।।
1.2.3.43
वाचँ विसृजते यजमानश्च।। 43।।
1.2.4.1
पश्चादाहवनीयस्य यजमानमात्रीँ वेदिं मनसा परिमिमीते। यथा हवीँषि संभवेयुस्तथा तिरश्ची। अणीयसीं पुरस्तात्।। 1।।
1.2.4.2
पूर्वार्धे वेद्या वितृतीयमात्रे प्रागुदीचीः स्फ्येन तिस्रो लेखा लिखति।। 2।।
1.2.4.3
एकताय स्वाहा, द्विताय स्वाहा, त्रिताय स्वाहा (कसं 1.24) इत्येतैरसँस्यन्दयँल्लेखासु पिष्टलेपं निनयति।। 3।।
1.2.4.4
अयँ वेदः पृथिवीमन्वविन्दद् गुहाहितां निहितां गह्वरेषु। स मह्यं लोकँ यजमानाय विन्दत्वच्छिद्रँ यज्ञं भूरिरेताः कृणोतु।। ( कसं 31.39) इति वेदमादत्ते।। 4।।
1.2.4.5
वेदेन वेदिँ विविदुः पृथिवीँ सा पप्रथे पृथिवी पार्थिवाय। गर्भं बिभर्ति भुवनेष्वन्तस्ततो यज्ञस्तायते विश्वदानीम्।। (कसं 31.43) इति वेदेन वेदिं प्राचीं त्रिः समुन्मार्ष्टि।। 5।।
1.2.4.6
उत्तरतो गार्हपत्यस्य  देवस्य त्वा सवितुः प्रसवे (1.1.23) इति स्फ्यमादत्ते।। 6।।
1.2.4.7
इन्द्रस्य बाहुरसि (1.1.23) इत्योषध्यानुमार्ष्टि। नाग्रं प्रत्यभिमृशति।। 7।।
1.2.4.8
उत्तरतो लेखानामाग्नीध्रः प्रक्रममात्र उत्करे पाणिकोष्ठं कृत्वोपविशति।। 8।।
1.2.4.9
पृथिव्या वर्मासि (तु. कासं 1.41) इति लेखान्ते तृणं तिर्यग्निदधाति।। 9।।
1.2.4.10
पृथिवि देवयजनि (1.1.23) इति स्फ्येन तिर्यक् छिनत्ति।। 10।।
1.2.4.11
व्रजं गच्छ गोस्थानम् (1.1.23) इति सतृणान् पाँसूनपादत्ते।। 11।।
1.2.4.12
वर्षतु ते पर्जन्यः (1.1.23) इति वेदिँ यजमानं च प्रेक्षते।। 12।।
1.2.4.13
बधान देव सवितः (1.1.23) इति पाणिकोष्ठे निवपति।। 13।।
1.2.4.14
मा वः शिवा ओषधयः (1.1.23) इति द्वितीयम्।। 14।।
1.2.4.15
द्रप्सस्ते (1.1.23) इति तृतीयम्।। 15।।
1.2.4.16
समानमन्यत्। तूष्णीं चतुर्थम्।। 16।।
1.2.4.17
स्फ्येन वेदिं परिगृह्णाति।  वसवस्त्वा परिगृह्णन्तु (1.1.23) इति दक्षिणतः।  रुद्रास्त्वा (1.1.23) इति पश्चात्।  आदित्यास्त्वा (1.1.23) इत्युत्तरतः।। 17।।
1.2.4.18
अपाररुं पृथिव्याः (1.1.23) इति खनति द्व्यङ्गुलं चतुरङ्गुलँ वा।। 18।।
1.2.4.19
उद्धतादाग्नीध्रस्त्रिर्हरति।। 19।।
1.2.4.20
देवस्य सवितुः सवे कर्म कृण्वन्तो मानुषाः। मा हिँसीस्त्वमोषधीः शिवाः।। (तु. शौसं 6.23.3) इति स्फ्येन मूलानि च्छिनत्ति। सतृणान् पाँसून् हरति।। 20।।
1.2.4.21
इमां नरः कृणुत वेदिमेत देवेभ्यो जुष्टामदित्या उपस्थे। इमां देवा अजुषन्त विश्वे रायस्पोषा यजमानँ विशन्तु।। (तु. कसं 1.26-7 तैब्रा 3.7.7.13 आपश्रौ 2.2.6) इति करोति मध्ये संनतां प्रागुदक्प्रवणाँ श्लक्ष्णाँ साधुकृताम्।। 21।।
1.2.4.22
अँसाभ्यामाहवनीयं परिगृह्णाति श्रोणिभ्यां गार्हपत्यम्।। 22।।
1.2.4.23
आहार्यपुरीषां पशुकामस्य।। 23।।
1.2.4.24
स्फ्यं प्रक्षालयत्यप्रतिमृशन्नग्रम्।। 24।।
1.2.4.25
अवोक्ष्य वेदिं ब्रह्माणमामन्त्र्योत्तरं परिग्राहं परिगृह्णाति।  सत्यसदसि (1.1.23) इति दक्षिणतः।  ऋतसदसि (1.1.23) इति पश्चात्।  घर्मसदसि (1.1.23) इत्युत्तरतः।। 25।।
1.2.4.26
पुरा क्रूरस्य (1.1.24) इति स्फ्येन वेदिं प्रतीचीमनुमार्ष्टि वर्त्म कुर्वन्।। 26।।
1.2.4.27
पश्चार्धे वेद्या वितृतीयमात्रे तिर्यञ्चँ स्फ्यँ स्तब्ध्वा  प्रोक्षणीरासादयेध्माबर्हिरुपसादय स्रुचः संमृड्ढि पत्नीँ संनह्याज्येनोदेहि (तु. तैब्रा 3.2.9.14) इति सँशास्ति।। 27।।
1.2.4.28
दक्षिणेन प्रोक्षणीरभ्युदानयति। अग्रमुपनिनीय स्फ्यमुद्यच्छति।। 28।।
1.2.4.29
वर्त्मनि सादयति प्रोक्षणीः। अभिपूरयति।। 29।।
1.2.4.30
द्विषतो वधोऽसि (मासं 1.28) इति पुरस्तात्प्रत्यङ्मुखः स्फ्येनोत्करमभिहन्ति।। 30।।
1.2.4.31
अभ्युक्ष्य प्रत्यासादयति।। 31।।
1.2.4.32
उत्तरत आहवनीयस्येध्माबर्हिरुपसादयेत्। दक्षिणमिध्ममुत्तरं बर्हिः।। 32।।
1.2.4.33
स्रुवँ संमार्ष्टि स्रुचः प्राशित्रहरणं च।। 33।।
1.2.5.1
प्रत्युष्टँ रक्षः (1.1.25) इत्याहवनीये पात्राणि निष्टपति।। 1।।
1.2.5.2
वेदप्ररवान् प्रतिविभज्याविभज्य वाभ्याहवं तिरश्चीः स्रुचः संमार्ष्ट्यग्रैरग्राणि मूलैर्दण्डान्।। 2।।
1.2.5.3
संमृज्याभ्युक्ष्याग्नौ प्रतपति।। 3।।
1.2.5.4
स्रुवोऽस्यनाधृष्टः सपत्नसाहः (द्र. वाधूश्रौ 2.8.6) इति स्रुवमादत्ते।। 4।।
1.2.5.5
आयुः प्राणं मा निर्मार्जीः (1.1.25) इति संमार्ष्टि यथा जुहूं प्राशित्रहरणं च।। 5।।
1.2.5.6
जुहूरस्यनाधृष्टा सपत्नसाही (वाधूश्रौ 2.8.10) इति जुहूमादत्ते।। 6।।
1.2.5.7
चक्षुः श्रोत्रं मा निर्मार्जीः (1.1.25) इति प्राचीमन्तरतः प्रतीचीं बाह्यतः ।। 7।।
1.2.5.8
उपभृदस्यनाधृष्टा सपत्नसाही (वाधूश्रौ 2.8.14) इत्युपभृतमादत्ते।। 8।।
1.2.5.9
वाचं पशून् मा निर्मार्जीः (1.1.25) इति प्रतीचीमन्तरतः प्राचीं बाह्यतः।। 9।।
1.2.5.10
ध्रुवास्यनाधृष्टा सपत्नसाही (वाधूश्रौ 2.8.18) इति ध्रुवामादत्ते।। 10।।
1.2.5.11
यज्ञं प्रजां मा निर्मार्जीः (1.1.25) इति सर्वतः प्राचीम्।। 11।।
1.2.5.12
प्राशित्रहरणमस्यनाधृष्टँ सपत्नसाहम ् इति प्राशित्रहरणमादत्ते।। 12।।
1.2.5.13
रूपाद् वर्णं मा निर्मृक्षँ वाजि त्वा सपत्नसाहँ संमार्ज्मि (वाधूश्रौ 2.8.22) इति संमार्ष्टि।। 13।।
1.2.5.14
दिवि शिल्पमवततं पृथिव्याः ककुभि श्रितम्।  तेना सहस्रकाण्डेन द्विषन्तं तापयामसि द्विषन्नस्तप्यतां बहु।। (तु. तैब्रा 3.3.2.1 वाश्रौ 1.3.2.19) इति संमार्जनान्यवसृज्याभ्युक्ष्याग्नावध्यस्यति।। 14।।
1.2.5.15
संमृष्टा यथास्थानमुत्तानाः स्रुचः सादयति।। 15।।
1.2.5.16
पत्नि पत्नीलोकोपस्थानं कुरु इति प्रेष्यति।। 16।।
1.2.5.17
पत्नि पत्न्येष ते लोको नमस्ते अस्तु मा मा हिँसीः (1.4.28) इति दक्षिणतःपश्चादपरस्य पत्नीलोकमुपस्थापयति।। 17।।
1.2.5.18
अग्ने गृहपत उप मा ह्वयस्व देवानां पत्नीरुप मा ह्वयध्वम्। अदितिरिव त्वा सुपुत्रोपनिषदेयमिन्द्राणीवाविधवा।। (कसं 1.32) इत्युपविशति जानुनी प्रभुज्य।। 18।।
1.2.5.19
आशासाना सौमनसं प्रजां पुष्टिमथो भगम्। अग्नेरनुव्रता भूत्वा संनह्ये सुकृताय कम्।। (तु. कसं 1.31 तैसं 1.1.10.1) इत्यन्तरतो वस्त्रस्य योक्त्रेण पत्नीँ संनह्य; अप उपस्पृश्य वेदोपयामा  अदब्धेन त्वा चक्षुषावेक्षे (1.1.27) इति पत्न्याज्यमवेक्षते।। 19।।
1.2.5.20
तेजोऽसि (तैसं 1.1.10.3) इत्याज्यं गार्हपत्येऽधिश्रयति।। 20।।
1.2.5.21
तेजोऽसि तेजोऽनुप्रेहि वायुष्ट्वान्तरिक्षात् पातु सूर्यो दिवः (तु. तैसं 1.1.10.3 वाधूश्रौ 2.8.32-3) इति हरति।। 21।।
1.2.5.22
अग्निष्टे तेजो मा विनैत् (तु. तैसं 1.1.10.3) इत्याहवनीयेऽधिश्रयति।। 22।।
1.2.5.23
इदँ विष्णुर्विचक्रमे (4.1.74) इत्येतयोत्तरतः प्रोक्षणीनाँ सादयति।। 23।।
1.2.5.24
वेदं च।। 24।।
1.2.5.25
तेजोऽसि (1.1.25-7) इत्याज्यँ यजमानोऽवेक्षत उत्पूतमनुत्पूतँ वा।। 25।।
1.2.5.26
देवस्त्वा सवितोत्पुनातु (1.1.13 ऊहः) इत्येतया पच्छ आज्यमुत्पुनाति।। 26।।
1.2.5.27
देवो वः सविता (1.1.13) इति प्रोक्षणीः।। 27।।
1.2.5.28
धामासि (1.1.28) इति स्रुवेणाज्यानि गृह्णाति। चतुर्जुह्वाम्। अष्टौ कृत्व उपभृति कनीयः। पञ्चकृत्वो ध्रुवायां भूयिष्ठम्।। 28।।
1.2.5.29
आज्यस्थालीँ स्रुवँ वेदं च गार्हपत्यान्ते निदधाति।। 29।।
1.2.5.30
दर्भमुष्टिमुपादायार्धँ वेदेर्दक्षिणतः प्रक्षिप्य  देवीरापः (1.1.29) इति प्रोक्षणीरुदीरयति।। 30।।
1.2.5.31
प्रोक्षणीरपादाय वेद्यां पदानि लोभयन्ति।। 31।।
1.2.5.32
उत्करे लोभनानि प्रविध्याप उपस्पृश्य विषायेध्ममपादाय परिधीन् ब्रह्माणमामन्त्र्य प्रोक्षति।  कृष्णोऽस्याखरेष्ठाः (1.1.29) इतीध्मम्।  वेदिरसि बर्हिषे त्वा (1.1.29) इति वेदिम्।  बर्हिरसि वेद्यै त्वा (1.1.29) इति बर्हिः।। 32।।
1.2.5.33
प्रोक्ष्य पश्चार्धे वेद्या वितृतीयमात्रे बर्हिः सादयति।। 33।।
1.2.5.34
पुरस्ताद्ग्रन्थि निदधाति।। 34।।
1.2.5.35
अग्राणि प्रोक्षणीषूपपाययति।। 35।।
1.2.5.36
स्वाहा पितृभ्यो घर्मपावभ्यः (1.1.29) इति मूलदेशे बर्हिषः प्रदक्षिणं प्रोक्षणीर्निनयति।। 36।।
1.2.5.37
उदुह्य स्रुचमादाय पवित्रे दक्षिणतः परिक्रम्य  पूषा ते ग्रन्थाँ विष्यतु (1.1.30) इति बर्हिषो ग्रन्थाँ विष्यति।। 37।।
1.2.6.1
विष्णोः स्तुपोऽसि (1.1.30) इति प्रस्तरमपादत्ते।। 1।।
1.2.6.2
यजमाने प्राणापानौ दधामि (बौश्रौ 1.13: 20.1) इति पवित्रे प्रस्तरे विसृजति।। 2।।
1.2.6.3
अग्रेणाहवनीयं पर्याहृत्य प्रस्तरं ब्रह्मणे प्रयच्छति यजमानाय वा।। 3।।
1.2.6.4
पुष्टिरसि पोषाय त्वा रयिमन्तं त्वा पुष्टिमन्तं गृह्णामि इति मुखतः प्रस्तरं गृह्णाति।। 4।।
1.2.6.5
नोन्मृज्यान्नावमृज्यान्न विधूनुयात्। यदुपतिष्ठेत्तदुपसंगृह्णीयात्।। 5।।
1.2.6.6
विस्रँस्य शुल्बं दर्भाणामुपसँयम्य दक्षिणार्धे स्तृणाति।। 6।।
1.2.6.7
उरु प्रथस्व (1.1.30) इति वेदिँ स्तृणात्यपरमपरमयुग्धातु बहुलमनारोकम्।। 7।।
1.2.6.8
अपरेण वेदिं परिक्रम्य प्रस्तरं धारयन् परिधीन् परिदधाति।  गन्धर्वोऽसि (1.1.30) इति मध्यमम्।  इन्द्रस्य बाहुरसि (1.1.30) इति दक्षिणम्।  मित्रावरुणौ त्वा (1.1.30) इत्युत्तरम्।। 8।।
1.2.6.9
अव्यत्यादधत् संदधाति। अभिहिततमं दक्षिणं परिधिसंधिं करोति।। 9।।
1.2.6.10
इध्मदार्वादाय  नित्यहोतारं त्वा (1.1.31) इत्याघारसमिधमादधाति।  वर्षिष्ठे अधि नाके (1.1.32) इति द्वितीयाम्।। 10।।
1.2.6.11
सूर्यस्त्वा रश्मिभिः (1.1.32) इत्यादित्यं पुरस्तात् परिदधाति।। 11।।
1.2.6.12
विश्वजनस्य विधृती स्थः (1.1.32) इति तृणे तिरश्ची सादयति चतुरङ्गुलमात्रमन्तरा।। 12।।
1.2.6.13
वसूनाँ रुद्राणाम् (1.1.32) इति विधृत्योः प्रस्तरँ सादयति।। 13।।
1.2.6.14
द्यौरसि जन्मना (1.1.32) इति जुहूं प्रस्तरे सादयति।। 14।।
1.2.6.15
न रिक्तमवसृजति। समं मूलैर्दण्डं करोति।। 15।।
1.2.6.16
अन्तरिक्षमसि जन्मना (1.1.32) इत्यधस्ताद्विधृत्योरुपभृतम्।। 16।।
1.2.6.17
पृथिव्यसि जन्मना (1.1.32) इत्युपरिष्टाद्विधृत्योर्ध्रुवाम्।। 17।।
1.2.6.18
असँसक्ताः स्रुचोऽनूचीः सादयति। अभिहिततमां जुहूम्।। 18।।
1.2.6.19
इदमहँ सेनाया अभीत्वर्या मुखमपोहामि (तु. तैब्रा 3.7.5.1-2) इति वेदेन पुरोडाशयोर्भस्मापोहति।। 19।।
1.2.6.20
वेदोपयाम आज्यस्थाल्याः स्रुवेण  आप्यायतां घृतयोनिरग्निर्हव्या नो मन्यताम्। खमङ्क्ष्व त्वचमङ्क्ष्व सुरूपं त्वा वसुविदं पशूनां तेजसाग्नये त्वा जुष्टमभिघारयामि (तु. तैब्रा 3.7.5.2) इत्याग्नेयं पुरोडाशमभिघारयति। यथादेवतमुत्तरम्।। 20।।
1.2.6.21
स्योनं ते सदनं कृणोमि घृतस्य धारया सुशेवं कल्पयामि (तैब्रा 3.7.5.2-3) इति पात्र्यामुपस्तृणाति।। 21।।
1.2.6.22
आर्द्रः पृथुस्नुर्भुवनस्य गोपाः शृत उत्स्नातु जनिता मतीनाम्। (तु. तैब्रा 3.7.5.3) इत्युदञ्चमुद्वासयति।। 22।।
1.2.6.23
वेदेनापभस्मानं करोत्यनभिघ्नन् पाणिना वेदशिरसा च।। 23।।
1.2.6.24
तस्मिन् सीदामृते प्रतितिष्ठ व्रीहीणां मेधः सुमनस्यमानः। (तु. तैब्रा 3.7.5.3) इत्युपस्तीर्णे सादयति।  यवानां मेधः इति यवानाम्।। 24।।
1.2.6.25
इरा भूतिः पृथिव्या रसो मोत्क्रमीत् (तु. तैब्रा 3.7.5.3) इति प्रथमोपहिते कपालेऽभिघारयति।। 25।।
1.2.6.26
तृप्तिरसि गायत्रं छन्दस्तर्पय मा तेजसा ब्रह्मवर्चसेन।। तृप्तिरसि त्रैष्टुभं छन्दस्तर्पय मेन्द्रियेण वीर्येण।। तृप्तिरसि जागतं छन्दस्तर्पय मा प्रजया पशुभिः।। (तु. भाश्रौ 4.11.3) इत्यलंकरोति स्वक्तमनिकाषमपृषन्तमपर्यावर्तयन्। अधस्ताच्चोपानक्ति।। 26।।
1.2.6.27
यस्त आत्मा पशुषु प्रविष्टो दिवो वाभिष्ठामनु यो विचष्टे। आत्मन्वान् सोम घृतवानिहैहि दिवं गच्छ स्वर्विन्द यजमानाय मह्यम्।। (तु. तैब्रा 3.7.5.3) इति दोहावलंकरोति।। 27।।
1.2.6.28
अभ्युदाहरति हवीँषि।। 28।।
1.2.6.29
ऋषभोऽसि शाक्वरः (1.1.32) इति दक्षिणतो जुह्वाः पूर्णस्रुवँ सादयति। अग्रेण ध्रुवाँ वेदम्। उत्तरेण ध्रुवामाज्यस्थालीम्। अपरेण स्रुग्दण्डान् पात्रीम्। दक्षिणस्याँ वेदिश्रोणौ सायंदोहम्। उत्तरस्यां प्रातर्दोहम्।। 29।।
1.2.6.30
वेदिँ स्तृणात्यनधिस्तृणन्नन्तान्।। 30।।
1.2.6.31
पश्चाद्धोत्रे त्रिधातूपस्तृणाति। दक्षिणातूलान् मध्ये।। 31।।
1.2.6.32
अप उपस्पृश्य  ध्रुवा असदन् (1.1.33-5) इत्याज्यानि संमृशति संमृशति।। 32।।
1.3.1.1
होतर्यवस्थिते  अग्नये समिध्यमानायानुब्रूहि (1.4.46) इत्युक्त्वा प्रणवेप्रणवे समिधमादधाति।। 1।।
1.3.1.2
आनुयाजिकीँ शिष्ट्वा नेध्मस्यातिरेचयति।। 2।।
1.3.1.3
इध्मसंनहनँ विस्रँस्यैकग्रन्थाँ संमार्गं करोति।। 3।।
1.3.1.4
ओढासु देवतास्वप उपस्पृश्य वेदेनाग्निं त्रिरुपवाजयत्यग्रँ वेद्याः संमृजन्।। 4।।
1.3.1.5
पूर्णस्रुवं ध्रुवायामवनीय तस्योपहत्य वेदोपयाम उत्तरं परिधिसंधिँ स्पर्शयित्वोत्तरार्धेऽभ्याहितस्य प्राचीनं मनसा  प्रजापतये स्वाहा (बौश्रौ 1.15:23.1) इति ज्वलति जुहोति।। 5।।
1.3.1.6
संपातेन ध्रुवामाप्याय्य यथास्थानँ स्रुवँ वेदं च निदधाति।। 6।।
1.3.1.7
अग्नीत्परिधीँश्चाग्निं च त्रिस्त्रिः संमृड्ढि (बौश्रौ 1.15:23.2+20.12:27.9) इति प्रेष्यति।। 7।।
1.3.1.8
आग्नीध्रः संमार्गँ स्फ्यमुपसँयम्य यथापरिधितमनुलोमं त्रिः संमार्ष्टि।। 8।।
1.3.1.9
आजिं त्वाग्ने सरिष्यन्तँ सनिँ सनिष्यन्तं देवेभ्यो हव्यँ वक्ष्यन्तँ वाजिनं त्वा वाजजित्यायै संमार्ज्म्यग्ने वाजं जय (तु. बौश्रौ 1.15:23.4 वाश्रौ 1.3.4.6) इत्यृते स्फ्यादग्निमुपक्षिपँस्त्रिः समुन्मार्ष्टि।। 9।।
1.3.1.10
अपहरति।। 10।।
1.3.1.11
उत्तानौ पाणी कृत्वा जुहूपभृतोरग्रे  सूयमे मेऽद्य स्तम् (1.1.36) इति जपति।। 11।।
1.3.1.12
जुह्वेह्यग्निष्ट्वा ह्वयति देवान् यक्ष्यावो देवयज्यायै (4.1.87) इति जुहूमादत्ते।  उपभृदेहि देवस्त्वा सविता ह्वयति देवान् यक्ष्यावो देवयज्यायै (4.1.87) इत्युपभृतम्।। 12।।
1.3.1.13
समादाय स्रुचौ  अग्नाविष्णू विजिहाथाम् (1.1.36) इति दक्षिणातिक्रामति।। 13।।
1.3.1.14
आस्पृष्टँ सव्यं पादमवस्थापयति। अन्तर्वेदि दक्षिणम्।। 14।।
1.3.1.15
विष्णोः स्थामासि (1.1.36) इति जपति।। 15।।
1.3.1.16
दक्षिणं परिधिसंधिँ स्पर्शयित्वा दक्षिणार्धेऽभ्याहितस्य  ऊर्ध्वो अध्वरः (1.1.37-8) इति संततं प्राञ्चं दीर्घमृजुमूर्ध्वमविच्छिन्नमाघारमाघारयति।। 16।।
1.3.1.17
प्रयाजेभ्यः शिष्ट्वा भूयिष्ठमाज्याहुतीनां जुहोति।। 17।।
1.3.1.18
आघार्यानुप्राणिति।। 18।।
1.3.1.19
पाहि माग्ने दुश्चरितादा मा सुचरिताद् भज। (द्र. वाश्रौ 1.3.4.13, तु. कसं 1.38) इत्यसँस्पर्शयन् स्रुचावत्याक्रामति।। 19।।
1.3.1.20
सं ज्योतिषा ज्योतिः (1.1.38) इति जुह्वा ध्रुवां त्रिः समनक्ति। जुह्वाप्याययति ध्रुवाम्।। 20।।
1.3.1.21
यथास्थानँ स्रुचौ सादयति।। 21।।
1.3.1.22
उन्नीतँ राये (भाश्रौ 2.14.6) इति ध्रुवायाः स्रुवेणोन्नयति।  सुवीराय स्वाहा (भाश्रौ 2.14.6) इति जुहूमाप्याययति।। 22।।
1.3.1.23
प्राणेन प्राणः संततः (द्र. आपश्रौ 2.14.13) इति ध्रुवायाँ स्रुवं निदधाति।। 23।।
1.3.1.24
समिधः शकलमादायावतिष्ठते।। 24।।
1.3.1.25
प्रकृष्य दक्षिणं पादं बर्हिषस्तृणँ संततमुपोद्यम्य  ब्रह्मन् प्रवरायाश्रावयिष्यामि (भाश्रौ 2.15.3) इत्युक्त्वा  ओ श्रावय (बौश्रौ 1.15:24.1) इत्याश्रावयति।। 25।।
1.3.1.26
स्फ्यसंमार्गपाणिराग्नीध्रः पश्चादुत्करस्योर्ध्वस्तिष्ठन्  अस्तु श्रौषट् (बौश्रौ 1.15:24.2) इति प्रत्याश्रावयति।। 26।।
1.3.1.27
प्रत्याश्रुते  अग्निर्देवो दैव्यो होता देवान् यक्षद्विद्वाँश्चिकित्वान् मनुष्वद्भरतवदमुवदमुवत् (तु. बौश्रौ 1.15:24.2 शब्रा 1.5.1.5-7) इत्यूर्ध्वान् यजमानस्यर्षीन् प्रवृणीत एकं द्वौ त्रीन् पञ्च वा।  ब्रह्मण्वदा च वक्षद् ब्राह्मणा अस्य यज्ञस्य प्रावितारः (शब्रा 1.5.1.11-2, तु. बौश्रौ 1.15:24.3) इति जपति। होत्रा वियुक्तस्तस्योपाँशु नाम गृहीत्वा  मानुषः (शब्रा 1.5.1.13) इत्युच्चैः।। 27।।
1.3.1.28
शकलमग्नावध्यस्यति।। 28।।
1.3.1.29
यद्यब्राह्मणो यजेत पुरोहितस्य प्रवरेण प्रवृणीयात्।। 29।।
1.3.1.30
जुहूमुपभृतोऽग्रेणा- वदध्यादुद्धरेच्च।। 30।।
1.3.1.31
दक्षिणेन दक्षिणातिक्रामति सव्येनोदक्।। 31।।
1.3.1.32
परिधिसंधिनान्ववहारमासीन उत्तरतो जुहोति स्वाहाकारवतीः। वषट्कारवतीर्दक्षिणतः प्रागुदङ्मुख ऊर्ध्वस्तिष्ठन्।। 32।।
1.3.1.33
आश्राव्य न विचेष्टेदा होमात्।। 33।।
1.3.1.34
समं प्रति वषट्कारँ वषट्कृते वा जुहोति।। 34।।
1.3.1.35
मन्द्रेण स्वरेणाज्यभागाभ्यां प्रचरति। मध्य- मेनानुयाजेभ्यः। उत्तमेना शँयोः।। 35।।
1.3.2.1
घृतवतीमध्वर्यो (तैब्रा 3.5.4) इत्युच्यमाने स्रुचावादाय दक्षिणातिक्रामति।। 1।।
1.3.2.2
अभिक्राममाश्रावं पञ्च प्रयाजान् यजति।  समिधो यज (शब्रा 1.5.3.8) इति प्रथमम्।  यज, यज (शब्रा 1.5.3.8) इत्युत्तरान्।। 2।।
1.3.2.3
त्रिभिः प्रचर्यौपभृतस्य जुह्वामानीय समानत्र जुहोति।। 3।।
1.3.2.4
अत्याक्रम्याभिघारयति ध्रुवां दक्षिणं पुरोडाशं पुनर्ध्रुवामुपाँशुयाजायोत्तरं पुरोडाशँ सायंदोहं प्रातर्दोहमुपभृतमन्ततः।। 4।।
1.3.2.5
स्रुवेणावद्यति चतुः। पञ्चकृत्वो जामदग्न्यस्य। इच्छन् पञ्चावत्तं जामदग्न्यमामन्त्र्य कुर्वीत।। 5।।
1.3.2.6
आज्यभागौ यजति। आग्नेयमुत्तरार्धे सौम्यं दक्षिणार्धे। समावनक्ष्णया।। 6।।
1.3.2.7
ध्रौवस्यावदाय  आप्यायतां ध्रुवा घृतेन यज्ञँयज्ञं प्रति देवयद्भ्यः। सूर्याया ऊधरदितेरुपस्थ उत्सो भव यजमानस्य धेनुः।। (तु. तैसं 1.6.5.1 कसं 31.45) इत्यवदायावदायाज्यस्थाल्या ध्रुवां प्रत्याप्याययति।। 7।।
1.3.2.8
अग्नयेऽनुब्रूहि (शब्रा 2.2.3.21) इत्यनुवाचयति।। 8।।
1.3.2.9
अनुवाक्यायाः प्रणवेन सँस्रुत्याश्रावयति।। 9।।
1.3.2.10
प्रत्याश्रुते  अग्निँ यज (बौश्रौ 1.16:24.13) इति प्रेष्यति।। 10।।
1.3.2.11
एवँ सौम्येन प्रचरति।। 11।।
1.3.2.12
उपस्तीर्याप उपस्पृश्य दक्षिणस्य मध्यात्  मा भैर्मा सँविक्था मा त्वा हिँसिषं भरतमुद्धरेम वनुषन्त्यवदानानि ते प्रत्यवदास्यामि नमस्ते अस्तु मा मा हिँसीः (तु. तैब्रा 3.7.5.5) इत्यभिपरिगृह्णन् सँहताभ्याममङ्गुलीभ्यामङ्गुष्ठेन चाङ्गुष्ठपर्वमात्राण्यवदानान्यवद्यति मध्यात्, पूर्वार्धाद् द्वितीयम्, पश्चार्धात् तृतीयँ यदि पञ्चावदानस्य।। 12।।
1.3.2.13
अवत्तमभिघार्य  यदवदानानि तेऽवद्यन् विलोमाकार्षमात्मनः। आज्येन प्रत्यनज्मि तत्त आप्यायतां पुनः।। (तु. तैब्रा 3.7.5.5-6) इति पुरोडाशं प्रत्यभिघारयति।। 13।।
1.3.2.14
अग्नयेऽनुब्रूहि (शब्रा 2.2.3.24) इत्यनुवाचयति।। 14।।
1.3.2.15
आश्राव्य  अग्निँ यज (शब्रा 2.2.3.24) इति प्रेष्यति।। 15।।
1.3.2.16
अन्तराज्यभागावाहुतीः प्रागुदीचीरपायातयति।। 16।।
1.3.2.17
ध्रौवस्यावदायोपाँशुयाजौ। अग्नीषोमीयं पौर्णमास्याँ वैष्णवममावास्यायाम्। उपाँशु देवते निर्दिशति।। 17।।
1.3.2.18
एवमुत्तरस्यावदाय यथादेवतं प्रचरति।। 18।।
1.3.2.19
संनयत उपस्तीर्य यथावदानँ समवद्यति पुरोडाशस्य दोहयोश्च।। 19।।
1.3.2.20
इन्द्रायानुब्रूहि (बौश्रौ 1.17:25.15) इत्यनुवाचयति।  महेन्द्राय (बौश्रौ 1.17:25.15) इति वा।। 20।।
1.3.2.21
सांनाय्यचरुपशुपुरोडाशानां पार्श्वेन जुहुयात्। द्रवाणां प्रस्रवणेन।। 21।।
1.3.2.22
व्याख्यातं प्रचरणम्।। 22।।
1.3.2.23
ऋषभँ वाजिनँ वयं पूर्णमासँ हवामहे। स नो दोहताँ सुवीरँ रायस्योषँ सहस्रिणम्। पूर्णमासाय सुराधसे स्वाहा।। (तु. तैब्रा 3.7.5.13, द्र. वाश्रौ 1.3.4.34) इति पौर्णमास्याँ स्रुवेण जुहोति।। 23।।
1.3.2.24
अमावास्या सुभगा सुशेवा धेनुरिव भूय आप्यायमाना। सा नो दोहताँ सुवीरँ रायस्पोषँ सहस्रिणम्। अमावास्यायै सुराधसे स्वाहा।। (तु. तैब्रा 3.7.5.13, द्र. वाश्रौ 1.3.4.34) इत्यमावास्यायाम्।। 24।।
1.3.2.25
स्विष्टकृते समवद्यत्युत्तरार्धात् सकृद् द्विमात्रम्। द्विर्वा यदि पञ्चावदानस्य।। 25।।
1.3.2.26
अवत्तं द्विरभिघार्य नात ऊर्ध्वँ हवीँषि प्रत्यभिघारयति।। 26।।
1.3.2.27
अग्नये स्विष्टकृतेऽनुब्रूहि (शब्रा 2.2.3.24) इत्यनुवाचयति।। 27।।
1.3.2.28
आश्राव्य  अग्निँ स्विष्टकृतँ यज (शब्रा 2.2.3.24) इति प्रेष्यति।। 28।।
1.3.2.29
असँसक्तमुत्तरार्धपूर्वार्धे जुहोति।। 29।।
1.3.2.30
अत्याक्रम्य यथास्थानँ स्रुचौ सादयति।। 30।।
1.3.3.1
प्राशित्रहरणमुत्तरस्य पश्चात्परिधिसंधेर्व्युह्यौषधीरवोक्षिते सादयति।। 1।।
1.3.3.2
तस्मिन् प्राशित्रमवद्यति दक्षिणस्य मध्याद्यवमात्रमङ्गुष्ठेनोपमध्यमया च। आदायाभिघारयति।। 2।।
1.3.3.3
निष्टप्येडापात्रीं तस्यामुपस्तीर्येडायै द्विर्द्विरवद्यति स्थवीयो दैवतेभ्यः।। 3।।
1.3.3.4
दक्षिणस्य भक्षानवद्यति।। 4।।
1.3.3.5
दक्षिणस्य दक्षिणार्धादवदाय पूर्वार्धाद्यजमानभागमणुं दीर्घमाज्यलेपे पर्यस्य वेदे निदधाति। मध्याद् द्वितीयमैडँ संभिन्दन्नवदानानि।। 5।।
1.3.3.6
ध्रौवस्यावदायानुपूर्वमितरेषाम्।। 6।।
1.3.3.7
इडामभिघार्य प्रत्यङ्ङासीनो होत्रे प्रयच्छति।। 7।।
1.3.3.8
अन्तरेण होतारमिडां चाध्वर्युर्दक्षिणातिक्रामति।। 8।।
1.3.3.9
परिप्रगृह्णाति होताननुसृजन्। होतुरङ्गुलिपर्वणी अनक्त्यन्तरमग्रेऽथ बाह्यम्।। 9।।
1.3.3.10
होतुः पाणौ द्विर्लेपेनोपस्तृणाति।। 10।।
1.3.3.11
अवदानँ होता रन्धयति। तदन्यच्च लेपादुपस्तीर्य लेपाद् द्विरभिघारयति।। 11।।
1.3.3.12
उपहूयमानायामृत्विजोऽन्वारभन्ते यजमानश्च।। 12।।
1.3.3.13
उपहूतां पृथक्पाण्योराग्नी- ध्रायावद्यति।। 13।।
1.3.3.14
संप्रेष्यति। य उत्तरतस्तान्  दक्षिणतः परीत (वाश्रौ 1.3.5.10, तु. भाश्रौ 3.4.2) इति ब्रूयात्। ये वा दक्षिणतस्तान्  उत्तरतः परीत (भाश्रौ 3.4.4) इति।। 14।।
1.3.3.15
उपहूतां प्राश्नन्त्यृत्विजो यजमानश्च।। 15।।
1.3.3.16
होता प्रथमो भक्षयते।। 16।।
1.3.3.17
पृथिव्यास्त्वा दात्रा प्राश्नाम्यन्तरिक्षस्य त्वा दात्रा प्राश्नामि दिवस्त्वा दात्रा प्राश्नामि दिशां त्वा दात्रा प्राश्नामि (वाश्रौ 1.3.5.13, द्र. वैश्रौ 3.16) इति प्राश्नात्याग्नीध्रः।। 17।।
1.3.3.18
शाखापवित्रँ विस्रँस्य होताग्निहोत्रहवण्यामवधायान्तर्वेदि निदधाति।। 18।।
1.3.3.19
तत्रापोहिष्ठीयं जपन्तो मार्जयन्ते।। 19।।
1.3.3.20
ब्रह्मभागँ स्थवीयाँसँ यजमानभागादवदायाज्यलेपे पर्यस्य वेदे निदधाति।। 20।।
1.3.3.21
दक्षिणं चतुरन्तं कृत्वा बर्हिषि सादयति।। 21।।
1.3.3.22
अभिमृष्टं पात्र्यां निदधाति।। 22।।
1.3.3.23
प्राशित्रहरणमग्रेणाहवनीयं पर्याहृत्य ब्रह्मणे प्रयच्छति।। 23।।
1.3.3.24
वेदेन भागौ पर्याहृत्य ब्रह्मणे प्रयच्छति यजमानाय च।। 24।।
1.3.3.25
प्रतिपर्याहृत्य यथास्थानँ वेदं निदधाति।। 25।।
1.3.3.26
दक्षिणाग्नावोदनँ शृतं महान्तमभिघार्यापरेण स्रुग्दण्डानुदञ्चमुद्वासयति। दोहौ पात्रीं च।। 26।।
1.3.4.1
आनुयाजिकीँ समिधमादाय  ब्रह्मन् प्रस्थास्यामः समिधमाधायाग्नीत् परिधीँश्चाग्निं च सकृत्सकृत् संमृड्ढि (भाश्रौ 3.4.5) इति प्रेष्यति।। 1।।
1.3.4.2
आग्नीध्रः संमार्गँ स्फ्यमुपसँयम्य यथापरिधितमनुलोमँ सकृत् संमार्ष्टि  आजिं त्वाग्ने ससृवाँसँ सनिँ ससनिवाँसं देवेभ्यो हव्यमोहिवाँसँ वाजिनं त्वा वाजजितँ संमार्ज्म्यग्ने वाजमजैः (तु. बौश्रौ 1.19:28.3 वाश्रौ 1.3.5.17) इत्यग्निम्।। 2।।
1.3.4.3
यो देवानामसि श्रेष्ठ उग्रस्तन्तिचरो वृषा। मृड त्वमस्मभ्यँ रुद्रैतदस्तु हुतं तव स्वाहा।। (तु. तैब्रा 3.3.2.5) इति संमार्गँ विस्रँस्याभ्युक्ष्याग्नावध्यस्यति।। 3।।
1.3.4.4
औपभृतं जुह्वामानीयाश्रावं त्रीननुयाजान्यजति  देवान् यज (तैसं 2.6.9.3) इति प्रथमम्  यज, यज (बौश्रौ 1.19:28.8) इत्युत्तरौ समिधि प्रतीचः।। 4।।
1.3.4.5
पश्चार्धादुत्तमेन प्राञ्चावनुसंभिनत्ति।। 5।।
1.3.4.6
अत्याक्रम्य यथास्थानँ स्रुचौ सादयति।। 6।।
1.3.4.7
यजमानः  वाजस्य मा प्रसवेन (1.1.39) इति दक्षिणेनोत्तानेन पाणिना जुहूँ सप्रस्तरामुद्गृह्णाति।  अथा सपत्नानिन्द्रो मे (1.1.39) इति नीचा सव्येनोपभृतं निगृह्णाति।  उद्ग्राभश्च निग्राभश्च (1.1.40) इति व्युद्गृह्णाति।। 7।।
1.3.4.8
अथा सपत्नानिन्द्राग्नी मे (1.1.40) इति विषूची व्युदूहति प्राचीं जुहूं प्रस्तरात् प्रतीचीमुपभृतं बहिर्वेदि निरस्यति।। 8।।
1.3.4.9
अभ्युक्ष्य प्रत्यासादयति। न जुहूं प्रस्तरे।। 9।।
1.3.4.10
जुह्वानक्ति परिधीन्।  वसुरसि (1.1.41) इति मध्यमम्।  उपावसुरसि (1.1.41) इति दक्षिणम्।  विश्वावसुरसि (1.1.41) इत्युत्तरम्।। 10।।
1.3.4.11
मध्यमे स्रुचोऽग्रँ संधाय स्रुग्दण्डे प्रस्तरस्याग्राण्युपसँयम्याश्रावयति।। 11।।
1.3.4.12
प्रत्याश्रुते  इषिता दैव्या होतारो भद्रवाच्याय प्रेषितो मानुषः सूक्तवाकाय सूक्ता ब्रूहि (तैब्रा 3.3.8.11) इति प्रेष्यति।। 12।।
1.3.4.13
प्रस्तरमपादत्ते।। 13।।
1.3.4.14
यजमाने प्राणापानौ दधामि (द्र. माश्रौ 1.2.6.2) इति बर्हिषि विधृती प्रत्यवसृजति।। 14।।
1.3.4.15
आयुषे त्वा (द्र. भाश्रौ 3.5.16) इति तृणँ सँसृजति।। 15।।
1.3.4.16
अप्तुभी रिहाणा व्यन्तु वयः (1.1.41) इति स्रुक्षु प्रस्तरमनक्ति। अग्राणि जुह्वां मध्यान्युपभृति मूलानि ध्रुवायाम्।। 16।।
1.3.4.17
तूष्णीं जुह्वामग्राण्यक्त्वा  वशा पृश्निर्भूत्वा (1.1.41) इत्यनतिहरन् प्रस्तरस्याग्राण्यादीपयति।। 17।।
1.3.4.18
आशास्तेऽयँ यजमानः (4.13.69) इत्युच्यमाने सह शाखया प्रस्तरमनुप्रहरति।। 18।।
1.3.4.19
अग्नीद् गमय (भाश्रौ 3.6.5) इति प्रेष्यति।। 19।।
1.3.4.20
प्रस्तरमाग्नीध्रस्त्रिः पाणिना गमयति।। 20।।
1.3.4.21
अनुप्रहर सँवदस्व (शब्रा 1.8.3.19,20) इति चाह।। 21।।
1.3.4.22
ततो नो वृष्ट्यावत (1.1.41) इति तृणमग्नावध्यस्यति।। 22।।
1.3.4.23
प्रतिष्ठासि इति पृथिवीमालभते।। 23।।
1.3.4.24
पुनर्यमश्चक्षुरदात् पुनरग्निः पुनर्भगः। पुनर्मे अश्विना युवं चक्षुराधत्तमक्ष्णयोः।। (तु. तैसं 3.2.5.4, द्र. वाश्रौ 1.3.6.16) इति चक्षुषी अभिमृशति।। 24।।
1.3.4.25
अप उपस्पृश्य मध्यमं परिधिमन्वारभ्य  अगानग्नीत् (शब्रा 1.8.3.20) इत्याह।  अगन् (शब्रा 1.8.3.20) इत्याग्नीध्रः।  श्रावय (शब्रा 1.8.3.20) इत्यध्वर्युः।  श्रौषट् (शब्रा 1.8.3.20) इत्याग्नीध्रः।। 25।।
1.3.4.26
स्वगा दैव्या होतृभ्यः स्वस्तिर्मानुषेभ्यः शँयोर्ब्रूहि (बौश्रौ 1.19:29.9) इति प्रेष्यति।। 26।।
1.3.4.27
तञ्शँयोरावृणीमहे (4.13.70) इत्युच्यमाने मध्यमं दक्षिणं चाधाय  यं परिधिं पर्यधत्था अग्ने देव पणिभिर्वीयमानः। तं त एतमनु जोषं भरामि नेदेष युष्मदपचेतयातै।। (4.1.93)  यज्ञस्य पाथ उपसमितम् (तैसं 1.1.13.2) इत्यधस्तात् प्रस्तरस्याक्ष्णयोपकर्षति।। 27।।
1.3.4.28
उपभृतोऽग्रं जुह्वामाधाय  सँस्रावभागाः स्थ (1.1.42) इति परिधीनभिजुहोति।। 28।।
1.3.4.29
घृताच्यौ स्थो यजमानस्य धुर्यौ पातम् (तु. मासं 2.19) इति वेद्यँसयोः स्रुचौ विमुञ्चति कस्तम्बदेशे वा।  यतो युञ्जानस्ततो विमुञ्चामि इति विमुञ्चति।। 29।।
1.3.4.30
न विमुक्ते बर्हिषि प्रत्यासादयति।। 30।।
1.3.4.31
स्रुवं जुहूं चादायाध्वर्युः प्रत्युपक्रामति। बर्हिषस्तृणँ वेदं च होता। आज्यस्थालीमाग्नीध्रः पश्चाद् गार्हपत्यस्य प्राक्तूले तृणे सादयति।। 31।।
1.3.4.32
अन्तरेण होतारमग्निं चाध्वर्युः प्रत्युपक्रामति।। 32।।
1.3.4.33
मध्ये होतासीनो ध्वानेन पत्नीः सँयाजयति।। 33।।
1.3.5.1
वेदोपयामोऽवद्यन्  सोमायानुब्रूहि (भाश्रौ 3.7.8) इत्यनुवाचयति।। 1।।
1.3.5.2
उत्तरार्धे सोमँ यजति। दक्षिणार्धे त्वष्टारम्।। 2।।
1.3.5.3
परिश्रित्याहवनीयतो देवानां पत्नीर्यजति।। 3।।
1.3.5.4
पुरस्ताद् देवपत्नीनाँ सिनीवालीं पशुकामस्य यजेत्। उपरिष्टाद्राकाँ वीरकामस्य। कुहूं प्रतिष्ठाकामस्य।। 4।।
1.3.5.5
सं पत्नी पत्या सुकृतेषु गच्छताम् (1.4.26-7) इति पत्न्यन्वारम्भँ स्रुवेण जुहोति।। 5।।
1.3.5.6
परिश्रयणमुपोद्धृत्याग्निं गृहपतिँ यजति स्विष्टकृत्स्थाने।। 6।।
1.3.5.7
दशकृत्वोऽवदाय, होताननुसृजन्, होतुरङ्गुलिपर्वणी अनक्ति बाह्यमग्रेऽथान्तरम्।। 7।।
1.3.5.8
होतुः पाणौ द्विर्लेपेनोपस्तृणाति।। 8।।
1.3.5.9
अवदानँ होता रन्धयति। तदन्यच्च लेपादुपस्तीर्य लेपाद् द्विरभिघारयति।। 9।।
1.3.5.10
उपहूयमानायां पत्न्यन्वारभत आग्नीध्रश्च।। 10।।
1.3.5.11
उपहूतां प्राश्नीतो होताग्नीध्रश्च।। 11।।
1.3.5.12
दक्षिणाग्ना- विध्मपरिवासनान्युपसमाधाय चतुर्गृहीत आज्ये फलीकरणान्योप्य  या सरस्वती वेशयमनी (1.4.28) इति जुहोति।। 12।।
1.3.5.13
तस्यां पुनर्गृहीत्वा पिष्टलेपं द्विरवत्तमभिघार्य  उलूखले मुसले यत्कपाल उपलायां दृषदि धारयिष्यति।  अवप्रुषो विप्रुषः सँयजामि विश्वे देवा हविरिदं जुषन्ताँ स्वाहा।। (तु. तैब्रा 3.7.6.21 वाश्रौ1.3.7.15) इति।। 13।।
1.3.5.14
वेदेन निर्मृज्याज्यस्यावदाय  इन्द्रोपानस्यकेहमनसो वेशान् कुरु सुमनसः सजातान् स्वाहा (आपश्रौ 3.10.2, द्र. भाश्रौ 3.11.1) इति ग्रामकामस्य जुहोति।। 14।।
1.3.5.15
पत्न्यै वेदं प्रयच्छति।  वेदोऽसि वेदो मा आभर (1.4.22) इति जपति।। 15।।
1.3.5.16
तृप्ताहं तृप्तस्त्वम् (1.4.22 ऊहः) इति प्रतिगृह्णाति। उपस्थे पुत्रकामा निदधीत।। 16।।
1.3.5.17
इमँ विष्यामि वरुणस्य पाशँ यज्जग्रन्थ सविता सत्यधर्मा। धातुश्च योनौ सुकृतस्य लोकेऽरिष्टां मा सह पत्या दधातु।। (तु. तैसं 1.1.10.2) इति योक्त्रपाशँ विषाय सयोक्त्रमञ्जलिं कुरुते।। 17।।
1.3.5.18
समायुषा सं प्रजया समग्ने वर्चसा पुनः। सं पत्नी पत्याहं गच्छे समात्मा तन्वा मम।। (तैसं 1.1.10.2) इत्युदकाञ्जलिं निनीय मुखँ विमृष्टे।। 18।।
1.3.5.19
होता वेदँ स्तृणाति गार्हपत्यादधि संततमाहवनीयात्।। 19।।
1.3.5.20
अयाश्चाग्नेऽसि (1.4.30) इति ध्रौवस्य सकृदवत्तं जुहोति।। 20।।
1.3.5.21
सकृद् ध्रुवामाप्याय्य बर्हिषो दर्भमुष्टिमपादायान्तर्वेद्यूर्ध्वस्तिष्ठन्  देवा गातुविदः (1.1.43) इति ध्रुवया संततँ समिष्टयजुर्जुहोत्या मन्त्रस्य समापनात्। प्राक् स्वाहाकाराद् दर्भमुष्टिमनुप्रहरति।। 21।।
1.3.5.22
यानि घर्मे कपालानि (1.1.17) इत्येतया कपालानि विमुञ्चति।। 22।।
1.3.5.23
संख्यायोदीचीनान्युद्वासयति।  ये घर्मे इति द्वे।  यद् घर्मे इत्येकम्।। 23।।
1.3.5.24
को वो विमुञ्चति (माश्रौ 1.2.1.17 ऊहनीयः) इति प्रणीता मनसा विमुच्याग्रेणाहवनीयं पर्याहृत्य  पोषाय त्वा (द्र. सश्रौ 2.6:236.8 वाश्रौ 1.2.4.9) इत्यन्तर्वेदि निदधाति।। 24।।
1.3.5.25
दिवि शिल्पमवततम् (द्र. माश्रौ 1.2.5.14) इत्येतया बर्हिरनुप्रहरति।। 25।।
1.3.5.26
स्तृणीत बर्हिः परिधत्त वेदिं जामिं मा हिँसीरनु या शयाना। दर्भैः स्तृणीत हरितैः सुपर्णैर्निष्का ह्येते यजमानस्य ब्रध्ने।। (तु. कसं 31.40 तैब्रा 3.7.5.13) इति होतृषदनैर्वेदिँ संछादयति।। 26।।
1.3.5.27
ब्राह्मणाँस्तर्पय (तु. बौश्रौ 3.22:94.17) इति प्रेष्यति।। 27।।
1.3.5.28
पौर्णमासीँ सँस्थाप्येन्द्राय वैमृधायैकादशकपालं निर्वपेद् भ्रातृव्यवान्। तत्र यथाकामं दद्यात्।। 28।।
1.3.5.29
प्रवृत्तौ विकल्पः। नोपक्रम्य विरमेत्।। 29।।
1.3.5.30
अदित्यै घृते चरुरमावास्यामिष्ट्वा पशुकामः पशुकामः।। 30।।
1.4.1.1
पूर्णे चन्द्रमस्युपवसेत् पौर्णमासीम्। अदर्शनेऽमावास्याम्। पूर्वे वा।। 1।।
1.4.1.2
केशश्मश्रु यजमानो वापयते। दक्षिणोपक्रमान् केशान्।। 2।।
1.4.1.3
सव्योपक्रमान्नखानध्यात्मं कनिष्ठिकातः कारयते।। 3।।
1.4.1.4
निकक्षौ पत्नी नखाँश्च कारयीत।। 4।।
1.4.1.5
पयस्वतीरोषधयः पयस्वद्वीरुधां पयः। अपां पयसो यत्पयस्तेन मामिन्द्र सँसृजस्व।। (तु. तैब्रा 3.7.4.7) इति पाणी प्रक्षाल्योपवत्स्यदशनमश्नीतोऽन्यन्माषेभ्यो माँसाच्च सर्पिष्मत्।। 5।।
1.4.1.6
पौर्णमास्यां भुक्त्वामावास्यायां न सुहितौ स्याताम्।। 6।।
1.4.1.7
ममाग्ने वर्चः (1.4.1) इत्याहवनीये समिधमादधाति पुरस्तात्प्रत्यङ्मुख ऊर्ध्वस्तिष्ठन्। तूष्णीमपरयोः।। 7।।
1.4.1.8
हस्ता अवनिज्य दक्षिणतो व्रतमुपैति।। 8।।
1.4.1.9
अग्ने व्रतपते व्रतमालप्स्ये (1.4.2) इत्याहवनीयमुपतिष्ठते।  सम्राडसि व्रतपा असि व्रतपतिरसि (द्र. भाश्रौ 4.3.7 वाश्रौ 1.1.2.6) इत्यादित्यम्। यद्यस्तमितः स्यादाहवनीयम्।। 9।।
1.4.1.10
वासे प्राश्नीयातामारण्यस्य। यस्य च श्वो यक्ष्यमाणः स्यान्न तस्य सायमश्नीयात्।। 10।।
1.4.1.11
व्रतचार्याहवनीयागारेऽधः शयीत। गार्हपत्यागारे पत्नी।। 11।।
1.4.1.12
इयँ वः पात्रमनया वो गृह्णामि इति प्रणीतासु गृह्यमाणास्विमां मनसा ध्यायेत्।। 12।।
1.4.1.13
अग्निँ होतारमुप तँ हुवे (1.4.3) इति निर्वप्स्यमाने स्रुचँ शूर्पं चाभिमृशेत् क्रियमाणेक्रियमाणे।। 13।।
1.4.1.14
यज्ञस्य त्वा प्रमयाभिमया (1.4.58) इति वेद्यां परिगृह्यमाणायां जपति।। 14।।
1.4.1.15
पञ्चानां त्वा वातानां धर्त्राय गृह्णामि (1.4.31) इत्याज्येषु गृह्यमाणेष्वान्तादनुवाकस्य।। 15।।
1.4.1.16
युनज्मि त्वा ब्रह्मणा दैव्येन (1.4.4) इति परिधिषु परिधीयमानेषु।। 16।।
1.4.1.17
चतुर्होत्रा विहव्येन च हवीँष्यासन्नान्यभिमृशेत्।। 17।।
1.4.1.18
अग्रेण स्रुचोऽन्तर्वेदि दक्षिणं जान्वाच्याध्यञ्जलौ वेदमादाय  वेदोऽसि वेदो मा आभर (1.4.22) इति जपति।। 18।।
1.4.1.19
तृप्तोऽहं तृप्तस्त्वम् (1.4.22) इति प्रतिगृह्णाति।। 19।।
1.4.1.20
दशहोतारं जपेत् पुरस्तात् सामिधेनीनाम्।। 20।।
1.4.1.21
समिद्धो अग्निराहुतः स्वाहाकृतः पिपर्तु नः। (कसं 4.94) इति समिद्धे।। 21।।
1.4.1.22
मनोऽसि प्राजापत्यं मनसा मा भूतेनाविश (कसं 4.95) इति स्रुवेणाघार्यमाणे।। 22।।
1.4.1.23
वागस्यैन्द्री सपत्नक्षयणी वाचा मेन्द्रियेणाविश (कसं 4.95) इति स्रौचे।। 23।।
1.4.1.24
देवाः पितरः (1.4.56) इति प्रवरे प्रवर्यमाणे प्रागितिकरणात्।। 24।।
1.4.1.25
चतुर्होतारं जपेत् पुरस्तात् प्रयाजानाम्।। 25।।
1.4.1.26
आश्राविते  मह्यं देवान् इति ब्रूयात्। प्रत्याश्रुते  मह्यं देवम् । यज इत्युक्ते  यथाभागं देवताः प्रति मातिष्ठिपन् इति। वषट्कृते  स्वर्गे लोके इति।। 26।।
1.4.1.27
प्रयाजेषु  वसन्तमृतूनां प्रीणामि स मा प्रीतः प्रीणातु वसन्तस्याहं देवयज्यया तेजस्वान् पयस्वान् भूयासम्।।   ग्रीष्ममृतूनां प्रीणामि स मा प्रीतः प्रीणातु ग्रीष्मस्याहं देवयज्ययौजस्वान् वीर्यवान् भूयासम्।।   वर्षा ऋतूनां प्रीणामि ता मा प्रीताः प्रीणन्तु वर्षाणामहं देवयज्यया पुष्टिमान् पशुमान् भूयासम्।।   शरदमृतूनां प्रीणामि सा मा प्रीता प्रीणातु शरदोऽहं देवयज्ययान्नवान् वर्चस्वान् भूयासम्।।   हेमन्तशिशिरावृतूनां प्रीणामि तौ मा प्रीतौ प्रीणीताँ हेमन्तशिशिरयोरहं देवयज्यया सहस्वाँस्तपस्वान् भूयासम्।। (तु. कसं 4.95 तैसं 1.6.2.3) इत्येकैकेन पर्यायेण पृथक्पृथक् प्रयाजाननुमन्त्रयते।। 27।।
1.4.1.28
प्रयाजानुयाजविवृद्धौ सर्वानभ्यस्येत्। अपि वोपोत्तमम्। उत्तममन्ततः।। 28।।
1.4.2.1
अग्निना यज्ञश्चक्षुष्मानग्नेरहं देवयज्यया चक्षुषा चक्षुष्मान् भूयासम् (तु. आपश्रौ 4.9.11) इत्याज्य- भागमनुमन्त्रयते।  सोमेन यज्ञश्चक्षुष्मान् सोमस्याहं देवयज्यया चक्षुषा चक्षुष्मान् भूयासम् (तु. आपश्रौ 4.9.11) इति द्वितीयम्।। 1।।
1.4.2.2
पञ्चहोतारं जपेत् पुरस्ताद्धविषाम्।। 2।।
1.4.2.3
अग्निरन्नादोऽग्नेरहं देवयज्ययान्नादो भूयासम् (तु. तैसं 1.6.2.3 कसं 5.1) इति हविराहुतिम्।। 3।।
1.4.2.4
दब्धिर्नामास्यदब्धोऽहं भ्रातृव्यं दभेयम् (तु. कसं 5.1) इत्युपाँशुयाजौ।। 4।।
1.4.2.5
अग्नीषोमौ वृत्रहणावग्नीषोमयोरहं देवयज्यया वृत्रहा भूयासम् (तु. कसं 5.1 तैसं 1.6.2.4) इत्यग्नीषोमीयम्।। 5।।
1.4.2.6
इन्द्राग्न्योरहं देवयज्ययेन्द्रियवान् वीर्यवान् भूयासम् (तु. कसं 5.1) ।।  इन्द्रस्याहं देवयज्ययेन्द्रियवान् भूयासम् (तु. कसं 5.1)।।  महेन्द्रस्याहं देवयज्यया जेमानं महिमानं गमेयम् (तैसं 1.6.2.4)।।  इन्द्रस्य वैमृधस्याहं देवयज्ययासपत्नो भूयासम् (भाश्रौ 4.14.10, तु. कसं 5.1)।।  सवितुरहं देवयज्यया सवितृप्रसूतो भूयासम् (तु. बौश्रौ 27.14: 341.3)।।  सरस्वत्या अहं देवयज्यया वाचमन्नाद्यं पुषेयम् (कसं 5.2)।।  पूष्णोऽहं देवयज्यया पुष्टिमान् पशुमान् भूयासम् (कसं 5.2)।।  अग्नीन्द्रयोरहं देवयज्यया वीर्यवानिन्द्रियवान् भूयासम्।। विश्वेषां देवानामहं देवयज्यया प्रजातिं भूमानं गमेयम् (तु. आपश्रौ 4.10.1 कसं 5.2)।।  द्यावापृथिव्योरहं देवयज्यया प्रजनिषीय प्रजया पशुभिः (कसं 5.2)।।  वनस्पतेरहं देवयज्ययास्य यज्ञस्यागुर उदृचमशीय।।अ अस्य यज्ञस्यागुर उदृचमशीय (द्र. आश्रौ 4.2.9) इत्यनाम्नातेषु।। 6।।
1.4.2.7
अग्निः स्विष्टकृद्यज्ञस्य प्रतिष्ठा तस्याहं देवयज्यया यज्ञेन प्रतिष्ठां गमेयम् (तु. तैसं 1.6.2.4) इत्यग्निँ स्विष्टकृतम्।। 7।।
1.4.2.8
अग्निर्मा दुरिष्टात् पातु सविताघशँसात्। यो नो अन्ति शपति तमेतेन जेषम् (तु. तैसं 1.6.3.1, द्र. वाश्रौ 1.1.3.8) इति प्राशित्रमवदीयमानमनुमन्त्रयते।। 8।।
1.4.2.9
इडायास्तूष्णीमुपहवे  वसीयस्येहि श्रेयस्येहि (4.2.33) इति जपति।। 9।।
1.4.2.10
चिदसि मनासि धीरसि (4.2.33) इत्युच्चैः  घृतेन मा समुक्षत (4.2.37) इत्यन्तम्।  अस्मास्विन्द्र इन्द्रियं दधातु (1.4.5) इति च।। 10।।
1.4.2.11
ब्रध्न पाहि (1.4.61) इति चतुरन्तमभिमृशति।। 11।।
1.4.2.12
प्रजापतेर्भागोऽस्यूर्जस्वान् पयस्वान् प्राणापानौ मे पाहि समानव्यानौ मे पाह्युदानरूपे मे पाह्यूर्गस्यूर्जं मयि धेह्यक्षितोऽस्यक्षित्यै मा मे क्षेष्ठा अमुत्रामुष्मिँल्लोक इह च प्रजापतिरहं त्वया साक्षादृध्यासम् (तु. तैसं 1.6.3.3 कसं 5.26 कासं 2.25-6 गोब्रा 2.1.7 वैश्रौ 3.20) इत्यन्वाहार्यमासन्नमनुमन्त्रयते। तदृत्विग्भ्यो दक्षिणां दद्यात्।। 12।।
1.4.2.13
सं मे भद्राः संनतयो नमन्ताम् (तु. तैब्रा 3.7.6.18) इतीध्मसंनहने हुते।। 13।।
1.4.2.14
सप्तहोतारं जपेत् पुरस्तादनुयाजानाम्।। 14।।
1.4.2.15
बर्हिषोऽहं देवयज्यया प्रजावान् भूयासम्।। नराशँसस्याहं देवयज्ययेन्द्रियवान् भूयासम्।। अग्निः स्विष्टकृद्यज्ञस्य प्रतिष्ठा तस्याहं देवयज्यया यज्ञेन प्रतिष्ठां गमेयम् (तु. तैसं 1.6.4.1) इत्युत्तमम्।। 15।।
1.4.2.16
अग्नेरुज्जितिमनूज्जेषम्।। सोमस्योज्जितिमनूज्जेषम् (तु. तैसं 1.6.4.1) इत्याज्यभागप्रभृत्या स्विष्टकृतोऽनुमन्त्रयतेऽन्यदुपाँशुयाजौ सूक्तवाके।। 16।।
1.4.2.17
सा मे सत्याशीर्देवान् गम्यात् (1.4.7-8) इति प्रस्तरे प्रह्रियमाणे।। 17।।
1.4.2.18
तत्र यमिच्छेत्तँ वरँ वृणीते।। 18।।
1.4.2.19
विष्णुः शँयुर्यज्ञस्य प्रतिष्ठा तस्याहं देवयज्यया यज्ञेन प्रतिष्ठां गमेयम् (तु. तैसं 1.6.4.3) इति शँयोर्वाके।। 19।।
1.4.2.20
वि ते मुञ्चामि रशनाँ वि रश्मीन् (1.4.9) इति परिधिषु प्रह्रियमाणेषु।। 20।।
1.4.2.21
इष्टो यज्ञो भृगुभिः (1.4.10-1) इति सँस्रावभागेषु।। 21।।
1.4.2.22
अदो मागच्छत्वदो मागम्यात् (1.4.11) इत्यन्ततो वरान् वृणीते।। 22।।
1.4.3.1
सोमस्याहं देवयज्यया विश्वँ रेतो धेषीय।। त्वष्टुरहं देवयज्यया सर्वाणि रूपाणि रूपशूनां पुषेयम्।। देवानां पत्नीनामहं देवयज्यया प्रजनिषीय प्रजया पशुभिः।। राकाया अहं देवयज्यया वीरान् विन्देयम्।। सिनीवाल्या अहं देवयज्यया पशून् विन्देयम्।। कुह्वा अहं देवयज्यया प्रतिष्ठां गमेयम्।। अग्निर्गृहपतिर्यज्ञस्य प्रतिष्ठां तस्याहं देवयज्यया यज्ञेन गृहैः प्रतिष्ठां गमेयम् (तु. तैसं 1.6.4.3 आपश्रौ 4.13.1,2 माश्रौ 1.3.5.4 सश्रौ 6.4:520.4) इत्यग्निं गृहपतिम्।। 1।।
1.4.3.2
इडास्मं अनुवस्तां घृतेन यस्याः पदे पुनते देवयन्तः। वैश्वानरी शक्वरी वावृधानोप यज्ञमस्तु नो वैश्वदेवी।। (तु. भाश्रौ 4.19.6 वाश्रौ 1.1.4.10) इतीडाम्।। 2।।
1.4.3.3
या सरस्वती वेशभगीना (1.4.29) इति मुखँ विमृष्टे।। 3।।
1.4.3.4
निर्द्विषन्तं निररातिं दह (1.4.24) इति वेदँ स्तीर्यमाणमनुमन्त्रयते।। 4।।
1.4.3.5
सँ यज्ञपतिराशिषा (1.4.12,35) इति यजमानो यजमान- भागं प्राश्नाति।। 5।।
1.4.3.6
यदि प्रवसेत् समिष्टयजुषा सह जुहुयात्।। 6।।
1.4.3.7
पश्चाद्वेदेरुपविश्य प्राङ्मुखः  सदसि सन्मे भूयाः (1.4.12) इति प्रणीतास्वच्छिन्नमासिच्यमानमनुमन्त्रयते ।। 7 ।।
1.4.3.8
प्राच्या दिशा देवा ऋत्विजो मार्जयन्ताम् (1.4.12) इति प्रतिदिशँ यथाम्नातम्।। 8।।
1.4.3.9
समुद्रँ वः प्रहिणोमि स्वाँ योनिमभिगच्छत। अरिष्टा अस्माकँ वीरा मा परासेचि मत्पयः।। (तु. शांश्रौ 4.11.6 बौश्रौ 3.20:93.1) इति निनीता अनुमन्त्रयते।। 9।।
1.4.3.10
इति मुखँ विमृष्टे।। 10।।
1.4.3.11
दक्षिणाया वेदेः प्राचीनं दक्षिणेन पादेन विष्णुक्रमान् क्रामति।  विष्णुः पृथिव्याँ व्यक्रँस्त (1.4.12) इति प्रथमम्।  विष्णुरन्तरिक्षे व्यक्रँस्त (1.4.12) इति द्वितीयम्।  विष्णुर्दिवि व्यक्रँस्त (1.4.12) इति तृतीयम्। उत्तरमुत्तरं भूयाँसम्।। 11।।
1.4.3.12
इदमहममुष्य प्राणं निवेष्टयामि (1.4.12) इति पाष्ण्या प्रदक्षिणमावेष्टयति।। 12।।
1.4.3.13
यं द्विष्यात्तस्य नाम गृह्णीयात्। तूष्णीमनभिचरन्।। 13।।
1.4.3.14
सव्यमन्वावृत्य  तेजोऽसि (1.4.12) इत्याहवनीयमुपतिष्ठते।  अग्ने गृहपते (1.4.12) इति गार्हपत्यम्।। 14।।
1.4.3.15
असा अनु मा तनु (1.4.12) इति पुत्रस्य नाम गृह्णाति।  अमू अनु मा तनुतम् इति यदि द्वौ।  अमी अनु मा तनुत इति यदि बहवः।। 15।।
1.4.3.16
अतीमोक्षैरग्नीनुपतिष्ठते।  ये देवा यज्ञहनः पृथिव्यामध्यासते (1.4.13-5) इति गार्हपत्यम्।  ये देवा यज्ञहनो अन्तरिक्षे अध्यासते (1.4.16-8) इति दक्षिणाग्निम्।  ये देवा यज्ञहनो दिव्यध्यासते (1.4. 19-21) इत्याहवनीयम्।। 16।।
1.4.3.17
अग्ने व्रतपते व्रतमचारिषं तत्ते प्रावोचं तदशकं तेनाशकं तेनारात्सं तन्मेऽजुगुपः (तु. 4.9.239) इति समिधोऽग्निष्वादधद् व्रतँ विमुञ्चति।। 17।।
1.4.3.18
यज्ञो बभूव स उ वाबभूव स प्रजज्ञे स उ वावृधे पुनः। स देवानामधिपतिर्बभूव सो अस्मं अधिपतीन् करोतु वयँ स्याम पतयो रयीणाम्।।(तु. तैसं 1.6.6.3) इति पुनरालम्भं जपति।। 18।।
1.4.3.19
गोमं अग्नेऽविमं अश्वी यज्ञः (1.4.25) इति प्राङुत्क्रम्य जपति।। 19।।
1.4.3.20
शँय्वन्ते प्राश्नात्यूर्ध्वँ वा समिष्टयजुषो यजमानो ब्राह्मणः सांनाय्यस्य सांनाय्यस्य।। 20।।
1.5.1.1
अग्नीनादधीत वसन्ते ब्राह्मणो ग्रीष्मे राजन्यः शरदि वैश्यः। शिशिरँ सर्वेषाम्।। 1।।
1.5.1.2
सोमेन यक्ष्यमाणस्यर्तावनियमो नक्षत्रे च।। 2।।
1.5.1.3
फाल्गुन्यां पौर्णमास्यां पुरस्तादेकाहे द्व्यहे वादधीत।। 3।।
1.5.1.4
जातपुत्रो ब्राह्मणः कृत्तिकास्वादधीत।। 4।।
1.5.1.5
रोहिणी फल्गुन्यश्चित्रेत्याम्नातानि।। 5।।
1.5.1.6
मृगशिरस्यादधीत।। 6।।
1.5.1.7
पुनर्वस्वोः पश्चापापीयान्। विशाखयोः प्रजातिकामः। अनुराधास्वृद्धिकामः। प्रोष्ठपदासु प्रतिष्ठाकामः।। 7।।
1.5.1.8
पौर्णमास्याममावास्यायाँ वादधीत।। 8।।
1.5.1.9
यो अश्वत्थः शमीगर्भ आरुरोह त्वे सचा। तं ते हरामि ब्रह्मणा यज्ञियैः केतुभिः सह।। (तैब्रा 1.2.1.8) इति शम्यारोहस्याश्वत्थस्यारणी आहरति।। 9।।
1.5.1.10
आयुर्मयि धेह्यायुर्यजमानाय (तु. आपश्रौ 5.1.4) इति जपति।। 10।।
1.5.1.11
परिवापणँ यथा दर्शपूर्णमासयोः।। 11।।
1.5.1.12
आप्लुत्याहते क्षौमे परिधायोपवत्स्यदशनमश्नीतः।। 12।।
1.5.1.13
प्राचीनप्रवण उदग्वँशशालायां प्राचीनं मध्यमाद्वँशादपराह्णे लक्षणं करोति।। 13।।
1.5.1.14
उद्धत्यावोक्ष्य तस्मिन्नौपासनीयं ब्राह्मौदनिकमादधाति शालाग्निं निर्मन्थ्यँ वा।। 14।।
1.5.1.15
प्रागभिहवादृत्विजो वृणीते।। 15।।
1.5.1.16
प्र वेधसे कवये मेध्याय वचो वन्दारु वृषभाय वृष्णे। यतो भयमभयं तन्नो अस्त्वव देवानाँ यजे हेड्यानि स्वाहा।। (तु. तैब्रा 1.2.1.9 कसं 7.41) इत्यभिजुहोति।। 16।।
1.5.1.17
चतुःशरावँ रोहिते चर्मण्यानडुहे प्राग्ग्रीवे लोमतो निरुप्य माँसतोऽवहन्ति।। 17।।
1.5.1.18
निशायां परीन्धीत।। 18।।
1.5.1.19
ब्रह्मौदनं जीवतण्डुलँ श्रपयति।। 19।।
1.5.1.20
घृतेनानुत्पूतेन नवनीतेन वोत्पूतेन शृतमभिघार्योत्तरत उद्वासयति।। 20।।
1.5.1.21
पात्र्यामन्यत्र वोद्धृत्य व्युदुह्य प्रभूतँ सर्पिरासिच्याभितो ब्रह्मौदनमृत्विज आर्षेया वृताः पर्युपविशन्ति। दक्षिणतो ब्रह्मा पश्चाद्धोतोत्तरत उद्गाता पुरस्तादध्वर्युः।। 21।।
1.5.1.22
पिण्डानादाय सर्पिषि पर्यस्यावसृप्य प्राश्नन्ति।। 22।।
1.5.1.23
तेभ्यो धेनुं ददाति।। 23।।
1.5.1.24
चैत्यस्याश्वत्थस्यार्द्रास्तिस्रः समिधः स्तिभिगवतीः सहपलाशाः प्रादेशमात्रीः सर्पिष्मत्योदने पर्यस्य  प्र वो वाजा अभिद्यवः (1.6.1-3) इत्येताभिस्तिसृभिः स्वाहाकारान्ताभिरादधाति गायत्रीभिर्ब्राह्मणस्य।  अबोध्यग्निः (2.13.34-6) इति त्रिष्टुब्भी राजन्यस्य।  जनस्य गोपाः (2.13.37-9) इति जगतीभिर्वैश्यस्य।। 24।।
1.5.1.25
अजुह्वत् सँवत्सरमजस्रमग्नि- मिन्धीत द्वादशरात्रं त्रिरात्रमेकरात्रँ वा।। 25।।
1.5.1.26
नास्याग्निं गृहाद्धरेयुर्नान्यत आहरेयुः।। 26।।
1.5.1.27
न प्रयायान्नानृतँ वदेन्न माँसमश्नीयान्न स्त्रियमुपेयात्।। 27।।
1.5.1.28
श्वोऽग्नीनाधास्यमान उपवसेत्। पूर्वां पौर्णमासीमुत्तराममावास्यां नक्षत्रे च।। 28।।
1.5.1.29
व्रतचारिण ऋत्विजः सह सँवसन्ति।। 29।।
1.5.1.30
प्रजा अग्ने सँवासय (1.6.4) इत्युत्तरपूर्वस्यां दिशि वासे कल्माषमजं बध्नाति।। 30।।
1.5.2.1
शल्कैरग्निमिन्धान उभौ लोकौ सनोम्यहम्। उभयोर्लोकर्योऋध्नोमि मृत्युं तराम्यहम्।। (तु. तैब्रा 1.2.1.15) इति शल्कैरग्निमिन्धते।। 1।।
1.5.2.2
यजमानायारणी प्रयच्छति।। 2।।
1.5.2.3
मही विश्पत्नी सदने ऋतस्यार्वाची एतं धरुणे रयीणाम्। अन्तर्वती जन्यं जातवेदसमध्वराणां जनयतं पुरोगाम्।। (तु. तैब्रा 1.2.1.13) इति प्रतिगृह्णाति।। 3।।
1.5.2.4
ऋत्वियवती स्थोऽग्निरेतसौ रेतो धत्तं पुष्ट्यै प्रजननम्। तत्सत्यँ यद्वीरं बिभृतो वीरं जनयिष्यतः।। ते मत्प्रातः प्रजनयिष्येते ते मा प्रजाते प्रजनयिष्यतः प्रजया पशुभिरि दमहमनृतात्सत्यमुपैमि मानुषाद्दैवं दैवीँ वाचँ यच्छामि (तु. तैब्रा 1.2.1.14-15 बौश्रौ 2.15:58.5) इत्युक्त्वा वाचँ यच्छति।। 4।।
1.5.2.5
दक्षिणाग्नेररणी पत्नी पाणौ कुरुते।। 5।।
1.5.2.6
वाग्यतावरणिपाणी जागृतः।। 6।।
1.5.2.7
उपव्युषं ब्राह्मौदनिकेऽरणी निष्टपति।। 7।।
1.5.2.8
अयं ते योर्निऋत्वियः (1.6.5) इत्यरण्योः समारोपयति।। 8।।
1.5.2.9
अनुगमय्योदुह्य भस्म गार्हपत्याय लक्षणं करोति।। 9।।
1.5.2.10
उद्धत्यावोक्ष्य दक्षिणतःपुरस्ताद् दक्षिणाग्नेर्वितृतीय- मात्रे गार्हपत्यलक्षणस्य नेदीयसि।। 10।।
1.5.2.11
समं प्रति पुरस्तादाहवनीयाय।। 11।।
1.5.2.12
लक्षणानुपूर्व्या संभारान्निव- पति ।। 12।।
1.5.2.13
उत्समुद्रान्मधुमाँ ऊर्मिरागात् साम्राज्याय प्रतरं दधानः। अमी ये मघवानो वयं चेषमूर्जं मधुमत् संभरेम।। (तु. कसं 7.52) इत्यपोऽनुपदासुका उपसृजति।। 13।।
1.5.2.14
इयत्यग्र आसीत्। अतो देवी प्रथमाना पृथग्यद् देवैर्न्युप्ता व्यसर्पो महित्वा (तु. कसं 7.53) इति वराहविहतं च न्युप्य तूष्णीँ वल्मीकवपां निवपति।। 14।।
1.5.2.15
यददो दिवो यदिदं पृथिव्याः समानँ योनिमभिसंबभूव। तस्य पृष्ठे सीदतु जातवेदाः शिवः प्रजाभ्य इह रयिर्नो अस्तु।। (तु. तैब्रा 1.2.1.23-4 वाश्रौ 1.4.2.4 कसं 7.55) इत्यूषान्निवपन्  चन्द्रमसि कृष्णं तदिहेरय (तु. बौश्रौ 24.15:199.11-2 सश्रौ 3.3:307.10) इतीमां मनसा ध्यायेत्।। 15।।
1.5.2.16
चन्द्रमग्निं चन्द्ररथँ हरिव्रतँ वैश्वानरमप्सुषदँ स्वर्विदम्। विगाहं तूर्णिं तविषीभिरावृतं भूर्णिं देवास इह सुश्रियं दधुः।। (कसं 7.56) इति सिकता विपेशला निवपति।। 16।।
1.5.2.17
अदृँहथाः शर्कराभिस्त्रिभृष्टिभिरजयो लोकान् प्रदिशश्चतस्रः। (तु. कसं 7.53) इति बभ्रूः शर्करा निवपति।। 17।।
1.5.2.18
यं द्विष्यात्तं मनसा ध्यायेत्।। 18।।
1.5.2.19
उदेह्यग्ने अधि मातुः पृथिव्या विश आविश महतः सधस्थात्। आशुं त्वाजौ दधिरे देवयन्तो हव्यवाहं भुवनस्य गोपाम्।। (कसं 7.54) इत्याखुकिरिं निवपति।। 19।।
1.5.2.20
तूष्णीं पुष्करपलाशमौदुम्बरँ विकङ्कतँ शमीमश्वत्थं पलाशमशनिहतं च सप्तमम्।। 20।।
1.5.2.21
सँ वः सृजामि हृदयानि सँसृष्टं मनो अस्तु वः। सँसृष्टः प्राणो अस्तु वः सँसृष्टास्तन्वः सन्तु वः।। (तु. कसं 7.46 तैब्रा 1.2.1.17) इति संभारान् सँसृजति।। 21।।
1.5.2.22
आयं गौः पृश्निरक्रमीत् (1.6.6) इति गार्हपत्यलक्षणे संभारानभिमृशति।  अन्तश्चरति (1.6.8) इति दक्षिणाग्नेः।  त्रिँशद्धामा (1.6.7) इत्याहवनीयस्य।। 22।।
1.5.2.23
आजानेयमश्वं पुरस्तात्प्रत्यङ्मुखमवस्थापयति।। 23।।
1.5.3.1
गार्हपत्यलक्षणस्य पश्चान्मुञ्जावलोपानन्यद्वा क्षिप्राग्नि निधाय  वृषणौ स्थः (1.2.48) इति तत्र प्राञ्चावप्रच्छिन्नप्रान्तौ दर्भौ  उर्वश्यसि (1.2.48) इति तयोरुदक्तूलामधरारणिं पश्चात्प्रजननां मूलत उत्तरारणिं दशहोत्रावधाय चतुर्होतॄन् यजमानँ वाचयति।। 1।।
1.5.3.2
अग्निं नरो दीधितिभिररण्योरित्येतस्याँ साम गाय (द्र. वाश्रौ 1.4.3.26 कौसं 72) इति प्रेष्यति समवहितयोः।। 2।।
1.5.3.3
इतो जज्ञे (1.6.9) इत्यधिमन्थति।। 3।।
1.5.3.4
त्वेषस्ते धूम ऋण्वति (कौसं 83, द्र. वाश्रौ 1.4.3.27) इति धूमे जाते।। 4।।
1.5.3.5
अदर्शि गातुवित्तमः (कौसं 47, द्र. वाश्रौ 1.4.3.28) इति जाते।। 5।।
1.5.3.6
प्रजापतेष्ट्वा प्राणेनाभिप्राणिमि पूष्णः पोषाय मह्यं दीर्घायुत्वाय शतशारदाय (तु. तैब्रा 1.2.1.19) इति जातमभिप्राणिति।। 6।।
1.5.3.7
यो नो अग्निः पितरः (1.6.10) इति हृदयदेशमारभ्य जपति यजमानश्च।। 7।।
1.5.3.8
उपोद्यम्य त्रिः पूर्णमुखेनोपधमति।। 8।।
1.5.3.9
यत् पृथिव्या अनामृतँ संबभूव त्वे सचा। तदग्निरग्नये ददत्तस्मिन्नाधीयतामयम्।। (कसं 7.57) इति दक्षिणत आसीनो ब्रह्मा सौवर्णँ शकलमाधास्यमाने संभारेषूपास्येत्।। 9।।
1.5.3.10
प्रयच्छेद्यजमानो द्वेष्याय रजतम्। अविद्यमानेऽपविध्येत्।। 10।।
1.5.3.11
यदन्तरिक्षस्य (कसं 7.58) इति दक्षिणाग्नेः।। 11।।
1.5.3.12
यद्दिवः (कसं 7.58) इत्याहवनीयाय।। 12।।
1.5.3.13
दोह्या च ते दुग्धभृच्च (1.6.11) इति जपति।। 13।।
1.5.3.14
घर्मः शिरः (1.6.11) इति यजमानँ वाचयति।। 14।।
1.5.3.15
मयि गृह्णामि (1.6.12) इति हृदयँ संकल्पयतोऽध्वर्युर्यजमानश्च।। 15।।
1.5.3.16
भूर्भुवोऽङ्गिरसां त्वा देवानाँ व्रतेनादधे (1.6.13) इत्याङ्गिरसस्यादध्यात्।  अग्नेष्ट्वा (1.6.13) इत्यन्येषाम्।  इन्द्रस्य त्वा (1.6.13) इति राजन्यस्य।  मनोष्ट्वा (1.6.13) इति वैश्यस्य।  आच्छदि त्वा (1.6.14) इति सर्वत्रानुषजति।। 16।।
1.5.3.17
उपस्थकृतः  भूः (तैब्रा 1.1.5.1) इति ज्वलन्तमादधाति।। 17।।
1.5.3.18
वारवन्तीयेन परिगीतमनुसृजति।। 18।।
1.5.3.19
अग्ना आयूँषि पवसे, अग्नि ऋ  षिः, अग्ने पवस्व (1.6.15) इत्येताभिराश्वत्थीस्तिस्रः समिध आदधाति शमीमयीस्तिस्र एकामौदुम्बरीम्।। 19।।
1.5.3.20
अक्तानाम्  अग्नये स्वाहा इत्येकैकामादधाति।। 20।।
1.5.3.21
गार्हपत्येऽग्निप्रणयनान्याधाय।। 21।।
1.5.4.1
या वाजिन्नग्नेः (1.6.16) इत्यश्वमभिमन्त्रयते।। 1।।
1.5.4.2
यदक्रन्दः (1.6.17) इत्यश्वस्य दक्षिणे कर्णे यजमानो जपति।। 2।।
1.5.4.3
संभारशेषमुपयमनीः कृत्वा  ओजसे बलाय त्वा (1.6.18) इत्यग्निमुद्यच्छति।। 3।।
1.5.4.4
आग्नीध्राय प्रदायोदङ्मुखो दक्षिणाग्निं मन्थति। भ्रष्ट्राद् गार्हपत्याद्वा प्रणयेत्।। 4।।
1.5.4.5
भुवः (तैब्रा 1.1.5.1) इत्यूर्ध्वज्ञुरादधाति।। 5।।
1.5.4.6
वामदेव्येन परिगीतमनुसृजति।। 6।।
1.5.4.7
अग्निप्रणयनान्यादाय  प्राचीमनु प्रदिशं प्रेहि विद्वान् (1.6.19) इत्यश्वप्रथमाः प्राञ्चोऽभिप्रव्रजन्ति।। 7।।
1.5.4.8
प्रणीयमानस्योत्तरतो यजमानो व्रजति।। 8।।
1.5.4.9
दक्षिणतो ब्रह्मा रथँ वर्तयति रथचक्रँ वा।। 9।।
1.5.4.10
नाकोऽसि ब्रध्नोऽसि प्रतिष्ठा संक्रमणतमम् (तु. कपिसं 6.3 कसं 7.71) इति समयार्धे हिरण्यं निधायावस्थाप्य। यजमानो वरं ददाति।। 10।।
1.5.4.11
उत्तरेण लक्षणं परिक्रम्य  अभ्यस्थाँ विश्वाः पृतनाः (1.6.20) इति दक्षिणेन पादेन पार्श्वतः संभाराणामश्वमाक्रमयति। अपर्यावर्तयन् परिक्रमयति।। 11।।
1.5.4.12
प्रत्यवनीयाश्वं प्रतिलभ्याग्निप्रणयनानि कुल्फदघ्नमुपनियम्य जानुदघ्नमुद्गृह्णी- यान्नाभिदघ्नमँसदघ्नम्।। 12।।
1.5.4.13
कर्णदघ्नं नात्युद्गृह्य  भुवः स्वः (1.6.21-2) इति यथार्षमादधाति।  यत्ते शुक्र शुक्रं ज्योतिः शुक्रं धामाजस्रं तेन त्वादधे, इडायास्त्वा पदे वयम् (1.6.23-4) इति च।। 13।।
1.5.4.14
पुरस्तात्प्रत्यङ्मुख ऊर्ध्वस्तिष्ठन्नुदिते पार्श्वतः पदस्य  स्वः (तु. तैब्रा 1.1.5.1) इत्यादधाति।। 14।।
1.5.4.15
यज्ञायज्ञीयेन परिगीतमनुसृजति।। 15।।
1.5.4.16
सपत्नवतो भ्रातृव्यवतो वा रथचक्रँ विहारे त्रिः परिवर्तयेत्।। 16।।
1.5.4.17
यजमानोऽग्नीनुपतिष्ठते।  सम्राट् च स्वराट् च (1.6.25) इति गार्हपत्यम्।  विराट् च प्रभूश्च (1.6.25) इति दक्षिणाग्निम्।  विभूश्च परिभूश्च (1.6.25) इत्याहवनीयम्।। 17।।
1.5.4.18
अग्नीन् परिसमुह्य पर्युक्ष्य परिस्तीर्य दक्षिणाग्नावाज्यँ विलाप्य गार्हपत्य उपाधिश्रित्य संपूयैवंभूतस्याज्यार्थान् कुर्वन्ति।। 18।।
1.5.4.19
शमीमयीस्तिस्रोऽक्ताः समिधः  समुद्रादूर्मिः (1.6.26-8) इत्येताभिस्तिसृभिः स्वाहाकारान्ताभिरादधाति।। 19।।
1.5.4.20
ये अग्नयः समनसः (1.6.29) इत्यनक्तामौदुम्बरीम्।। 20।।
1.5.4.21
सप्त ते अग्ने समिधः (1.6.30) इति पूर्णाहुतिम्।। 21।।
1.5.4.22
ये अग्नयो दिवो ये पृथिव्याः (1.6.31) इत्यग्निविपराणयनीयां जुहोति।। 22।।
1.5.4.23
अध्वर्यवेऽश्वं ददामि (द्र. वाश्रौ 1.4.3.36-7) इति वाचँ विसृजते यजमानः। वरं चापाकरोति।। 23।।
1.5.5.1
दार्शपौर्णमासिकँ विधानमिष्टीनाम्।। 1।।
1.5.5.2
विकाराननुक्रमिष्यामः।। 2।।
1.5.5.3
यथाम्नातं देवता उपलक्षयीत शनैः।। 3।।
1.5.5.4
तन्त्र्या आग्न्याधेयिक्यः सद्यस्कालाः सर्वा उपाँशुदेवताः।। 4।।
1.5.5.5
निरुप्याग्नेयमष्टाकपालमुपसाद्य प्राक् प्रोक्षणाद्  अग्नेर्मन्वे (3.16.70) इत्यजँ विमुच्याग्रेणाहवनीयमुद्धत्यावोक्ष्याहवनीयात् सभ्यमादधाति। सभ्यात् पूर्वमावसथ्यम्।। 5।।
1.5.5.6
उत्तरेणावोक्ष्याधिदेवनाय सँस्तृणाति। पूर्वमामन्त्रणाय।। 6।।
1.5.5.7
अधिदेवनेऽहतँ वास उदग्दशमास्तीर्य तस्मिँश्चतुःशतमक्षान्निवपति।। 7।।
1.5.5.8
आर्याः कितवान्पर्युपविशन्ति।। 8।।
1.5.5.9
मध्येऽधिदेवने समुह्याक्षान् हिरण्यं निधाय निषसाद धृतव्रतः (1.6.32) इत्यभिजुहोति।। 9।।
1.5.5.10
व्युह्याक्षान् राजन्यस्य  उत नोऽहिर्बुध्न्यः (1.6.33) इति सभ्ये जुहोति।। 10।।
1.5.5.11
यजमानो गां प्रसुवति।। 11।।
1.5.5.12
तस्मै शतमक्षान् प्रयच्छति। तान् विचिनुयात्।। 12।।
1.5.5.13
तान् कितवान् विजित्य यजमानः  गां जेत (द्र. बौश्रौ 2.9:48.11 भाश्रौ 5.12.5) इति  कुरुत (द्र. बौश्रौ 20.16:36.7) इति प्रेष्यति।। 13।।
1.5.5.14
तस्याः परूँषि न हिँस्युः। अङ्गश इव विवर्जयेयुः।। 14।।
1.5.5.15
ताँ रन्धयित्वा ताँ सभासद्भ्य उपहरेत्।। 15।।
1.5.5.16
तया यद् गृह्णीयात्तदृत्विग्भ्यो दक्षिणाकाले दद्यात्। रमणीयमत्रैव मन्त्रयेरन्।। 16।।
1.5.5.17
एना राजन् (1.6.33) इत्यावसथ्ये जुहोति।। 17।।
1.5.5.18
प्र नूनं ब्रह्मणस्पतिः (1.6.34) इत्यामन्त्रणे।। 18।।
1.5.5.19
यजमानोऽग्नीनुपतिष्ठते।  घर्मः शिरः (1.6.35) इति गार्हपत्यं पश्चात् प्राङ्मुखः।  अर्को ज्योतिः (1.6.35) इत्याहवनीयं पुरस्तात् प्रत्यङ्मुखः।  वातः प्राणः (1.6.35-6) इति दक्षिणतो दक्षिणाग्निमुदङ्मुखः। मध्येऽवस्थाय  कल्पेतां द्यावापृथिवी, ये अग्नयः समनसः (1.6.37-8) इत्यग्नीन्।। 19।।
1.5.5.20
प्रोक्षणेन प्रतिपद्य सिद्धेष्टिः संतिष्ठते।। 20।।
1.5.6.1
सँस्थितायामग्नये पवमानायाष्टाकपालं निर्वपेत्।। 1।।
1.5.6.2
त्रिँशन्मानँ हिरण्यं दक्षिणा।। 2।।
1.5.6.3
सँस्थितायामग्नये पावकायाग्नये शुचयेऽष्टाकपालौ।। 3।।
1.5.6.4
सप्ततिमानँ हिरण्यं दक्षिणा।। 4।।
1.5.6.5
सँस्थितायामाग्नावैष्णवमेका- दशकपालँ विष्णवे शिपिविष्टाय त्र्युद्धौ घृते चरुम्।। 5।।अ"
1.5.6.6
अदित्यै घृते चरुं पशुकामोऽग्नीषोमीयमेकादश- कपालं ब्राह्मणः । आवपनशृतावमेक्षणौ ।। 6।।
1.5.6.7
ब्रह्मभागयजमानभागाभ्याँ सहादित्यं चरुं ब्रह्मणे परिहरति।। 7।।
1.5.6.8
दक्षिणाकालेऽजमग्नीधे ददात्युपबर्हणं च सर्वसूत्रम्। अनड्वाहमध्वर्यवे। धेनुँ होत्रे। मिथुनौ वत्सतरौ तयोः साण्डो द्विहायनो रथँ युक्तँ शतमानं च। इष्ट्यपवर्गेऽध्वर्यवे वसने।। 8।।
1.5.6.9
हुते समिष्टयजुष्यादित्यं चरुं चत्वार ऋत्विजः प्राश्नन्ति। तेभ्यो मुष्करँ वत्सतरं ददाति।। 9।।
1.5.6.10
सोमेनायक्ष्यमाणोऽग्नीनाधाय चतुःशरावं जीवतण्डुलमोदनमृत्विजो भोजयेत्।। 10।।अ"
1.5.6.11
आज्यस्येष्टिदेवताभ्यो जुहुयात्।। 11।।
1.5.6.12
सँवत्सरे हवीँषि निर्वपति।। 12।।
1.5.6.13
नास्यानश्नन् ब्राह्मणो गृहे वसेत्।। 13।।ऋ"
1.5.6.14
ऋबीसपक्वस्य नाश्नीयात्।। 14।।
1.5.6.15
या अन्तर्नाव्यापः स्युर्न तासामाचामेत्।। 15।।
1.5.6.16
न क्लिन्नं दार्वादध्यात्।। 16।।
1.5.6.17
स्वकृत इरिणे नावस्येत्।। 17।।
1.5.6.18
आमन्त्रणं नाहूतो गच्छेत्। अपराह्ण आमन्त्रणँ व्रजेत्।। 18।।
1.5.6.19
दर्शपूर्णमासावारप्स्यमान आरम्भणीयामिष्टिं निर्वपत्याग्नावैष्णवमेकादशकपालमग्नये भगिनेऽष्टाकपालँ सरस्वत्यै चरुँ सरस्वते द्वादशकपालम्।। 19।।प"
1.5.6.20
प्राक् स्विष्टकृतो द्वादशगृहीतं जुह्वामाधाय  आकूताय स्वाहा, आकूतये स्वाहा (द्र. 1.4.68-9) इतिप्रभृतिभिर्द्वादशभिर्व्युद्ग्राहं जयाञ्जुहोति।। 20।।
1.5.6.21
प्रजापतिः प्रायच्छत् (1.4.80-1) इति त्रयोदशीँ यदि कामयेत मुख्यो ब्रह्मवर्चसी स्यात्।। 21।।
1.5.6.22
अग्ने बलद (1.4.83-4) इति चतुर्दशीँ यदि कामयेत चित्रमस्यां जनतायाँ स्यामिति। चित्रमह तस्यां जनतायां भवति शबलं त्वस्यात्मन्जायते (तु. 1.4.85) इति।। 22।।
1.5.6.23
मेक्षणेन चरूणाँ स्विष्टकृते समवद्यतीडायै च।। 23।।
1.5.6.24
मिथुनौ गावौ दक्षिणा।। 24।।
1.5.6.25
सूक्तवाके मेक्षणमन्वध्यस्यति।। 25।।
1.5.6.26
पौर्णमास्यामाधाय सोपवसथामारम्भणीयां कृत्वा सद्यस्कालया पौर्णमास्या यजेत।। 26।।
1.5.6.27
अमावास्यायामाधाय नक्षत्रे वा पूर्वां पौर्णमासीमुपोष्यारम्भणीयां कुर्वीत। उत्तरामुपोष्य पौर्णमास्या यजेत यजेत।। 27।।
1.6.1.1
उद्धराहवनीयम् (ऐब्रा 25.1.1) इत्युक्त्वा गार्हपत्यादाहवनीयं ज्वलन्तं प्रणयत्यपराह्णे। व्युच्छन्त्यां प्रातः।। 1।।
1.6.1.2
वाचा त्वा होत्रा प्राणेनोद्गात्रा चक्षुषाध्वर्युणा मनसा ब्रह्मणा श्रोत्रेणाग्नीध्रेणैतैस्त्वा पञ्चभिर्देवैर्ऋत्विग्भिरुद्धरामि (तु. बौश्रौ 3. 4 : 72.6, द्र. वाश्रौ 1.5.2.3) इत्युद्धरति।। 2।।
1.6.1.3
उद्ध्रियमाण उद्धर पाप्मनो माँ यदविद्वान् यच्च विद्वाँश्चकार। अह्ना यदेनः कृतमस्ति पापँ सर्वस्मादुद्धृतो मुञ्च तस्मात्।। (तु. बौश्रौ 3.4:72.8) इति हरति।  रात्र्या यदेनः (तु. बौश्रौ 3.4:72.10) इति प्रातः।। 3।।
1.6.1.4
अमृताहुतिममृतायां जुहोम्यग्निं पृथिव्याममृतस्य जित्यै। त्वयाग्ने काममहं जयामि प्रजापतिर्यं प्रथमो जिगायाग्निमग्नौ स्वाहा।।(तु. भाश्रौ 6.7.7 वाश्रौ 1.5.2.5 सश्रौ 3.7:340.1) इति सायं निदधाति।  सूर्यमग्नौ (भाश्रौ 6.7.7) इति प्रातः।। 4।।
1.6.1.5
नक्तँ वा गृह्णीयात्।। 5।।
1.6.1.6
गतश्रीः शुश्रुवान् ब्राह्मणो ग्रामणी राजन्यो बहुपुष्टो वैश्यस्तेषां नित्यधृतः।। 6।।
1.6.1.7
महदाहवनीयेऽभ्यादधाति।। 7।।
1.6.1.8
प्रदोषमग्निहोत्रँ होतव्यम्। व्युष्टायां प्रातः।। 8।।
1.6.1.9
अग्ने शुन्धस्व (वाश्रौ 1.5.2.14, तु. भाश्रौ 6.8.11) इत्याहवनीयं परिमार्ष्टि।  अग्ने गृहपते (भाश्रौ 6.8.11) इति गार्हपत्यम्।  अग्ने वह्ने (भाश्रौ 6.8.11) इति दक्षिणाग्निम्।। 9।।
1.6.1.10
ऋतसत्याभ्यां त्वा पर्युक्षामि (आश्रौ 2.2.11) इति सायं पर्युक्षति।  सत्यऋताभ्यां त्वा (आश्रौ 2.4.25) इति प्रातः।। 10।।
1.6.1.11
अग्नीन् परिस्तृणाति।। 11।।
1.6.1.12
पश्चादाहवनीयस्योदगग्रान् दर्भान् स्तृणाति।। 12।।
1.6.1.13
उत्तरतो गार्हपत्यस्य सँस्तीर्णे समिधँ स्रुवमग्निहोत्रहवणीमार्यकृतीमुपसादयति।। 13।।
1.6.1.14
उत्तरतो वत्समुपसृजति।। 14।।
1.6.1.15
प्राङ्मुखीमुपसीदति। आर्यकृत्यां दोहयत्यन्यच्छूद्रात्। उदङ्मुखीँ वा।। 15।।
1.6.1.16
अपोढं जन्यं भयमपोढाः सेना अभीत्वरीः (आपश्रौ 6.5.6) इति गार्हपत्यादुदीचोऽङ्गारानपोह्य  इडायास्पदं घृतवच्चराचरं जातवेदो हविरिदं जुषस्व। ये ग्राम्याः पशवो विश्वरूपास्तेषाँ सप्तानामिह पुष्टिरस्तु।। (तु. आश्रौ 2.2.17 भाश्रौ 6.10.6) इत्यधिश्रयति।। 16।।
1.6.1.17
उद्भवः स्थ (1.8.10) इत्यवेक्षेत।। 17।।
1.6.1.18
उदहं प्रजया पशुभिर्भूयासम् (1.8.12) इत्युल्मुकेनाभितापयति।। 18।।
1.6.1.19
हरस्ते मा विनैषम् (भाश्रौ 6.10.8) इत्युदबिन्दुना समुदन्तं प्रतिनयति।। 19।।
1.6.1.20
विश्वज्योतिरसि इति पुनरवदीपयति।। 20।।
1.6.1.21
अन्तरितँ रक्षो अन्तरिता अरातयः (तैसं 1.1.8.1) इति तृणेन त्रिः पर्यग्निं करोति।। 21।।
1.6.1.22
उदेहि वेदिं प्रजया वर्धयास्मानुदस्य द्वेषो अभयं नो अस्तु। मा नो हिँसीच्छपथो माभिचारः शिवे क्षेत्रे अनमित्रे विराजे।। (तु. शौसं 11.1.21-2) इत्युदगुद्वासयति वर्त्म कुर्वन्।। 22।।
1.6.1.23
प्रत्यूढं जन्यं भयं प्रत्यूढाः सेना अभीत्वरीः (आपश्रौ 6.6.10) इत्यङ्गारान् प्रत्यूहति वर्त्म च लोपयति।। 23।।
1.6.1.24
पयसा जुहोति दध्ना यवाग्वाज्येन वा।। 24।।
1.6.1.25
दध्याज्ययोरधिश्रयणं न स्यादभितापनं च।। 25।।
1.6.1.26
निष्टप्तँ रक्षो निष्टप्ता अरातयः (शब्रा 1.3.1.4) इति गार्हपत्ये स्रुक्स्रुवौ निष्टपति।। 26।।
1.6.1.27
स्रुवे समिधमुपसँयम्य  उन्नेष्यामि (काश्रौ 4.14.8) इत्युक्त्वा उन्नयामि (काश्रौ 4.15.6) इति प्रातः भूरिडा भुव इडा स्वरिडा जन इडा (तु. बौश्रौ 3.5:73.19 वाधूश्रौ 1.16.5,6) इत्येकैकेनोन्नयत्युत्तरमुत्तरं भूयाँसं पूर्णमुत्तमँ सर्वान् वा समान्।। 27।।
1.6.1.28
इदं देवानाम् (1.1.12) इत्युन्नीतमभिमृशति  इदमु नः सह (1.1.12) इति शेषम्।। 28।।
1.6.1.29
पशून् मे यच्छ (कसं 6.8) इति दर्भेषु सादयति प्राक्तराँ वा।। 29।।
1.6.1.30
दशहोत्राग्निहोत्रमुन्नीतमभिमृशति।। 30।।
1.6.1.31
उपरिष्टात्स्रुग्दण्डे समिधमुपसँयम्य  उर्वन्तरिक्षँ वीहि (भाश्रौ 6.12.1) इति समयाग्निँ हरति।। 31।।
1.6.1.32
स्वाहाग्नये वैश्वानराय (भाश्रौ 6.12.2) इति समयार्धे नियच्छति।। 32।।
1.6.1.33
वायवे त्वा (वाश्रौ 1.5.2.31, तु. भाश्रौ 6.12.3) इत्युद्यच्छति।। 33।।
1.6.1.34
आयुर्मे यच्छ (1.8.14) इति दर्भेषु सादयति।। 34।।
1.6.1.35
एषा ते अग्ने समित्तया त्वँ वर्धस्व चा च प्यायस्व वर्धिषीमहि च वयमा च प्यायिषीमहि स्वाहा (तु. मासं 2.14) इति समिधमादधाति।। 35।।
1.6.1.36
प्राण्यापानेत्, निमिषेद् ध्यायेत्।। 36।।
1.6.1.37
द्व्यङ्गुले समिधमभिजुहोति श्येनीं ज्वलन्तीँ वा।। 37।।
1.6.1.38
भूर्भुवः स्वरग्निहोत्रमग्निर्ज्योति- र्ज्योतिरग्निः स्वाहा (तु. 1.8.18,20 वाश्रौ 1.5.2.34) इति सायं जुहोति।  भूर्भुवः स्वरग्निहोत्रँ सूर्यो ज्योतिर्ज्योतिः सूर्यः स्वाहा (तु. 1.6.53 वाश्रौ 1.5.2.34) इति प्रातः।। 38।।
1.6.1.39
वर्चो मे यच्छ (1.8.16) इति दर्भेषु सादयति।। 39।।
1.6.1.40
प्रजापते पशून् मे यच्छ (द्र. वाश्रौ 1.5.2.38) इति गार्हपत्यमवेक्षते।। 40।।
1.6.1.41
प्रजापतये स्वाहा (द्र. वाश्रौ 1.5.2.39 भाश्रौ 6.12.10) इति मनसोत्तरां भूयसीम्।। 41।।
1.6.1.42
शिष्ट्वा भूयिष्ठम्  अनाभो मृड धूर्ते (1.8.22) इति समयाग्निं त्रिरुदङ्ङुद्दिशति।। 42।।
1.6.1.43
इषे त्वा (भाश्रौ 6.12.7) इत्यवाचीनँ सायमवमार्ष्टि।  ऊर्जे त्वा (भाश्रौ 6.12.7) इत्यूर्ध्वं दिवोन्मार्ष्टि।। 43।।
1.6.1.44
प्रजां मे यच्छ (कसं 6.9) इत्युदग्दण्डां निदधाति।। 44।।
1.6.1.45
ओषधीर्जिन्व (बौश्रौ 3.6:75.9) इति दर्भेषु लेपं निमार्ष्टि।। 45।।
1.6.1.46
पितृभ्यः स्वधा (तु. आपश्रौ 6.11.4) इति दक्षिणत उत्तानं पाणिं निदधाति।। 46।।
1.6.1.47
पूषासि (1.8.24) इत्यङ्गुल्या द्विः प्राश्नात्यस्पर्शयन् दन्तान्।। 47।।
1.6.1.48
इतरजनेभ्यः स्वाहा (द्र. आश्रौ 2.4.13) इति निर्लेढि।  गन्धर्वेतरजनेभ्यः स्वाहा इति प्रातः।। 48।।
1.6.1.49
अनिर्मृष्टायामासिच्य  सर्पान् पिपीलिकाः प्रीणामि सर्पपिपीलिकाभ्यः स्वाहा (तु. भाश्रौ 6.13.10 वाश्रौ 1.5.2.46) इति प्रागुदीचीस्त्रिरपो निःसारयति।। 49।।
1.6.1.50
दर्भैः प्रक्षाल्यासिच्य तूष्णीं त्रिर्निनयति।। 50।।
1.6.1.51
पूर्णामादाय  अमृते प्राणं जुहोमि स्वाहा (द्र. आश्रौ 2.4.14 काश्रौ 4.14.28) इति पश्चादाहवनीयस्योदीचीं निनयति।  प्राणममृते जुहोमि स्वाहा (आश्रौ 2.4.14) इति प्रातः।। 51।।
1.6.1.52
अग्निहोत्रहवणीं प्रतप्य हस्तमवदधाति। हस्तँ वा प्रतप्याग्निहोत्रहवण्यामवधायोद्गृह्योदीचीं निदधाति।। 52।।
1.6.1.53
स्रुवेणापरयोर्जुहोति  अग्ने गृहपते (1.8.26) इति गार्हपत्ये स्रुवार्धम्।  स्वाहा (1.8.26) इति शेषम्।  अन्नपते अन्नस्य नो देहि (2.10.10) इति दक्षिणाग्नौ स्रुवार्धम्।  स्वाहा इति शेषम्।। 53।।
1.6.1.54
अहोमो वापरयोः।। 54।।
1.6.1.55
यां प्रथमाग्निहोत्राय दुह्यात् सा दक्षिणा पयो वा।। 55।।
1.6.1.56
राजन्यस्याग्निहोत्रं धार्मुकस्य नित्यम्।। 56।।
1.6.1.57
पर्वस्वितरस्य। भक्तं च नित्यं ब्राह्मणाय दद्यात्।। 57।।
1.6.2.1
वाग्यतोऽधिश्रित उन्नीयमाने वा पाणी प्रक्षालयमानो विहव्यस्य चतस्र ऋचो (1.4.1-4) जपति।। 1।।
1.6.2.2
दक्षिणतः प्रागुदङ्मुख ऊर्ध्वस्तिष्ठन्  उन्नेष्यामि (काश्रौ 4.14.8) इत्युक्ते  भूर्भुवः स्वरोमुन्नय (तु. काश्रौ 4.14.9) इत्यनुजानाति।। 2।।
1.6.2.3
उपविश्याभ्युदाहृतं दशहोत्राभिमृशति। प्रथमाग्निहोत्रँ व्याहृतिभिश्च। सँवत्सरेसँवत्सरे च।। 3।।
1.6.2.4
हुतायां पूर्वस्यामुपोत्थाय  उपप्रयन्तो अध्वरम् (1.5.1-2) इति द्वे निगद्य  युवमेतानि (4.10.36) इत्यग्नीषोमीयया ज्यौत्स्न उपतिष्ठत ऐन्द्राग्न्या (1.5.3) तामिस्रे।  अयमिह प्रथमो धायि धातृभिः (1.5.4-14) इति।। 4।।
1.6.2.5
अग्नीषोमीयायाः पुरस्ताद्विहव्यस्य चतस्र ऋचो (1.4.1-4) जपति।। 5।।
1.6.2.6
अग्नीषोमा इमँ सु मे (1.5.15) इतिप्रभृत्या समिल्लिङ्गैः।। 6।।
1.6.2.7
तैस्तिस्रः समिध आदधाति।। 7।।
1.6.2.8
समानमा  चित्रावसो स्वस्ति ते पारमशीय (1.5.21) इति त्रिः।। 8।।
1.6.2.9
अम्भः स्थाम्भो वो भक्षीय (1.5.21-4) इति वत्समालभते।। 9।।
1.6.2.10
उप त्वाग्ने दिवेदिवे (1.5.25-30) इत्यष्टाभिर्गार्हपत्यमुपतिष्ठते।। 10।।
1.6.2.11
ऊर्जा वः पश्यामि (1.5.31-4) इति गामालभते।। 11।।
1.6.2.12
महि त्रीणामवोऽस्तु (1.5.35-42) इत्याहवनीयमुपतिष्ठते।। 12।।
1.6.2.13
निम्रदोऽसि (1.5.43) इति यथोपदिष्टं ब्राह्मणेन (द्र. 1.5.54)।। 13।।
1.6.2.14
पूषा मा पथिपाः पातु (1.5.44) इत्येकैकेनोपतिष्ठते पृथिवीमन्तरिक्षं दिवं च।। 14।।
1.6.2.15
प्राची दिगग्निर्देवता (1.5.44) इति प्रतिदिशँ यथाम्नातम् ।  धर्मो मा धर्मणः पातु (1.5.44) इति च यथाम्नातम्।। 15।।
1.6.2.16
उपविश्यान्तराग्नी  ज्योतिषे तन्तवे त्वा (1.4.12) इति जपति।। 16।।
1.6.2.17
सायं पत्न्यन्वास्ते न प्रातः।। 17।।
1.6.2.18
श्वो भूते  सूर्यपत्नीरुपासरन् देवीरुषस आयतीः। ता मा यज्ञस्य मातरोऽभिषिञ्चन्तु वर्चसा।।(द्र. वाश्रौ 1.5.4.27)  वर्चसा द्रविणेन च देवीर्मामभिषिञ्चन्तु। द्विषन्तो रध्यन्तां मह्यं मा त्वहं द्विषताँ रधम्।। ऋषिरस्म्येकवीरो विराजोऽस्मि नृषासहिः। आवल्गोऽस्मि सँवल्गो वज्रो हास्मि सपत्नहा।।   सपत्नानहनँ रिपून् प्रतिषिक्ता अरातयः। प्रतिषिक्ता अरातयोऽरिष्टाः संचरेमहि।। (द्र. आपश्रौ 6.20.2)  अर्वाग्वसो (1.5.21) इति त्रिरुक्त्वा विहव्यस्य चतस्र ऋचो (1.4.1-4) जपति।। 18।।
1.6.2.19
यो यजमानो न श्रेयान् स्यात् स विहव्येनोपतिष्ठेत।। 19।।
1.6.3.1
दशावरा रात्रीरुषित्वा सहधनः प्रयास्यन्नाधायानेयान्यनपोह्यान्यपोद्धृत्योर्ध्वं प्रातराहुतेः सर्वेषु युक्तेषु  अमीवहा वास्तोष्पते, वास्तोष्पते (1.5.57-8) इत्येते निगद्याहुतिं जुहोति।। 1।।
1.6.3.2
तुभ्यं ता अङ्गिरस्तम विश्वाः सुक्षितयः पृथक्। अग्ने कामाय येमिरे।। (तैब्रा 3.7.1.1) इति द्वितीयाम्।। 2।।
1.6.3.3
प्रवत्स्यन्  अयं ते योर्निऋत्वियः (1.5.6) इत्यरण्योः समारोपयति। यदि गतश्रीः सर्वान्।। 3।।
1.6.3.4
या ते अग्ने यज्ञिया तनूस्तयेह्यारोहात्मनात्मानमच्छा वसूनि कुर्वन्नर्या पुरूणि। यज्ञो भूत्वा यज्ञमासीद स्वँ योनिं भुव आजायमानः स्वक्षय एहि (तु. तैब्रा 2.5.8.8 आश्रौ 3.10.6) इत्यात्मनि वा समारोपयति।। 4।।
1.6.3.5
संक्षाप्यावदाह्यान् प्रयायात्।। 5।।
1.6.3.6
सहविहारो यायावरः प्रयाति।। 6।।
1.6.3.7
उपावरोह जातवेदः पुनस्त्वं देवेभ्यो हव्या वहतु प्रजानन्। आयुः प्रजाँ रयिमस्मासु धेह्यजस्रो दीदिहि नो दुरोणे।। (तु. तैब्रा 2.5.8.8-9) इति मन्थिष्यञ्जपति।। 7।।
1.6.3.8
एवमेवाहरहरध्वानमेष्यन् समारोपयत्युपावरोहयति च।। 8।।
1.6.3.9
अग्नीञ्ज्योतिष्मतः कुरु (द्र. माश्रौ 3.1.3.4 भाश्रौ 6.4.8) इत्युक्त्वा प्रवत्स्यञ्ज्वलत उपतिष्ठते।। 9।।
1.6.3.10
अहिर्बुध्न्य मन्त्रं मे पाहि तं मे गोपायास्माकं पुनरागमात् (द्र. बौश्रौ 3.14:85.1) इत्यावसथ्यमुपतिष्ठते।  सप्रथः सभां मे पाहि तां मे गोपायास्माकं पुनरागमात् (द्र. बौश्रौ 3.14:85.1) इति सभ्यम्।  पशून् मे शँस्य पाहि (1.5.59-60) इत्याहवनीयम्।  प्रजां मे नर्य पाहि (1.5.61) इति गार्हपत्यम्।  अन्नं मे बुध्य पाहि (1.5.61) इति दक्षिणाग्निम्।। 10।।
1.6.3.11
इमान् मे मित्रावरुणौ गृहान् गोपायतँ युवम्। (1.5.62) इत्यन्तराग्नी तिष्ठञ्जपति।। 11।।
1.6.3.12
मम नाम प्रथमं जातवेदः पिता माता च दधतुर्न्वग्रे। तत् त्वं बिभृहि पुनरा ममैतोस्तवाहमग्ने बिभराणि नाम।। (तु. तैसं 1.5.10.1 कसं 7.19) इत्याहवनीयमुपतिष्ठते।। 12।।
1.6.3.13
मा प्रगाम पथो वयं मा यज्ञादिन्द्र सोमिनः। मान्तः स्थुर्नो अरातयः।। (ऋ 10.57.1) इत्यभिप्रव्रज्याग्निसकाशे वाचँ यच्छत्यसकाशे विसृजति।। 13।।
1.6.3.14
प्रवसन् होमवेलायां प्रतिदिशमग्नीनुपतिष्ठते।। 14।।
1.6.3.15
विश्वदानीमाभरन्तोऽनातुरेण मनसा। अग्ने मा ते प्रतिवेशा रिषाम।। (आश्रौ 2.5.9) इति प्रत्येत्य समिध आहरति।। 15।।
1.6.3.16
असकाशे वाचँ यच्छत्यग्निसकाशे विसृजति।। 16।।
1.6.3.17
अग्निँ समाधेहि (1.5.67) इत्युक्त्वा भास्वत उपतिष्ठते (1.5.68)।। 17।।
1.6.3.18
अहिर्बुध्न्य मन्त्रं मेऽजुगुपस्तं मे पुनर्देहि (द्र.सू. 10) इत्यावसथ्यमुपतिष्ठते।  सप्रथः सभां मेऽजुगुपस्तां मे पुनर्देहि (द्र.सू. 10) इति सभ्यम्।  पशून् मे शँस्याजुगुपः (1.5.69, 71) इत्याहवनीयम्।  प्रजां मे नर्याजुगुपः (1.5.72, 74) इति गार्हपत्यम्।  अन्नं मे बुध्याजुगुपः (1.5.74) इति दक्षिणाग्निम्।। 18।।
1.6.3.19
इमान् मे मित्रावरुणौ गृहान् जुगुपतँ युवम्। (1.5.76) इत्यन्तराग्नी तिष्ठञ्जपति।। 19।।
1.6.3.20
तव च नाम मम च जातवेदो वाससी इव विवसानौ चरावः। ते हि बिभृवो महसे जीवसे च यथायथं नौ तन्वौ जातवेदः।। (तु. कसं 7.25) इति समिधोऽग्निष्वादधत् तूष्णीँ सभ्यावसथ्ययोः, समिल्लिङ्गैरितरेषु।। 20।।
1.6.3.21
उपस्थाय चेन्न प्रवसेत् पुनरेत्योपतिष्ठेत।। 21।।
1.6.3.22
यद्यनुपस्थिताग्निः प्रवासमापद्येत  इहैव सँस्तत्र सन्तं त्वाग्ने हृदा वाचा मनसा बिभर्मि। तिरो मे यज्ञ आयुर्मा प्रहासीर्वैश्वानरस्य त्वा चक्षुषोपतिष्ठे।। (तु. तैब्रा 2.5.8.7 आश्रौ 2.5.7) इत्युपतिष्ठते।। 22।।
1.6.4.1
पर्वण्याग्रायणं कुर्वीत। वसन्ते यवानाँ शरदि व्रीहीणाम्।। 1।।
1.6.4.2
अग्रपाकस्येष्ट्वा नवस्याश्नीयात्।। 2।।
1.6.4.3
सिद्धमा निर्वपणात्।। 3।।
1.6.4.4
आग्नेन्द्रान्निर्वपति वैश्वदेवान् द्यावापृथिवीयान्।। 4।।
1.6.4.5
शरदि सोमाय श्यामाकानामन्यस्यां पात्र्याम्।। 5।।
1.6.4.6
नानाबीजानां धर्मँविधास्यामो वषट्कारप्रदानानां चैककपालानां च।। 6।।
1.6.4.7
पृथगभिमर्शनं नानाबीजानाम्।। 7।।
1.6.4.8
मुख्येषु हविष्कृतमाह्वयति।। 8।।
1.6.4.9
आवपनप्रभृति फलीकरणान्तमेकैकस्य। निष्पवनान्तँ यवानाम्।। 9।।
1.6.4.10
सिद्धमोपधानात्।। 10।।
1.6.4.11
आग्नेन्द्राय द्वादशकपालान्युपदधात्येकं द्यावापृथिवीयाय।। 11।।
1.6.4.12
सिद्धमाधिश्रयणात्।। 12।।
1.6.4.13
आग्नेन्द्रमधिश्रित्य वैश्वदेवं चरुमधिश्रयति।। 13।।
1.6.4.14
पवित्रान्तर्हिते पय आनीय तण्डुलानोप्याङ्गुष्ठपर्वमात्रं कूतीपलाशमात्रँ वा द्यावापृथिवीयमधिश्रित्य सौम्यं चरुमधिश्रयति।। 14।।
1.6.4.15
पवित्रान्तर्हितेऽप आनीय तण्डुलानोप्य मेक्षणेन प्रदक्षिणं चरू श्रपयति।। 15।।
1.6.4.16
सिद्धमोद्वासनात्।। 16।।
1.6.4.17
एककपालमन्यस्यां पात्र्यामलंकुर्वन्नभिपूरयति।। 17।।
1.6.4.18
प्रचरणवेलायां बर्हिषि सादयित्वोपस्तीर्यैककपालँ सकृत् सर्वमवद्यति।। 18।।
1.6.4.19
आशयस्यान्वासिच्य द्विरभिघार्योपाँश्वेककपालेन प्रचरति। वषट्कृते मध्येऽपाणिना जुहोत्यृजुं प्रतिष्ठितम्। आशयेनाभिजुहोति।। 19।।
1.6.4.20
यदि पर्यावर्तेत, ब्राह्मणव्याख्यातम् (द्र. 1.10.30)।। 20।।
1.6.4.21
प्राक् स्विष्टकृतः षडाज्याहुतीर्जुहोति  शतायुधाय शतवीर्याय शतोतयेऽभिमातिषाहे।  शतँ यो नः शरदोऽनयदिन्द्रो विश्वस्य दुरितस्य पारम्।। (कसं 13.67)  इमे चत्वारो रजसो विमानेऽन्तरा द्यावापृथिवी व्यन्तु पन्थानः।  तेषामज्यानँ यतमो न आवहात्तस्मै नो देवाः परिधत्त विश्वे।। (तु. कसं 13.68)  वसन्तो ग्रीष्मो मधुमन्ति वर्षाः शरद्धेमन्तः सुविते दधातु। (तु. कसं 13.69)  तेषामृतूनाँ शतशारदानां निवात एषामभयाः स्याम।। (तु. तैसं 5.7.2.4)  सँवत्सराय परिवत्सरायेदावत्सरायानुवत्सरायोद्वत्सराय कृणुता बृहन्नमः। (कसं 13.70)  तेषाँ वयँ सुमतौ यज्ञियानां ज्योग्जीवा अहताः स्याम।। (तु. कसं 13.69)  इयँ स्वस्तिः सँवत्सरीया परिवत्सरीयेदावत्सरीयानुवत्सरीयोद्वत्सरीया।  सा नः पिपर्त्वहृणीयमानैनाह्नेदमहरशीय।। (कसं 13.71)  आ नः प्रजां जनयतु प्रजापतिः (2.13.117) इति षष्ठी।। 21।।
1.6.4.22
एककपालाशयस्य स्विष्टकृते समवद्यतीडायै च।। 22।।
1.6.4.23
यजमान इडायाः प्राश्नाति।। 23।।
1.6.4.24
एतमु त्यं मधुना सँयुतँ यवँ सरस्वत्या अधि मनावचर्कृषुः। इन्द्र आसीत् सीरपतिः शतक्रतुः कीनाशा आसन् मरुतः सुदानवः।। (तैब्रा 2.4.8.7) इति यवानाम्।। 24।।
1.6.4.25
भद्रान्नः श्रेयः समनैष्ट देवास्त्वयावसेन समशीमहि त्वा। स नो मयोभूः पितुराविवेश शिवस्तोकाय तन्वो न एधि।। (तु. कसं 13.74) इति व्रीहीणाम्।। 25।।
1.6.4.26
अग्निः प्राश्नातु प्रथमः स हि वेद यथा हविः। शिवा अस्मभ्यमोषधीः कृणोतु विश्वचर्षणिः।। (तु. कसं 13.73) इति श्यामाकानाम्।। 26।।
1.6.4.27
वसन्ते वेणुयवानाम्।। 27।।
1.6.4.28
वत्सः प्रथमजो दक्षिणा।। 28।।
1.6.4.29
बुभुक्षन् श्यामाकेनेष्ट्वा बभ्रुं पिङ्गलँ वत्सतरं दद्याद् वसनं च।। 29।।
1.6.5.1
आहितेषु व्यृध्यमानः पूर्वां पौर्णमासीमुपोष्याग्नये वैश्वानराय द्वादशकपालं निर्वपेत्।। 1।।
1.6.5.2
पौर्णमास्यां ज्वलतो विसृजेत्।। 2।।
1.6.5.3
अग्न्याधेयेन पुनराधेयँ व्याख्यातम्।। 3।।
1.6.5.4
विकाराननुक्रमिष्यामः।। 4।।
1.6.5.5
यथाम्नातँ वर्षासु शरदि पुनर्वस्वोरनुराधासु वा।। 5।।
1.6.5.6
संभारेषु दर्भानुपोलपान् कुर्यात्।। 6।।
1.6.5.7
परिगीतंपरिगीतँ  यत्त्वा क्रुद्धः परोवप मन्युना (1.7.1-3) इति तिसृभिस्त्रिः समिन्धे।। 7।।
1.6.5.8
पुनस्त्वादित्या रुद्रा वसवः समिन्धताम् (1.7.4-9) इति प्राक् पूर्णाहुतेः षट् संततिहोमाञ्जुहोति।। 8।।
1.6.5.9
आग्नेयमेव पञ्चकपालम्।। 9।।
1.6.5.10
विभक्तीः प्रयाजानुयाजेषु।। 10।।
1.6.5.11
आग्नेयावाज्यभागौ।। 11।।
1.6.5.12
पुनरूर्जा निवर्तस्व (1.7.10) इति पुरस्तात् प्रयाजानामाहुतिं जुहोति।। 12।।
1.6.5.13
दक्षिणाकाले पुनरुत्स्यूतँ वासो देयम्। पुनर्णवो रथः पुनरुत्सृष्टोऽनड्वान् सौवर्णशातमानिको रुक्मोऽग्न्याधेयिक्यश्च दक्षिणाः।। 13।।
1.6.5.14
सह रय्या निवर्तस्व (1.7.11-2) इत्युपरिष्टादनुयाजानां चतस्र आहुतीर्जुहोति।। 14।।
1.6.5.15
अकामविच्छिन्ने न समिन्धनीः कुर्यात्।। 15।।
1.6.5.16
सर्वत्रारम्भणीया सर्वत्रारम्भणीया।। 16।।
1.7.1.1
चातुर्मास्यान्यारप्स्यमानः पूर्वां पौर्णमासीमुपोष्याग्नये वैश्वानराय द्वादशकपालं निर्वपति पार्जन्यं च चरुम्।। 1।।
1.7.1.2
अपः प्रणेष्यन् पञ्चहोतारं मनसानुद्रुत्य जुहोति।। 2।।
1.7.1.3
धेनुरनड्वाँश्च दक्षिणा।। 3।।
1.7.1.4
सिद्धेष्टिः संतिष्ठते।। 4।।
1.7.1.5
प्राचीनप्रवणे वैश्वदेवेन यजेत फाल्गुन्यां चैत्र्याँ वसन्ते वा।। 5।।
1.7.1.6
नोपवसथे चातुर्मास्येषु केशश्मश्रु यजमानो वापयते।। 6।।
1.7.1.7
व्रतोपेतस्य शाखामाहृत्य वत्सानपाकरोति।। 7।।
1.7.1.8
आप्यायध्वमघ्न्या देवेभ्यो विश्वेभ्यो देवेभ्यो भागम् (1.1.1 ऊहः) इति गाः प्रार्पयति।। 8।।
1.7.1.9
प्रसूनः प्रस्तरः। त्रेधा संनद्धमिध्माबर्हिः। द्वौ भागौ तूष्णीँ संनह्यासंनद्धं तृतीयं तदेकधा मन्त्रेण संनह्यति। तूष्णीमिध्मम्।। 9।।
1.7.1.10
समानं दोहनम्।। 10।।
1.7.1.11
तिसृषु दुग्धासु  बहु दुग्धि विश्वेभ्यो देवेभ्यो हविः (द्र. माश्रौ 1.1.3.32 वाधूश्रौ 4.1.49) इति त्रिरुक्त्वा वाचँ विसृजते।। 11।।
1.7.1.12
विश्वेभ्यस्त्वा देवेभ्यो भागँ सोमेनातनच्मि (1.1.10 ऊहः) इत्यातनक्ति।। 12।।
1.7.1.13
सिद्धमा पात्रप्रयोजनात्।। 13।।
1.7.1.14
चरुकपालं प्रयुनक्ति द्वितीयामाज्यस्थालीं पृषदाज्याय स्रुचं चोपभृतोऽनन्तरा।। 14।।
1.7.1.15
सिद्धमा निर्वपणात्।। 15।।
1.7.1.16
आग्नेयोऽष्टाकपालः (1.10.1) इतिप्रभृतीनि पञ्च निर्वपति मरुद्भ्यः स्वतवद्भ्यः सप्तकपालं द्यावापृथिवीयमेककपालम्।। 16।।
1.7.1.17
सिद्धमाधिवपनात्।। 17।।
1.7.1.18
प्रागधिवपनाच्च- रव्यानपायातयति।। 18।।
1.7.1.19
अध्युप्य कपालान्युपदधाति।। 19।।
1.7.1.20
प्रातर्दोहं दोहयति।। 20।।
1.7.1.21
उत्पूतानां पूष्णे पिष्टान्यपायातयति।। 21।।
1.7.1.22
चरुषु पिष्टभाक् पूषा सर्वत्र।। 22।।
1.7.1.23
अनुपूर्वँ हवीँष्यधिश्रयति।। 23।।
1.7.1.24
मारुतमधिश्रित्य तप्ते प्रातर्दोहे सायंदोहमानीयामिक्षां करोति।। 24।।
1.7.1.25
एतेनामिक्षा सर्वत्र व्याख्याता।। 25।।
1.7.1.26
आज्यं निरुप्य पृषदाज्याय दधि निर्वपति समानधर्ममाज्येन।। 26।।
1.7.1.27
सिद्धमा स्रुचाँ संमार्जनात्।। 27।।
1.7.1.28
समानँ संमार्जनमुपभृतः पृषदाज्यधान्याश्च।। 28।।
1.7.1.29
सिद्धमाज्यग्रहेभ्यः।। 29।।
1.7.1.30
चतुर्गृहीतान्याज्यानि।। 30।।
1.7.1.31
पृषदाज्यधान्यां द्विरुपस्तीर्य दध्यानीय सकृदभिघारयन् पृषत्करोति।। 31।।
1.7.1.32
सकृदुपस्तीर्य द्विरभिघारयेद्वर्षासु।। 32।।
1.7.1.33
सिद्धमाज्यानाँ सादनात्।। 33।।
1.7.1.34
समानँ सादनमुपभृतः पृषदाज्यधान्याश्च।। 34।।
1.7.1.35
सिद्धमोद्वासनात्।। 35।।
1.7.1.36
प्रागभिघारणादामिक्षाँ विवाजिनां कृत्वोत्करे वाजिनमासादयति।। 36।।
1.7.1.37
अलंकृत्यानुपूर्वँ हवीँष्यभ्युदाहरति।। 37।।
1.7.1.38
सिद्धमाभिमर्शनात्।। 38।।
1.7.1.39
प्रागभिमर्शनान्निर्मन्थेन प्रचरति।। 39।।
1.7.1.40
उत्तरस्य पश्चात् परिधिसंधेः  अग्नेर्जनित्रमसि (1.2.48) इत्यधिमन्थनँ शकलमवस्थापयति।। 40।।
1.7.1.41
वृषणौ स्थः (1.2.48) इति तत्र प्राञ्चावप्रच्छिन्नप्रान्तौ दर्भौ।  उर्वश्यसि (1.2.48) इति तयोरुदक्तूलामधरारणिं पश्चात्प्रजननां मूलत उत्तरारणिम्।। 41।।
1.7.1.42
आयुरसि (1.2.48) इत्याज्यस्थाल्या बिले स्नेहयँस्त्रिः समनक्ति।। 42।।
1.7.1.43
पुरूरवा असि (1.2.48) इति संदधाति।। 43।।
1.7.1.44
अग्नये मथ्यमानायानुब्रूहि (तैसं 6.3.5.3) इत्यनुवाचयति।। 44।।
1.7.1.45
गायत्रमसि त्रिष्टुबसि जगदसि (1.2.48) इति प्रदक्षिणं त्रिरधिमन्थति।। 45।।
1.7.1.46
अग्नये जाताय (तैसं 6.3.5.3) इति जाते।। 46।।
1.7.1.47
अग्नये प्रह्रियमाणाय (तैसं 6.3.5.4) इति प्रह्रियमाणे।। 47।।
1.7.1.48
अग्रेणोत्तरं परिधिमन्ववहृत्यान्वारब्धे यजमाने वाचयन्  भवतं नः समनसौ (1.2.49-50) इति स्वाहाकारान्तेन प्रहृत्य शकलमग्नावध्यस्यति।। 48।।
1.7.1.49
अग्ना अग्निश्चरति (1.2.51-2) इति स्रुवेणाभिजुहोति।। 49।।
1.7.1.50
पूर्णस्रुवँ सादयित्वा पञ्चहोत्रा चातुर्मास्यान्यभिमर्शयति।। 50।।
1.7.2.1
सिद्धमा प्रयाजेभ्यः।। 1।।
1.7.2.2
आश्रावं नव प्रयाजान् यजति।। 2।।
1.7.2.3
त्रीन् हुत्वा समानयति। त्रीन् हुत्वा समानयति। द्वौ हुत्वा सर्वँ समानीयैकँ हुत्वात्याक्रम्यानुपूर्वँहवीँष्यभिघारयत्यन्ततः पृषदाज्यं नोपभृतम्।। 3।।
1.7.2.4
सिद्धमा प्रचरणात्।। 4।।
1.7.2.5
उपाँशु सावित्रैककपालाभ्यां प्रचरति।। 5।।
1.7.2.6
सिद्धमा स्विष्टकृतः।। 6।।
1.7.2.7
प्राक् स्विष्टकृतः  मधवे स्वाहा (3.12.15) इतिप्रभृतीनि मासनामानि जुहोति। चत्वारि वैश्वदेवे चत्वारि वरुणप्रघासेषु चत्वारि साकमेधेष्वेकँ शुनासीर्ये।। 7।।
1.7.2.8
दक्षिणाकाले वत्सः प्रथमजो दक्षिणा।। 8।।
1.7.2.9
सिद्धमानुयाजेभ्यः।। 9।।
1.7.2.10
पृषदाज्यं जुह्वामानीयाश्रावं नवानुयाजान् यजति।। 10।।
1.7.2.11
वाजवत्योपभृता सह पृषदाज्यधानीं निगृह्णाति व्युद्गृह्णाति संप्रगृह्णाति निरस्यति।। 11।।
1.7.2.12
घृताच्यौ स्थो यजमानस्य धुर्यौ पातम् (तु. मासं 2.19) इति वेद्यँसयोः स्रुचौ विमुञ्चति।। 12।।
1.7.2.13
स्रुचि चमसे वान्तर्वेद्यूर्ध्वस्तिष्ठन् बर्हिरनुविषिञ्चन् वाजिनं गृह्णाति।। 13।।
1.7.2.14
वाजिभ्योऽनुब्रूहि (बौश्रौ 5.4:132.4) इत्यनुवाचयति।। 14।।
1.7.2.15
आश्राव्य  वाजिनो यज (बौश्रौ 5.4: 132.5) इति प्रेष्यति।। 15।।
1.7.2.16
वषट्कृतानुवषट्कृते हुत्वोच्छेषेण दिशः प्रतियजति।  दिशः स्वाहा (द्र. 1.2.114) इति दिक्षु पूर्वार्धादुपक्रम्य प्रदक्षिणम्। पञ्चमेन मध्ये। षष्ठेन पूर्वार्धे।। 16।।
1.7.2.17
शेषँ समधा विभज्य  उपहूतोपह्वयस्व (द्र. भाश्रौ 8.4.7) इत्युक्त्वा उपहूता उपह्वयध्वम् इति वा  आ मा विशन्त्विन्दव आ गल्दा धमनीनाम्। रसेन मे रसं पृण वाजिनो मे यज्ञँ वहान्।। (आपश्रौ 8.7.10 नि 6.24+मैसं 1.10.33) इत्यृत्विजः प्राश्नन्ति यजमानश्च।। 17।।
1.7.2.18
होता प्रथमो भक्षयते।। 18।।
1.7.2.19
सिद्धमा समिष्टयजुषः।। 19।।
1.7.2.20
द्विर्ध्रुवामाप्याय्य  एष ते यज्ञः, देवा गातुविदः (1.3.113) इति द्वे समिष्टयजुषी जुहोति।। 20।।
1.7.2.21
सँवत्सरीयाँ स्वस्तिमाशासे (तु. भाश्रौ 8.3.8) इत्याह यजमानः।। 21।।
1.7.2.22
सिद्धेष्टिः संतिष्ठते।। 22।।
1.7.2.23
सद्यः पौर्णमासीँ सँस्थाप्य  ऋतमेव परमेष्ठ्यृतं नात्येति किंचन। ऋते समुद्र आहितः समुद्रेण पृथिवी दृढा।। अग्निस्तिग्मेन शोचिषा तप आक्रान्तमुष्णिहा। शिरस्तपस्याहितँ वैश्वानरस्य तेजसि।। ऋतेनास्य निवर्तये सत्येन परिवर्तये तपसास्यानुवर्तये शिवेनास्योपवर्तये शग्मेनास्याभिवर्तये।।(तु. तैब्रा 1.5.5.1-2) इति त्रिश्येतया शलल्या लौहायसेन क्षुरेण निवर्तयति केशान्। वपति श्मश्रूणि।। 23।।
1.7.2.24
तदृतं तत्सत्यं तञ्शकेयं तेन शकेयं तेन राध्यासं तन्मे राध्यताम् (तु. तैब्रा 1.5.5.2) इति जपति यजमानः।। 24।।
1.7.2.25
चतुरो मासान्न माँसमश्नाति न स्त्रियमुपैति नोपर्यास्ते जुगुप्सेतानृतात् प्राङ् शेतेमध्वश्नात्यृतौ भार्यामुपैति।। 25।।
1.7.3.1
वरुणप्रघासाश्चतुर्षु मासेषु ।। 1।।
1.7.3.2
वैश्वदेविकँ विधानं पञ्चसंचराणाम् ।। 2।।
1.7.3.3
मारुत्यै प्रतिप्रस्थाता वत्सानपाकरोति।। 3।।
1.7.3.4
अध्वर्युर्वारुण्यै।। 4।।
1.7.3.5
पृथगिध्माबर्हिषी संनह्यतः। सकृत्संनद्धं प्रतिप्रस्थाता।। 5।।
1.7.3.6
यथाकालं पृथग्दोहयतः।। 6।।
1.7.3.7
सिद्धमा पात्रप्रयोजनात्।। 7।।
1.7.3.8
पृथक् पात्राणि प्रयुनक्ति स्रुवपञ्चमाः स्रुचः प्रतिप्रस्थाता द्वे चरुस्थाल्यौ स्फ्यँ वेदं च।। 8।।
1.7.3.9
सिद्धमा निर्वपणात्।। 9।।
1.7.3.10
पञ्चसंचराणि निरुप्याध्वर्युरैन्द्राग्नं द्वादशकपालं निर्वपति कायमेककपालम्।। 10।।
1.7.3.11
यथाकालमामिक्षे पृथक् संपादयतः।। 11।।
1.7.3.12
सिद्धमाभिवासनात्।। 12।।
1.7.3.13
पिष्टलेपं निधायाग्रेणाहवनीयं त्रिषु प्रक्रमेष्वपरिमिते वावकाशे पृष्ठ्याशङ्कुं निहत्य वेदादानप्रभृति वेदिँ विदधाति षट्शयां प्राचीं चतुःशयां पश्चात् त्रिशयां पुरस्तात्।। 13।।
1.7.3.14
पूर्वार्धे वेद्या वितृतीयमात्रेऽरत्निमात्रीं चतुर्दिष्टिमुत्तरवेदिँ विदधाति।। 14।।
1.7.3.15
अग्रेणोत्करं प्रक्रममात्रे वेदेरुद्धत्यावोक्ष्य चात्वालँ शम्यया परिमिमीते।  तप्तायनी मेऽसि (1.2.58) इति दक्षिणतः  वित्तायनी मेऽसि (1.2.58) इति पश्चात्  अवतान्मा नाथितम् (1.2.58) इत्युत्तरतः  अवताद् व्यथितम् (1.2.58) इति पुरस्तात्।। 15।।
1.7.3.16
अग्ने अङ्गिरः (1.2.58) इति पुरस्तात्प्रत्यङ्मुखश्चात्वालँ स्फ्येनाभिहन्ति।। 16।।
1.7.3.17
आयुना नाम्नेहि (1.2.58) इति पाँसून् पाणौ कुरुते।। 17।।
1.7.3.18
वसवस्त्वा हरन्तु (1.2.58) इतिप्रभृतिभिः प्राङ्मुख उत्तरवेद्यां निवपति।  यो द्वितीयस्याम् (1.2.58) इति द्वितीयम्।  यस्तृतीयस्याम् (1.2.58) इति तृतीयम्। समानमन्यत्। तूष्णीं चतुर्थम्।। 18।।
1.7.3.19
विदेरग्ने नभो नाम यत्ते (1.2.58) इति जानुदघ्नमृजुं चतुरस्रं खात्वोत्तरवेद्यां निवपति।। 19।।
1.7.3.20
सिँहीरसि महिषीरसि (1.2.58) इत्युत्तरवेदिं करोति।। 20।।
1.7.3.21
तस्यां मध्ये प्रादेशमात्रीं चतुरस्रां नाभिं करोति।। 21।।
1.7.3.22
देवेभ्यः शुन्धस्व (1.2.58) इत्यद्भिरवोक्षते।। 22।।
1.7.3.23
देवेभ्यः शुम्भस्व (1.2.58) इति सिकताभिः प्ररोचयति।। 23।।
1.7.3.24
आपो रिप्रं निर्वहत (भाश्रौ 7.3.9) इति नाभेरधि प्रागुदीचीरपो निःसारयति।। 24।।
1.7.3.25
प्रतिप्रस्थाता दक्षिणाँ वेदिं करोत्योत्तरस्मात् परिग्रहादरत्निमात्रमन्तरा।। 25।।
1.7.3.26
समे प्राची भवतः। यथा हवीँषि सम्भवेयुस्तथा तिरश्ची।। 26।।
1.7.3.27
एक उत्करः।। 27।।
1.7.3.28
अपरेणोत्तराँ स्तम्बयजुर्हरति।। 28।।
1.7.3.29
प्रोक्षणीः सँस्कृत्य  इन्द्रघोषास्त्वा पुरस्ताद् वसुभिः पान्तु (1.2.58) इतिप्रभृतिभिः प्राङ्मुख उत्तरवेदिं प्रोक्षति प्रदक्षिणमुत्तरैरनुपरिक्रामन्।। 29।।
1.7.3.30
प्रतिपरिक्रम्य  पितॄणां भागधेयीः स्थ (कसं 1.34) इति शेषं दक्षिणत उत्तरवेदेर्निनयति।। 30।।
1.7.3.31
हिरण्यमन्तर्धाय पञ्चगृहीतेन नाभिँ व्याघारयति  सिँहीरसि सपत्नसाही स्वाहा (1.2.58) इतिप्रभृतिभिर्दक्षिणेँऽसे सव्यायाँ श्रोणौ दक्षिणायाँ श्रोणौ सव्येँऽसे मध्ये पञ्चमम्।। 31।।
1.7.3.32
भूतेभ्यस्त्वा (1.2.58) इत्यूर्ध्वाँ स्रुचमुद्गृह्णाति।। 32।।
1.7.3.33
आहवनीयेेऽग्निप्रणयनानि प्रत्याधत्तः।। 33।।
1.7.3.34
नाभिं पौतदारवैः परिदधाति।  विश्वायुरसि (1.2.58) इति मध्यमं  ध्रुवक्षितिरसि (1.2.58) इति दक्षिणम्  अच्युतक्षिदसि (1.2.58) इत्युत्तरम्।। 34।।
1.7.3.35
अग्नेर्भस्मास्यग्नेः पुरीषमसि (1.2.58) इति संभारान्निवपति पूतदारुगुग्गुलुकेरुसुगन्धितेजनँ वृष्णेरलूनपूर्वस्यान्तराशृङ्गादूर्णास्तुकम्।। 35।।
1.7.3.36
विभ्राड् बृहत् पिबतु (1.2.59) इति संभारानभिमृशति।। 36।।
1.7.3.37
चात्वालादुपयमनीः कुरुते। वेदिपुरीषात् प्रतिप्रस्थाता।। 37।।
1.7.3.38
अग्नये प्रणीयमानायानुब्रूहि (ऐब्रा 5.2.1) इत्यनुवाचयति  अग्निभ्याँ (भाश्रौ 8.7.9) वा।। 38।।
1.7.3.39
त्रिरनूक्तायामग्निप्रणयनान्युद्यच्छतः।। 39।।
1.7.3.40
अध्वर्युराग्नीध्राय प्रदाय  यत्ते पावक चकृमा कच्चिदागः पूर्वो यः सन्नपरो भवासि। घृतेन त्वं तन्वँ वर्धयस्व मा मा हिँसीरधिगतं पुरस्तात् स्वाहा।। (तु. आपश्रौ 7.6.5) इति शेषे जुहोति।। 40।।
1.7.3.41
अग्निप्रणयनान्यादाय  प्राचीमनु प्रदिशं प्रेहि विद्वान् (1.6.19) इति हरतः।। 41।।
1.7.3.42
ऊर्णावन्तम् (4.10.95) इत्युच्यमाने  यज्ञः प्रत्यु ष्ठात् सुमतौ मतीनाँ यत्रावहन्ति कवयः पुरूणि। दीर्घमायुर्यजमानाय विन्दाथासीदस्व महते सौभगाय।। (तु. तैब्रा 2.5.8.12 वाश्रौ 1.6.2.4) इति संभारेष्वग्निं निदधाति। अवोक्ष्य प्रतिप्रस्थाता समया दक्षिणस्याः पूर्वार्धे।। 42।।
1.7.3.43
मनुष्वत्त्वा निधीमहि मनुष्वत् समिधीमहि। अग्ने मनुष्वदङ्गिरो देवान् देवायते यज स्वाहा।। (तु. कसं 2.50 तैब्रा 3.11.6.3-4) इति समिधावादधतः।। 43।।
1.7.3.44
अग्नेः कुलायमसि (1.2.58) इति दक्षिणत आहवनीयस्योपयमनीर्निवपति।। 44।।
1.7.3.45
उलपराजिभ्यामाहवनीयौ परिस्तीर्य  सप्त ते अग्ने समिधः (1.6.30) इति पूर्णाहुती जुहुतः।। 45।।
1.7.3.46
प्रतिप्रस्थाता दक्षिणस्या वेदेरुत्तरस्याः श्रोणेरधि स्फ्येन सकृत् संभिनत्त्योत्तरस्या दक्षिणस्मादँसात्।। 46।।
1.7.3.47
पृथक् कर्माणि कुरुतः।। 47।।
1.7.3.48
अध्वर्युः प्रैषानाह।। 48।।
1.7.3.49
पिष्टलेपौ निनीयोत्तरौ परिग्राहौ परिगृह्णीतः।। 49।।
1.7.3.51
सिद्धमाज्यग्रहेभ्यः ।। 50 ।। चतुर्गृहीतान्याज्यानि पृषदाज्यवन्ति गृह्णाति ।। 51।।
1.7.3.52
सिद्धमाज्यानाँ सादनात्।। 52।।
1.7.4.1
उत्तरतो गार्हपत्यस्य प्रतिप्रस्थातामयवपिष्टानां दध्ना करम्भपात्राणि करोत्येकोद्धीन्यङ्गुष्ठपर्वमात्राणि यावन्तोऽमात्या यजमानस्यैकं चाधिकम्।। 1।।
1.7.4.2
शमीपर्णैः पूरयित्वा शूर्पे निदधाति।। 2।।
1.7.4.3
मेषं कृत्वा मेषीं करोति यावन्ति पुंलिङ्गानि शक्येरन्। स्त्रीलिङ्गानि मेष्याः प्रतिप्रस्थाता।। 3।।
1.7.4.4
प्रक्षाल्योर्णाः श्लेषयतः।। 4।।
1.7.4.5
परःशतानि परःसहस्राणि चाग्रतः शमीपर्णानि निवपतः।। 5।।
1.7.4.6
विस्राव्यामिक्षे पात्र्योरवधत्तः।। 6।।
1.7.4.9
वारुण्यै निष्काषँ शिष्ट्वा पयस्ययोः करीरसक्तूनावपतः ।। 7 ।। मारुत्यां मेषमवदधाति वारुण्यां मेषीम् ।। 8 ।। आसादयन्तौ विपरिहरतः । ऐन्द्राग्नषष्ठान्युत्तरस्याम् । मारुतीं प्रतिप्रस्थाता दक्षिणस्याम् । वारुण्येककपालावुत्तरस्याम्। उभयत्र निर्मथ्यः।। 9।।
1.7.4.10
सिद्धमा संमार्जनात्।। 10।।
1.7.4.11
संमृष्ट उत्तरस्मिन् प्रतिप्रस्थाता गार्हपत्यान्ते पृच्छति  पत्नि कति ते कान्ताः (तु. वाधूश्रौ 4.6.16)।  यदि मिथ्या वक्ष्यसि प्रियतमस्ते सँस्थास्यति (तु. तैब्रा 1.6.5.2) इति।। 11।।
1.7.4.12
यं निर्दिशेत्  तँ वरुणो गृह्णातु (बौश्रौ 5.7:136.16) इति ब्रूयात्।। 12।।
1.7.4.13
प्रघास्यान् हवामहे (1.10.3) इति पत्नी।। 13।।
1.7.4.14
करम्भपात्राण्यादायापरेण विहारं दक्षिणातिक्रम्याग्रेण दक्षिणमग्निं पुरस्तात्प्रत्यञ्चाववतिष्ठेते शूर्पँशिरसोरवधाय।। 14।।
1.7.4.15
मो षू ण इन्द्र (1.10.4-5) इति जपति यजमान उत्तरतस्तिष्ठन्।। 15।।
1.7.4.16
यद् ग्रामे यदरण्ये (1.10.6) इति जुहुतः शूर्पेण करम्भपात्राणि।। 16।।
1.7.4.17
अक्रन् कर्म कर्मकृतः (1.10.7) इति व्युत्क्रामतः।। 17।।
1.7.4.18
संमृष्टे दक्षिणस्मिन् सिद्धमा प्रवरात्।। 18।।
1.7.4.19
अध्वर्युः प्रवृणीते।। 19।।
1.7.4.20
सिद्धमा प्रचरणात्।। 20।।
1.7.4.21
आज्यभागाभ्यां प्रचर्योपास्ते प्रतिप्रस्थाता।। 21।।
1.7.4.22
अध्वर्युरैन्द्राग्नषष्ठैः प्रचरति।। 22।।
1.7.4.23
मारुत्यै प्रतिप्रस्थाता संप्रेष्यन् प्रचरति।। 23।।
1.7.4.24
तस्याः पूर्वेणावदानेन सह मेषीमवद्यति। अध्वर्युरुत्तरेण वारुण्या मेषम्।। 24।।
1.7.4.25
एककपालेन प्रचर्य मासनामानि जुहोति।। 25।।
1.7.4.26
उभयत्र स्विष्टकृत्।। 26।।
1.7.4.27
समानीयेडां मिथुनौ गावौ दक्षिणा।। 27।।
1.7.4.28
सिद्धमा वाजिनात्।। 28।।
1.7.4.29
उभौ वाजिनाभ्यां प्रचरतः।। 29।।
1.7.4.30
शेषे समानीय भक्षयन्ति।। 30।।
1.7.4.31
सिद्धमा पत्नीसँयाजेभ्यः।। 31।।
1.7.4.32
अध्वर्युः पत्नीः सँयाजयति। ऊहेन पत्नीँ वेदयोर्वाचयति। ऊहेन यजमानोऽनुमन्त्रयते।। 32।।
1.7.4.33
सिद्धमा समिष्टयजुर्भ्यः।। 33।।
1.7.4.34
त्रिर्ध्रुवामाप्याय्य  यज्ञ यज्ञं गच्छ, एष ते यज्ञः, देवा गातुविदः (1.3.113) इति त्रीणि समिष्टयजूँषि जुहोति। दक्षिणस्मिन् प्रतिप्रस्थाता।। 34।।
1.7.4.35
आज्यशेषे समानीय स्रुक्स्रुवावाज्यस्थालीमादत्ते प्रतिप्रस्थाता। तुषनिष्काषमाग्नीध्रः। स्रुचमध्वर्युः।। 35।।
1.7.4.36
उरुँ हि राजा वरुणश्चकार (1.3.114) इति चात्वालात् प्रयन्तो जपन्ति।। 36।।
1.7.4.37
शतं ते राजन् (1.3.115) इत्यपः परादृश्य तिष्ठन्तोऽवभृथेन चरन्ति।। 37।।
1.7.4.38
स्थावरासु तृणं प्रास्याप्सु जुहोति।। 38।।
1.7.4.39
अग्नेरनीकम् (1.3.116-7) इति चतुर्गृहीतस्य स्रौचमाघारमाघारयति।। 39।।
1.7.4.40
अपबर्हिषः प्रयाजान् यजति।। 40।।
1.7.4.41
आज्यभागाभ्यां प्रचर्य तुषनिष्काषस्यावदाय वरुणँ यजति। शेषेणाग्नीवरुणौ स्विष्टकृत्स्थाने।। 41।।
1.7.4.42
तदन्ता संतिष्ठते।। 42।।
1.7.4.43
विचृत्तो वरुणस्य पाशः (1.3.119) इत्यपोऽन्ताद्विष्यन्ति।  प्रत्यस्तो वरुणस्य पाशः (1.3.119) इति प्रत्यस्यन्ति।  नमो वरुणस्य पाशाय (1.3.119) इति नमस्कुर्वन्ति।। 43।।
1.7.4.44
धाम्नोधाम्नः (1.2.117-9) इति तिसृभिः परोगोष्ठं मार्जयन्ते।। 44।।
1.7.4.45
अनपेक्षमाणाः प्रत्यायन्ति।। 45।।
1.7.4.46
अत एव समिधावाहरन्ति।। 46।।
1.7.4.47
एधोऽस्येधिषीमहि (1.3.122) इति समिधमादधाति।  समिदसि समेधिषीमहि (1.3.122) इति द्वितीयाम्।। 47।।
1.7.4.48
अपो अद्यान्वचारिषम् (1.3.123) इत्युपतिष्ठन्ते। गार्हपत्ये तूष्णीं पत्नी।। 48।।
1.7.4.49
बर्हिषी अनुप्रहरतः।। 49।।
1.7.4.50
परिवत्सरीयाँ स्वस्तिमाशासे (तु. भाश्रौ 8.10.11) इत्याह यजमानः।। 50।।
1.7.4.51
सिद्धेष्टिः संतिष्ठते।। 51।।
1.7.4.52
सद्यः पौर्णमासीँ सँस्थाप्य  यद्घर्मः पर्यवर्तयत्तदन्तात् पृथिव्या अधि। (तु. तैब्रा 1.5.5.2)  तेनाहमस्य ब्रह्मणा निवर्तयामि जीवसे।। (तैब्रा 1.5.5.7)  अग्निस्तिग्मेन शोचिषा (द्र. माश्रौ 1.7.2.23) इतिप्रभृति समानम्।। 52।।
1.7.5.1
साकमेधाश्चतुर्षु मासेषु।। 1।।
1.7.5.2
पूर्वां पौर्णमासीमुपोष्याग्नयेऽनीकवते प्रातरष्टाकपालं निर्वपति।। 2।।
1.7.5.3
सिद्धेष्टिः संतिष्ठते।। 3।।
1.7.5.4
न बर्हिरनुप्रहरति।। 4।।
1.7.5.5
गृहमेधीये तूष्णीकमाज्यभागाभ्याम्। पलाशशाखया सर्वान् वत्सानपाकरोति।। 5।।
1.7.5.6
मरुद्भ्यः सांतपनेभ्यो मध्यंदिने चरुः।। 6।।
1.7.5.7
तद् बर्हिर्यदनीकवतस्य।। 7।।
1.7.5.8
सिद्धेष्टिः संतिष्ठते।। 8।।
1.7.5.9
बर्हिरनुप्रहरति।। 9।।
1.7.5.10
गृहमेधीयायेध्माबर्हिः संनह्यत्यृते प्रस्तरपरिधीन्।। 10।।
1.7.5.11
हुते सायमग्नि- होत्रे मरुद्भ्यो गृहमेधेभ्यः सर्वासां दुग्ध ओदनँ श्रपयति।। 11।।
1.7.5.12
अपवित्रे दोहयति।। 12।।
1.7.5.13
आज्यं निर्वपति।। 13।।
1.7.5.14
इध्माबर्हिरुपसादयति।। 14।।
1.7.5.15
स्रुक्स्रुवँ संमार्ष्टि।। 15।।
1.7.5.16
पत्नीं मन्त्रेणोपस्थापयति।। 16।।
1.7.5.17
इध्माबर्हिः प्रोक्ष्याहवनीयं परिस्तीर्येध्मदारुभिः परिदधाति।। 17।।
1.7.5.18
शरोनिष्काषं निदधाति।। 18।।
1.7.5.19
उपस्तीर्य त्रीनोदनानुद्धरति।। 19।।
1.7.5.20
उत्पूतानलंकरोति।। 20।।
1.7.5.21
पश्चादाहवनीयस्योदीचो निदधात्याज्यं च।। 21।।
1.7.5.22
इध्ममुपसमाधायाज्यभागाभ्यां प्रचर्य सर्वेषाँ समवदायाभिघार्य  मरुद्भ्यो गृहमेधेभ्योऽनुब्रूहि (तु. शब्रा 2.5.3.9) इत्यनुवाचयति।। 22।।
1.7.5.23
आश्राव्य  मरुतो गृहमेधान् यज (तु. शब्रा 2.5.3.9) इति प्रेष्यति।। 23।।
1.7.5.24
अनिरुक्तः स्विष्टकृत्।। 24।।
1.7.5.25
दक्षिणस्मिन् समवदायेडामुपहूय भक्षयन्ति।। 25।।
1.7.5.26
आज्याभ्यज्य गृहमेधीयस्य सुहिता भवन्ति।। 26।।
1.7.5.27
अपि प्रतिवेशोऽन्य ओदनः। तस्यामात्याः सुहिता भवन्ति।। 27।।
1.7.5.28
सवत्सा गावो वसन्त्यृतेऽभिवान्यायाः।। 28।।
1.7.5.29
पुरा प्रातरग्निहोत्राद् गार्हपत्ये  पूर्णा दर्वे, देहि मे (1.10.8-9) इत्येताभ्याँ शरोनिष्काषस्य पूर्णदर्वमृषभमाहूय रुवति जुहुयात्।। 29।।
1.7.5.30
यद्यृषभो न रुयाद् ब्रह्माणमामन्त्र्य जुहुयात्।। 30।।
1.7.5.31
हुते प्रातरग्निहोत्रे मरुद्भ्यः क्रीडिभ्यः साकँ रश्मिभिः सप्तकपालः। उद्यत्सु रश्मिषु प्रचरति।। 31।।
1.7.5.32
आग्नेयोऽष्टाकपालः (1.10.1) इतिप्रभृतीन्यष्टौ वैश्वकर्मणान्तानाम्।। 32।।
1.7.5.33
उत्तरवेद्यामतिप्रणयेद्यथा वरुणप्रघासेषु।। 33।।
1.7.5.34
अग्ने वेर्होत्रम् (1.10.2) इति चतुर्गृहीतस्य स्रौचमाघारमाघारयति।। 34।।
1.7.5.35
प्राक् स्विष्टकृतो मासनामानि जुहोति।। 35।।
1.7.5.36
ऋषभो दक्षिणा।। 36।।
1.7.6.1
प्राग्दक्षिणाचाराः पितृयज्ञेन चरन्ति।। 1।।
1.7.6.2
उपमूलं बर्हिर्दात्यन्यत्प्रस्तरात्।। 2।।
1.7.6.3
भूय इध्माबर्हिः संनह्यापरौ परिस्तीर्यैकैकं पात्राणि प्रयुनक्त्यन्यत् प्राशित्रहरणात्।। 3।।
1.7.6.4
दक्षिणतःपुरस्ताद् दक्षिणाग्नेः प्रणीताः सादयति।। 4।।
1.7.6.5
दक्षिणाग्नौ निष्टपति।। 5।।
1.7.6.6
दक्षिणतोऽग्निष्ठान्निर्वपति। सोमाय पितृमते षट्कपालम्। पितृभ्यो बर्हिषद्भ्यो यवान् धानाभ्यः। पितृभ्योऽग्निष्वात्तेभ्यो यवान् मन्थाय।। 6।।
1.7.6.7
सिद्धमाधिश्रयणात्।। 7।।
1.7.6.8
भृज्यमानासु पर्यग्निं करोति।। 8।।
1.7.6.9
धानानामितरार्धं मन्थाय पिनष्टि।। 9।।
1.7.6.10
सिद्धमाभिवासनात्।। 10।।
1.7.6.11
पिष्टलेपं निधायाग्रेण दक्षिणमग्निं त्रिषु प्रक्रमेष्वपरिमिते वावकाशे पुरुषमात्रीं चतुरस्रां दिक्कुष्ठाँ वेदिं करोत्योत्तरस्मात् परिग्राहात्।। 11।।
1.7.6.12
परिश्रयति।। 12।।
1.7.6.13
उत्तरां प्रति श्रोणिं द्वारं करोति।। 13।।
1.7.6.14
दक्षिणाग्नेरेकोल्मुकमभ्युक्ष्य मध्ये वेदेर्निधाय तस्मिन्नुपसमाधाय परिसमुह्य पर्युक्ष्य पिष्टलेपं निनीयोत्तरं परिग्राहं परिगृह्णाति।। 14।।
1.7.6.15
सिद्धमाज्यग्रहेभ्यः।। 15।।
1.7.6.16
चतुर्गृहीतान्याज्यानि गार्हपत्यान्ते गृह्णाति।। 16।।
1.7.6.17
सिद्धमास्तरणात्।। 17।।
1.7.6.18
उद्धूय बर्हिः स्तृणाति।। 18।।
1.7.6.19
प्रसव्यमुद्धावं त्रिः परिस्तीर्योद्धवात् प्रस्तरं तूष्णीं गृह्णाति।। 19।।
1.7.6.20
अभिवान्यायाः पयसोऽर्धपात्रे प्रसव्यमिक्षुशलाकया म न्थमायौति शलाकास्थम्। न शलाकामुद्धरति।। 20।।
1.7.6.21
अलंकृत्यैकैकमभ्युदानयत्युदकुम्भमाज्यानि हवीँषि। तथापराणि यज्ञाङ्गानि।। 21।।
1.7.6.22
सिद्धमा समिन्धनात्।। 22।।
1.7.6.23
एका सामिधेनी। तस्यास्तृतीये प्रणवे सकृदिध्ममादधाति।। 23।।
1.7.6.24
सिद्धमा प्रवरात्।। 24।।
1.7.6.25
न प्रवृणीते।। 25।।
1.7.6.26
अपबर्हिषः प्रयाजानुयाजान् यजति।। 26।।
1.7.6.27
आज्यभागाभ्यां प्रचर्य विस्रँस्य यज्ञोपवीतानि प्राचीनाववीतानि कुर्वन्ति।। 27।।
1.7.6.28
विपरिक्रामन्त्यृत्विजः। यथास्थानँ होताग्रेणातिप्रणीतं परिक्रम्योपविशति। उत्तरतो ब्रह्माग्रेण होतारम्। अध्वर्युरपरेण।। 28।।
1.7.6.29
आग्नीध्रो विपरिहरति हवीँषि।। 29।।
1.7.6.30
यथास्थानं जुहूर्मध्य उपभृद् ध्रुवा दक्षिणा। यथास्थानं पुरोडाशो मध्ये धाना मन्थो दक्षिणतः।। 30।।
1.7.6.31
पञ्चकृत्वोऽवद्यति। षट्कृत्वो जामदग्न्यस्य।। 31।।
1.7.6.32
अपरेण स्रुग्दण्डानुदङ्ङतिक्रम्य  सोमाय पितृमतेऽनु स्वधा (भाश्रौ 8.19.1) इत्यनुवाचयति।  ओ स्वधा (बौश्रौ 5.14:147.13) इत्याश्रावयति।  अस्तु स्वधा (शब्रा 2.6.1.24) इति प्रत्याश्रावयति।। 32।।
1.7.6.33
प्रत्याश्रुते  सोमं पितृमन्तँ स्वधा (भाश्रौ 8.19.8) इति प्रेष्यति।। 33।।
1.7.6.34
स्वधा नमः (शब्रा 2.6.1.24) इत्युक्ते दक्षिणा तिष्ठन् मध्ये जुहोति।। 34।।
1.7.6.35
एवं धानाभिः प्रचरति। एवं मन्थेन।। 35।।
1.7.6.36
अग्नये कव्यवाहनाय स्विष्टकृते समवद्यति द्विः। त्रिर्यदि पञ्चावदानस्य।। 36।।
1.7.6.37
असँसक्तां दक्षिणार्धपूर्वार्धे जुहोति।। 37।।
1.7.6.38
विस्रँस्य प्राचीनाववीतानि यज्ञोपवीतानि कुर्वन्ति।। 38।।
1.7.6.39
प्रतिपरिक्रामन्त्यृत्विजः। प्रतिपरिहरति हवीँषि।। 39।।
1.7.6.40
मन्थे हविःशेषमवदायेडामुपहूय न भक्षयन्ते।। 40।।
1.7.6.41
समिधा प्रतिपद्य द्वावनुयाजौ यजति।  देवौ यज (भाश्रौ 8.21.13) इति प्रथमम्।  यज (भाश्रौ 8.21.13) इत्युत्तमम्।। 41।।
1.7.6.42
सर्वाः स्रुचः संप्रगृह्णाति।। 42।।
1.7.6.43
दाक्षिणाग्निकौ होमौ हुत्वा कपालानि विमुञ्चति।। 43।।
1.7.6.44
उदकाञ्जलिप्रभृति सिद्धँ यथा पिण्डपितृयज्ञेऽन्यद्धोमात्।। 44।।
1.7.6.45
उदकुम्भस्योदकार्थान् कुर्वन्ति।। 45।।
1.7.6.46
संनीयेडाँ स्रक्तिषु पिण्डान्निदधात्यूर्ध्वं प्रपितामहात् त्रीनन्वाचक्षाणोऽमुतोऽर्वाचः।। 46।।
1.7.6.47
उत्तरस्याँ वेदिश्रोणौ लेपं निमार्ष्टि।। 47।।
1.7.6.48
अत्र पितरो मादयध्वम् (1.10.10) इति परिश्रितान्निष्क्रामन्ति।। 48।।
1.7.6.49
सुसंदृशं त्वा वयम् (1.10.11) इत्याहवनीयमुपतिष्ठन्ते। मन्त्रान्ते प्रणवेन ताम्यन्ते।। 49।।
1.7.6.50
यदन्तरिक्षम् (1.10.12) इति गार्हपत्यम्।। 50।।
1.7.6.51
अमीमदन्त पितरः (1.10.13) इति परिश्रितं प्रविशन्ति।। 51।।
1.7.6.52
ऊर्णास्तुकप्रभृति सिद्धँ यथा पिण्डपितृयज्ञे।। 52।।
1.7.6.53
परेतन पितरः सोम्यासः (1.10.15) इत्युदकुम्भेनाग्निं प्रसव्यं त्रिः परिषिञ्चन् पर्येति।। 53।।
1.7.6.54
निधाय त्रिरपरिषिञ्चन् प्रतिपर्येति (द्र. माश्रौ 1.1.2.16)।। 54।।
1.7.6.55
पिण्डानग्नौ प्रहृत्य वेदिं पर्योषति।। 55।।
1.7.6.56
अक्षन्नमीमदन्त (द्र. माश्रौ 1.1.2.41-2) इतिप्रभृति समानम्।। 56।।
1.7.7.1
उत्तरतो गार्हपत्यस्यैककपालाञ्श्रपयति यावन्ति करम्भपात्राणि।। 1।।
1.7.7.2
तूष्णीमभिघार्योदीच उद्वासयति।। 2।।
1.7.7.3
दक्षिणाग्नेरेकोल्मुकं धूपायत् पराचीनँ हरन्त्यनपेक्षमाणाः।। 3।।
1.7.7.4
प्रागुदीच्यां दिशि मूतेनैककपालान्।। 4।।
1.7.7.5
आखुं ते रुद्र पशुं करोमि (1.10.22) इत्याखुकिरा एकमुपवपति।। 5।।
1.7.7.6
उल्मुकं चतुष्पथे निधाय तस्मिन्नुपसमाधाय परिसमुह्य पर्युक्ष्य परिस्तीर्य मध्यमपर्णे सर्वेषाँ समवदायाभिघार्य  एष ते रुद्र भागः (1.10.22) इति जुहोति।। 6।।
1.7.7.7
पृथगादाय  अवाम्ब रुद्रमदिमहि (1.10.23-5) इति तिसृभिस्त्रिः परियन्ति पतिकामा च।। 7।।
1.7.7.8
उर्वारुकमिव बन्धनान्मृत्योर्मुक्षीय मामृतात् (1.10.25) इति जपन्ति।  मृत्योर्मुक्षीय मा पत्युः इति पतिकामा।। 8।।
1.7.7.9
तानूर्ध्वानुदस्योदस्य  भगोऽसि भगस्य लप्सीय (तु. कपिसं 8.10) इति प्रतिलभन्ते।। 9।।
1.7.7.10
तान् यजमानाय समावपन्ति पतिकामायै च।। 10।।
1.7.7.11
तान् मूते कृत्वा  रुद्रैष ते भागः (1.10.26-7) इति वृक्ष आसचति।। 11।।
1.7.7.12
धाम्नोधाम्नः (द्र. माश्रौ 1.7.4.44) इति तद् व्याख्यातम्।। 12।।
1.7.7.13
आदित्यं घृते चरुं निर्वपेत् पुनरेत्य गृहेषु ।। 13।।
1.7.7.14
इदावत्सरीयाँ स्वस्तिमाशासे (तु. भाश्रौ 8.15.7) इत्याह यजमानः।। 14।।
1.7.7.15
सिद्धेष्टिः संतिष्ठते।। 15।।
1.7.7.16
सद्यः पौर्णमासीँ सँस्थाप्य  यो अस्याः पृथिव्या अधि त्वचि निवर्तयत्योषधीः। (तु. तैब्रा 1.5.5.4)  तेनाहमस्य ब्रह्मणा निवर्तयामि जीवसे।। (तैब्रा 1.5.5.7)  अग्निस्तिग्मेन शोचिषा (द्र. माश्रौ 1.7.2.23) इतिप्रभृति समानम्।। 16।।
1.7.8.1
शुनासीर्यं चतुर्षु मासेषु सद्यश्चतुरहे मासि वा।। 1।।
1.7.8.2
वैश्वदेवेन व्याख्यातम्।। 2।।
1.7.8.3
आग्नेयोऽष्टाकपालः (1.10.1) इतिप्रभृतीन्यष्टौ सौर्य एककपालः (1.10.1) इत्यन्तानि।। 3।।
1.7.8.4
प्राक् स्विष्टकृतो मासनामानि जुहोति।। 4।।
1.7.8.5
सीरं द्वादशायोगं दक्षिणोष्टारो वानड्वान्।। 5।।
1.7.8.6
अनुवत्सरीयोद्वत्सरीये स्वस्ती आशासे (तु. भाश्रौ 8.24.8) इत्याह यजमानः।। 6।।
1.7.8.7
सिद्धेष्टिः संतिष्ठते।। 7।।
1.7.8.8
सद्यः पौर्णमासीँ सँस्थाप्य  येन मासा अर्धमासा ऋतवः परिवत्सराः। येनैते प्रजापतेरीजानस्य निवर्तयन्। तेनाहमस्य ब्रह्मणा निवर्तयामि जीवसे।। (तु. तैब्रा 1.5.5.6-7)  अग्निस्तिग्मेन शोचिषा (द्र. माश्रौ 1.7.2.23) इतिप्रभृति समानमन्यद् व्रतेभ्यः।। 8।।
1.7.8.9
निखिलं केशश्मश्रु यजमानो वापयते।। 9।।
1.7.8.10
पर्वण्यनन्तरा सोमेन यजेत पशुना वा।। 10।।
1.7.8.11
अथ पञ्चसाँवत्सरिकाणि।। 11।।
1.7.8.12
तन्त्रँ वैश्वानरपार्जन्या।। 12।।
1.7.8.13
प्रसिद्धः प्रथमः सँवत्सरः।। 13।।
1.7.8.14
तस्यान्ते या पूर्वा पौर्णमासी ताँ शुनासीर्यायोपवसति योत्तरा ताँ वैश्वदेवाय।। 14।।
1.7.8.15
प्रसिद्धो द्वितीयः सँवत्सरः।। 15।।
1.7.8.16
तथा तृतीयः।। 16।।
1.7.8.17
मासमुत्सृज्य वैश्वदेवेन यजेत।। 17।।
1.7.8.18
प्रसिद्धश्चतुर्थः सँवत्सरः।। 18।।
1.7.8.19
तथा पञ्चमः।। 19।।
1.7.8.20
तस्य साकमेधेभ्योऽधि शुनासीर्यं पञ्चसु मासेषु मासेषु।। 20।।
1.8.1.1
ऐन्द्राग्नेन पशुना यक्ष्यमाणः  वाग्घोता दीक्षा पत्न्यापोऽध्वर्युर्वातोऽभिगरः प्राणो हविर्मनो ब्रह्मा तपसि जुहोमि स्वाहा (तु. तैआ 3.6) इति षड्ढोतारं मनसानुद्रुत्य जुहोति।। 1।।
1.8.1.2
आग्नावैष्णवमेकादशकपालं निर्वपति पूर्णाहुतिँ वा।। 2।।
1.8.1.3
उरु विष्णो विक्रमस्व (1.2.89) इत्याहवनीये हुत्वा यूपमच्छैति पालाशं खादिरँ रौहितकँ वा। बैल्वं ब्रह्मवर्चसकामस्य।। 3।।
1.8.1.4
अयूप्यानतिक्रम्य  अत्यन्यानगां नान्यानुपागाम् (1.2.88) इति यूपं जोषयते बहुशाखं बहुपर्णमशुष्काग्रमसुषिरमनधिशाख्यमृजुमूर्ध्वशल्कमुपरिष्टादुपावनतं प्रागुदञ्चं प्रहाणं प्राञ्चं प्रत्यञ्चँ वा।। 4।।
1.8.1.5
विष्णवे त्वा (1.2.88) इत्याज्येन पर्यनक्त्यल्कसमरे शल्कसमरे वा।। 5।।
1.8.1.6
ओषधे त्रायस्वैनम् (1.2.90) इति दक्षिणस्मिन् यूपान्ते दर्भमन्तर्दधाति।। 6।।
1.8.1.7
स्वधिते मैनँ हिँसीः (1.2.90) इति परशुना प्रहरति।। 7।।
1.8.1.8
प्रथमोत्पतितँ शल्कमवयच्छति।। 8।।
1.8.1.9
तक्षाच्छिनत्ति। अनक्षसङ्गँ स्थाणुमुच्छिँषति।। 9।।
1.8.1.10
यं त्वामयम् (1.2.91) इति प्राञ्चं प्रहापयति।। 10।।
1.8.1.11
दिवमग्रेण मा हिँसीः (1.2.91) इति पतन्तमनुमन्त्रयते।। 11।।
1.8.1.12
वनस्पते शतवल्शो विरोह (1.2.91) इत्याव्रश्चने जुहोति।। 12।।
1.8.1.13
सहस्रवल्शा वि वयँ रुहेम (1.2.91) इत्यात्मानं प्रत्यभिमृशति।। 13।।
1.8.1.14
अष्टाश्रिं गोपुच्छं करोत्यस्थूलमनणुमतष्टमूलम्।। 14।।
1.8.1.15
पञ्चारत्निप्रभृत्याम्नातं प्रमाणम्।। 15।।
1.8.1.16
यूपस्य स्वरुं कुर्यात्। चषालं च पृथमात्रमष्टाश्रि सँसक्तमध्यम्।। 16।।
1.8.1.17
अश्रिभिरश्रीः संपाद्याङ्गुलिमात्रमूर्ध्वं चषालाद्यूपस्य कुर्यात्।। 17।।
1.8.1.18
व्रतोपेतस्येध्माबर्हिः संनह्यति। आश्ववारः प्रस्तरो विधृती च। कार्ष्मर्यमयाः परिधयः। विँशतिदार्विध्मम्।। 18।।
1.8.1.19
वेदिं करोति यथोत्तराँ वारुणप्रघासिकीम्।। 19।।
1.8.1.20
निःसारणान्तां कृत्वा वसन्ति।। 20।।
1.8.1.21
श्वो भूते पाणी प्रक्षाल्य विहारं परिस्तीर्य पाशुकानि पात्राणि प्रयुनक्त्यभ्रिं प्रथमोत्पतितं प्लक्षशाखाँ वपाश्रपण्यौ रशने शूलं मैत्रावरुणदण्डमवदानश्रपणीँ स्वरुँ स्वधितिं च।। 21।।
1.8.1.22
उत्तरवेदेः प्रोक्षणप्रभृति सिद्धमा पूर्णाहुतेः।। 22।।
1.8.1.23
पृषदाज्यवन्ति पात्राणि प्रयुनक्ति।। 23।।
1.8.1.24
सँसाद्योलपराजिँ स्तृणाति।। 24।।
1.8.1.25
यजुरुत्पूताभिः पात्राणि प्रोक्ष्य दध्याज्यं निरुप्य पर्यग्निं करोति।। 25।।
1.8.1.26
उत्तरं परिग्राहं परिगृह्णाति।। 26।।
1.8.1.27
सिद्धमाज्यग्रहेभ्यः।। 27।।
1.8.1.28
चतुर्गृहीतान्याज्यानि पृषदाज्यवन्ति गृह्णाति।। 28।।
1.8.1.29
सिद्धमाज्यानाँ सादनात्।। 29।।
1.8.2.1
उत्तरतो गार्हपत्यस्य  देवस्य त्वा सवितुः प्रसवे (1.2.72) इत्यभ्रिमादत्ते।। 1।।
1.8.2.2
अभ्रिरसि नारिरसि (1.2.72) इत्यभिमन्त्रयते।। 2।।
1.8.2.3
इदमहँ रक्षसो ग्रीवा अपिकृन्तामि (1.2.72) इत्यग्रेणाहवनीयँ यूपावटं परिलिखति।  इदमहँ यो मे समानः (1.2.72) इति द्वितीयम्।  योऽसमानः (1.2.72) इति तृतीयम्। समानमन्यत्। तूष्णीं चतुर्थम्।। 3।।
1.8.2.4
तस्यार्धमन्तर्वेद्यर्धं बहिर्वेद्युपरसंमितं खनति।। 4।।
1.8.2.5
यूपं प्रक्षाल्य तीर्थेनान्ववहृत्याग्रेण यूपावटँ सँस्तीर्णे प्राञ्चं निदधाति। मूले प्रथमोत्पतितं मध्ये स्वरुरशनामग्रे चषालम्।। 5।।
1.8.2.6
अप्सु यवानोप्य यूपं प्रोक्षति।  पृथिव्यै त्वा (1.2.92) इति मूलम्  अन्तरिक्षाय त्वा (1.2.92) इति मध्यं  दिवे त्वा (1.2.92) इत्यग्रम्।। 6।।
1.8.2.7
शुन्धन्तां लोकाः पितृषदनाः (1.2.92) इति यूपावटमवसिञ्चति।। 7।।
1.8.2.8
यवोऽसि (1.2.92) इति यवानावपति।। 8।।
1.8.2.9
पितृषदनं त्वा लोकमवस्तृणामि (1.2.92) इति दर्भैरव- स्तृणाति।। 9।।
1.8.2.10
स्वावेशोऽसि (1.2.93) इति प्रथमोत्पतितँ शल्कमवदधाति।। 10।।
1.8.2.11
घृतेन द्यावापृथिवी आपृण (1.2.94) इत्यभिजुहोति।। 11।।
1.8.2.12
आज्यस्थालीँ स्रुवं चादाय  यूपायाज्यमानायानुब्रूहि (शब्रा 3.7.1.10) इत्यनुवाचयति।। 12।।
1.8.2.13
देवस्त्वा सविता मध्वानक्तु (1.2.94) इति यजमानः स्वक्तमनक्त्यग्रादध्या मूलात्।। 13।।
1.8.2.14
इन्द्रस्य चषालमसि (1.2.95) इति चषालम्।। 14।।
1.8.2.15
सुपिप्पला ओषधीस्कृधि (1.2.95) इति प्रतिमुञ्चति।। 15।।
1.8.2.16
अक्तं नावसृजेदा परिव्ययणात्।। 16।।
1.8.2.17
यूपायोच्छ्रीयमाणायानुब्रूहि (वाश्रौ 1.6.3.12, वैखाश्रौ 10.9:108.7, आपश्रौ 7.10.6, द्र. शब्रा 3.7.1.13) इत्यनुवाचयति।। 17।।
1.8.2.18
दिवमग्रेणोत्तभान (1.2.95) इत्युच्छ्रयति।। 18।।
1.8.2.19
ता ते धामानि (1.2.96) इत्यवदधाति।। 19।।
1.8.2.20
विष्णोः कर्माणि पश्यत (1.2.97) इति पश्चादुपस्थँ समँ स्थापयति। अग्निमभिमुखामग्निष्ठाम्।। 20।।
1.8.2.21
ब्रह्मवनिं त्वा क्षत्रवनिं पर्यूहामि (1.2.98) इति पाँसुभिः पर्यूहति।। 21।।
1.8.2.22
ब्रह्म दृँह क्षत्रं दृँह (1.2.98) इति यजमानो मैत्रावरुणदण्डेन प्रदक्षिणँ संमृशति।। 22।।
1.8.2.23
अपोऽनुपरिषिञ्चति।। 23।।
1.8.2.24
दर्भाणाँ रशने द्विगुणा द्विव्यायामा त्रिगुणा त्रिव्यायामा।। 24।।
1.8.2.25
तद्विष्णोः परमं पदम् (1.2.99) इति त्रिवृता स्वरुणा च यूपमूर्ध्वं त्रिः समुन्मार्ष्टि।। 25।।
1.8.2.26
यूपाय परिवीयमाणायानुब्रूहि (वैखाश्रौ 10.9:108.15, आपश्रौ 7.11.4) इत्यनुवाचयति।। 26।।
1.8.2.27
परिवीरसि (1.2.100) इति नाभिदघ्ने त्रिवृता त्रिः परिव्ययत्युत्तरमुत्तरं प्रदक्षिणम्।। 27।।
1.8.2.28
प्रादेशमात्रे समस्याणीयाँसँ स्थवीयस्युपकर्षति।। 28।।
1.8.2.29
ऊर्ध्वामुदुह्य रशनां  दिवः सानूपेष (1.2.100) इत्युत्तरतोऽग्निष्ठाया उत्तमे गुणे स्वरुमुपकर्षति।। 29।।
1.8.2.30
स्नातमानय (द्र. भाश्रौ 7.9.7) इति प्रेष्यति।। 30।।
1.8.2.31
अजमप्रतिषिद्धँ रोहितं द्विरूपँ वा कालालं पीवानँ समाङ्गं पन्नदं तीर्थेन प्रपाद्य पुरस्तात्प्रत्यङ्मुखमवस्थापयति।। 31।।
1.8.3.1
प्रजापतेर्जायमानाः प्रजा जाताश्च या इमाः। ता अस्मै प्रतिवेदय चिकित्वं अनुमन्यताम्।। (कसं 30.36)  इमं पशुं पशुपते ते अद्य बध्नाम्यग्ने सुकृतस्य मध्ये।  अनुमन्यस्व सुयजा यजे हि जुष्टं देवेभ्य इदमस्तु हव्यम्।। (तु. तैसं 3.1.4.1) इत्यौपाकरणौ जुहोति।। 1।।
1.8.3.2
इषे त्वा (1.2.101) इति दर्भावादत्ते।  उपावीरसि (1.2.101) इति हरिणीं प्लक्षशाखां पलाशवतीम्।। 2।।
1.8.3.3
उपो देवान् दैवीर्विशः (1.2.101) इति दर्भाभ्याँ शाखया चोपस्पृश्योपाकृत्य पञ्च जुहोति  प्रजानन्तः प्रतिगृह्णन्तु पूर्वे प्राणमङ्गेभ्योऽधिनिश्चरन्तम्। हुतो याहि पथिभिर्देवयानैरोषधीषु प्रतितिष्ठा शरीरैः।। (तु. कसं 30.38 शौसं 2.34.5)  ये बध्यमानम्।। (1.2.102)  य आरण्याः पशवो विश्वरूपा विरूपाः सन्तो बहुधैकरूपाः। वायुष्टं अग्रे प्रमुमोक्तु देवः प्रजापतिः प्रजया सँरराणः।। (तु. कसं 30.40 शौसं 2.34.4)  येषामीशे पशुपतिः पशूनां चतुष्पाद उत ये द्विपादः। निष्क्रीतास्ते यज्ञियं भागँ यन्तु रायस्पोषा यजमानँ सचन्ताम्।। (तु. कसं 30.41 शौसं 2.34.1)  प्रमुञ्चमाना भुवनस्य रेतो गातुं धत्त यजमानाय देवाः। उपाकृतँ शशमानँ यदस्थाज्जीवं देवानामप्येतु पाथः।। (तैसं 3.1.4.3) इति।। 3।।
1.8.3.4
हुत्वा निर्मन्थेन प्रचरति। स व्याख्यातः।। 4।।
1.8.3.5
देवस्य त्वा सवितुः प्रसवे (1.2.101) इति रशनामादत्ते।। 5।।
1.8.3.6
दक्षिणं बाहुं परिहृत्योर्ध्वमुन्मृज्य  ऋतस्य त्वा देवहविः पाशेन (1.2.101) इति यथादेवतमक्ष्णया शिरस्युपदधाति।। 6।।
1.8.3.7
धर्षा मानुषाः (1.2.101) इत्युत्तरतो यूपे रशनयावाङ् नियुनक्ति।। 7।।
1.8.3.8
अद्भ्यस्त्वौषधीभ्यः (1.2.101) इति प्रोक्षति।। 8।।
1.8.3.9
अनु त्वा माता मन्यताम् (1.2.101) इत्यनुमानयति।। 9।।
1.8.3.10
अपां पेरुरसि (1.2.101) इत्यप उपपाययति।। 10।।
1.8.3.11
स्वात्तँ सद्धविः (1.2.101) इत्युरः प्रोक्षन् सर्वतः प्रोक्षति।। 11।।
1.8.3.12
पूर्णस्रुवँ सादयित्वा सिद्धमाघारात्।। 12।।
1.8.3.13
स्रौचमाघारमाघार्य जुह्वा पशुमनक्ति।  सं ते वायुः (1.2.101) इति प्राणदेशे।  सँ यजत्रैरङ्गानि (1.2.101) इति ककुद्देशे।  सँ यज्ञपतिराशिषा (1.2.101) इति भसदि।। 13।।
1.8.3.14
सिद्धमा प्रवरात्।। 14।।
1.8.3.15
प्रवृते मैत्रावरुणायौदुम्बरमास्यदघ्नं दण्डं  मित्रावरुणयोस्त्वा बाहुभ्यां प्रयच्छामि (तु. आश्रौ 3.1.16) इति प्रयच्छति।। 15।।
1.8.3.16
सिद्धमा प्रयाजेभ्यः।। 16।।
1.8.3.17
आश्रावमेकादश प्रयाजान् यजति।। 17।।
1.8.3.18
समिद्भ्यः प्रेष्य (आपश्रौ 7.14.7) इति प्रथमम्।  प्रेष्य, प्रेष्य (आपश्रौ 7.14.7) इत्युत्तरान्।। 18।।
1.8.3.19
चतुर्थेचतुर्थे समानीयैकादशाय शिष्ट्वात्याक्रम्य संगृह्य स्वरुँ स्वधितिं जुह्वामक्त्वा  घृतेनाक्तौ पशूँस्त्रायेथाम् (1.2.101) इत्यन्तराशृङ्गे स्वरुणा पशुमनक्त्यस्पृशन् स्वधितिना।। 19।।
1.8.3.20
अक्तया शृतस्यावद्यत्यनक्तया विशसति।। 20।।
1.8.3.21
उत्तरतश्चात्वालस्य शामित्राय लक्षणं करोति।। 21।।
1.8.3.22
उद्धत्यावोक्ष्य  पर्यग्नये क्रियमाणायानुब्रूहि (ऐब्रा 6.5.1) इत्यनुवाचयति।। 22।।
1.8.3.23
आहवनीयादुल्मुकेन पशुमाहवनीयँ यूपमाज्यानि चात्वालँ शामित्रलक्षणे निधायं त्रिः पर्यग्निं करोति।। 23।।
1.8.3.24
उल्मुकमाग्नीध्राय प्रदाय  ये बध्यमानम्, य आरण्याः, प्रमुञ्चमानाः (द्र.सू. 3) इति तिस्र आहुतीर्जुहोति।। 24।।
1.8.3.25
यूपात् प्रमुच्य पशुमन्वारभ्याश्रावयति।। 25।।
1.8.3.26
प्रत्याश्रुते  उपप्रेष्य होतर्हव्या देवेभ्यः (तैसं 6.3.8.2) इति प्रेष्यति।। 26।।
1.8.3.27
कार्ष्मर्यस्य वपाश्रपण्यावेकशृङ्गा द्विशृङ्गा च। ताभ्याँ यजमानः  रेवति प्रेधा (1.2.103) इति पशुमन्वारभते।। 27।।
1.8.3.28
उरो अन्तरिक्ष (1.2.103) इत्युदञ्चं प्रक्रमयति।। 28।।
1.8.3.29
उल्मुकमाग्नीध्रोऽग्रतो हृत्वा शामित्रलक्षणे निदधाति।। 29।।
1.8.3.30
दक्षिणतःपश्चाच्छामित्रस्य  समस्य तन्वा भव (1.2.104) इत्यौपाकरणं दर्भं न्यस्यति।। 30।।
1.8.3.31
तस्मिञ्शमिता प्रत्यक्शिरसमुदक्पादमन्तरेवोष्माणँ संज्ञपयति।। 31।।
1.8.3.32
नाना प्राणो यजमानस्य पशुना यज्ञो देवेभिः सह देवयानः। सम्यगायुर्यज्ञँ यज्ञपतौ धाः।। (तु. कसं 30.43) इत्युक्त्वावर्तते।। 32।।
1.8.3.33
स्वर्विदसि (1.2.105-6) इति संज्ञप्यमाने यजमानो जपति।। 33।।
1.8.3.34
इह प्रजा विश्वरूपा  रमन्ताम् (4.2.66) इत्यवेक्षमाणाः पृषदाज्यमाशासते यावत् पशुसंज्ञपनात्।। 34।।
1.8.3.35
यत्पशुर्मायुमकृत उरो वा पद्भिराहते। अग्निर्नस्तस्मादेनसो विश्वान्मुञ्चत्वँहसः।। (तु. तैसं 3.1.4.3) इति संज्ञप्तहोमं जुहोति।। 35।।
1.8.3.36
शमितार उपेतन (1.2.107) इति जपति।। 36।।
1.8.3.37
अदितिः पाशान् (1.2.108) इत्युन्मुञ्चति रशनां पशोः।। 37।।
1.8.3.38
यो नो द्वेष्ट्यधरः स पद्यताम् (1.2.108) इत्यभिचरतः स्तम्बं दारु वापिदध्यात्।। 38।।
1.8.3.39
तूष्णीमनभिचरत एकशृङ्गया चात्वाले रशनां प्रविध्यति।। 39।।
1.8.4.1
नमस्त आतान (1.2.109) इति पत्नीमादित्यमुपस्थापयति।। 1।।
1.8.4.2
अनर्वा प्रेहि (1.2.109) इत्यभ्युदानयति।। 2।।
1.8.4.3
देवीरापः (1.2.109) इति चात्वाले पत्न्यपोऽभिमन्त्रयते।। 3।।
1.8.4.4
वाचमस्य मा हिँसीः प्राणमस्य मा हिँसीः (1.2.109) इति यथालिङ्गमङ्गानि प्रक्षालयति। पत्न्यासिञ्चति।  यत्ते क्रूरम् (1.2.109) इति कण्ठम्।। 4।।
1.8.4.5
गात्राण्यस्य मा हिँसीश्चरित्रानस्य मा हिँसीः (1.2.109) इति यथालिङ्गमङ्गानि संमृशति।। 5।।
1.8.4.6
शमद्भ्यः (1.2.109) इत्यपाँ स्तोकान् भूमिगताननुमन्त्रयते।। 6।।
1.8.4.7
ओषधे त्रायस्वैनम् (1.2.110) इत्यौपाकरणं दर्भमग्रेण नाभेः पार्श्वतो निदधाति।। 7।।
1.8.4.8
स्वधिते मैनँ हिँसीः (1.2.110) इति स्वधितिना तिर्यगाच्छिनत्ति त्वचं च।। 8।।
1.8.4.9
अग्रमुपनियम्य मूलमाशसनेऽक्त्वा  पृथिव्यै त्वा रक्षसां भागोऽसि (1.2.111) इति दक्षिणापरमवान्तरदेशं न्यस्यति।। 9।।
1.8.4.10
इदमहँ रक्षोऽवबाध इदमहँ रक्षोऽधमं तमो नयामि (1.2.111) इति पाष्ण्या न्यधितिष्ठते।। 10।।
1.8.4.11
इषे त्वा (1.2.111) इति वपामुत्खिदति।। 11।।
1.8.4.12
ऊर्जे त्वा (1.2.111) इत्येकशृङ्गया तनिष्ठ उपतृणत्ति।। 12।।
1.8.4.13
देवेभ्यः शुन्धस्व (1.2.111) इत्यद्भिरवोक्षते।। 13।।
1.8.4.14
देवेभ्यः शुम्भस्व (1.2.111) इति स्वधितिना वपां प्रत्यूहति।। 14।।
1.8.4.15
घृतेन द्यावापृथिवी प्रोर्णुवाताम् (1.2.112) इति द्विशृङ्गां प्रच्छादयति।। 15।।
1.8.4.16
अमुष्मै त्वा (1.2.112) इति यथादेवतँ वपामुत्कृन्तति।। 16।।
1.8.4.17
मुष्टिना शमिता वपोद्धरणँ संगृह्यासीता वपाया होमात्।। 17।।
1.8.4.18
नमः सूर्यस्य संदृशे (1.2.112) इत्यादित्यमुपतिष्ठते।। 18।।
1.8.4.19
उर्वन्तरिक्षँ वीहि (1.2.113) इति समया पशुँ वपाँ हरति।। 19।।
1.8.4.20
प्रत्युष्टँ रक्षः (1.2.113) इति शामित्रे निष्टपति।। 20।।
1.8.4.21
उल्मुकमाग्नीध्रोऽग्रतो हृत्वाहवनीये प्रत्यवसृजति।। 21।।
1.8.4.22
अन्तराग्निँ यूपं च हरति।। 22।।
1.8.4.23
दक्षिणतः प्रतिप्रस्थातासीनो वपाँ श्रपयति।। 23।।
1.8.4.24
वायोः स्तोकानाम् (1.2.113) इति दर्भाग्रमुपास्यति।। 24।।
1.8.4.25
त्वामु ते दधिरे देवयन्तो हव्यवाहँ शृतंकर्तारमुत यज्ञियं च। अग्निः सुदक्षः सुतनुर्ह भूत्वा देवेभ्यो हव्या वह जातवेदः।। (तु. तैसं 3.1.4.4) इति वपामभिजुहोति।। 25।।
1.8.4.26
स्तोकेभ्योऽनुब्रूहि (शब्रा 3.8.2.22) इत्यनुवाचयति।। 26।।
1.8.4.27
श्येनीँ शृताँ  सुपिप्पला ओषधीस्कृधि (1.2.95, भाश्रौ 7.15.10) इति दक्षिणतो बर्हिषि सादयति।। 27।।
1.8.4.28
प्रयुता द्वेषाँसि (1.2.113) इति वपाश्रपण्यौ प्रवृहति।। 28।।
1.8.4.29
स्वाहाकृतिभ्यः प्रेष्य (शब्रा 3.8.2.23) इत्युत्तमेन प्रयाजेन प्रचर्यात्याक्रम्याभिघारयति ध्रुवां पृषदाज्यँ वपाम्। नोपभृतम्।। 29।।
1.8.4.30
कृताकृतावाज्यभागौ।। 30।।
1.8.4.31
आग्नेयेन प्रचर्यापरेण स्रुग्दण्डान् दक्षिणातिक्रम्य सौम्येन प्रचरति।। 31।।
1.8.4.32
अत एव तिष्ठन्नुपस्तीर्यावद्यति हिरण्यशकलँ वपाँ हिरण्यशकलम्। ततोऽभिघारयति।। 32।।
1.8.4.33
इन्द्राग्निभ्यां छागस्य वपाया मेदसोऽनुब्रूहि (भाश्रौ 7.16.1) इत्यनुवाचयति।। 33।।
1.8.4.34
आश्राव्य  इन्द्राग्निभ्यां छागस्य वपाया मेदसः प्रेष्य (भाश्रौ 7.16.7) इति प्रचरति।। 34।।
1.8.4.35
स्वाहा देवेभ्यः (3.10.4) इति पुरस्ताद्वपाया जुहुयात्।  विश्वेभ्यो देवेभ्यः स्वाहा (3.10.6) इत्युपरिष्टात्।। 35।।
1.8.4.36
जातवेदो वपया गच्छ देवाँस्त्वँ हि होता प्रथमो बभूव।  घृतस्याग्ने तन्वा संभव सत्याः सन्तु यजमानस्य कामाः स्वाहा।। (तु. कसं 30.47 छांब्रा 2.3.19) इति प्रतिनिगद्य वषट्कृते वपां जुहोति।। 36।।
1.8.4.37
अत्याक्रम्य यथादेवतमाशसने पशुमभिघारयति।। 37।।
1.8.4.38
स्वाहोर्ध्वनभसम् (1.2.113) इति वपाश्रपण्यौ प्रहरति प्राचीमेकशृङ्गां प्रतीचीं द्विशृङ्गाम्।। 38।।
1.8.4.39
संपातेनाभिजुहोति।। 39।।
1.8.4.40
इदमापः प्रवहत यत्ंकिचिद् दुरितं मयि। यद्वाहमभिदुद्रोह यद्वा शेप उतानृतम्।। (तु. ऋ 1.23.22, द्र. आश्रौ 3.5.2) इति चात्वाले मार्जयित्वा  ब्राह्मणाँस्तर्पय (द्र. माश्रौ 1.3.5.27) इति प्रेष्यति।। 40।।
1.8.4.41
ऊवध्यं गर्ते प्रविध्यति।। 41।।
1.8.4.42
गुदमपर्यावर्तयन्नवदानानि श्रपयति। सव्यदक्षिणानि प्रज्ञातानि। शूले हृदयम्।। 42।।
1.8.5.1
स्रुचँ शूर्पं चादायाध्वर्युः प्रत्युपक्रामति।। 1।।
1.8.5.2
व्रीहीणां पशुपुरोडाशमनुनिर्वपति समानदेवतं पशुनैकादशकपालं द्वादशकपालँ वा।। 2।।
1.8.5.3
न पात्राणि प्रोक्षति। नाज्यं निर्वपति।। 3।।
1.8.5.4
पश्चादुत्तरवेदेर्व्युह्यौषधीः पिष्टलेपं निनयति।। 4।।
1.8.5.5
अलंकृत्य जुहूपभृतोरवदाय  इन्द्राग्निभ्यां पुरोडाशस्यानुब्रूहि (भाश्रौ 7.17.11) इत्यनुवाचयति।। 5।।
1.8.5.6
आश्राव्य  इन्द्राग्निभ्यां पुरोडाशस्य प्रेष्य (भाश्रौ 7.17.11) इति प्रचरति।। 6।।
1.8.5.7
औपभृतं जुह्वामानीय  अग्नये पुरोडाशस्यानुब्रूहि, अग्नये पुरोडाशस्य प्रेष्य (तु. बौश्रौ 4.8:121.17) इति प्रचरति।। 7।।
1.8.5.8
आग्नीध्रभागमपायात्येडायै पुरोडाशं प्रत्यभिघारयति।। 8।।
1.8.5.9
दाक्षिणाग्निकौ होमौ हुत्वा कपालानि विमुञ्चति।। 9।।
1.8.5.10
शृतेष्ववदानेषु प्रतिप्रस्थाता पृषदाज्यस्य स्रुवेणोपहत्य वेदोपयामः  शृतँ हविः शमितः (3.10.9) इति पृच्छति।  शृतम् (3.10.10) इति प्रत्याह। समयार्धे द्वितीयम्। प्राप्य तृतीयम्।। 10।।
1.8.5.11
स्वाहोष्मणोव्यथिषे (तु 1.2.114) इत्यूष्माणमनुमन्त्रयते।। 11।।
1.8.5.12
हृदयमवदानेषु कृत्वा शूलं निदधात्यस्पृशन् प्रतिषिद्धानि।। 12।।
1.8.5.13
उत्तरतः परिक्रम्य  जुष्टं देवेभ्यः (1.2.114) इति यथादेवतं पशुमभिघारयति।। 13।।
1.8.5.14
विवाजिनानि कृत्वान्तराग्निँ यूपं च हरति।। 14।।
1.8.5.15
दक्षिणतः प्रतिप्रस्थाता पञ्चहोत्रोत्तरतो बर्हिष्युपसादयति।। 15।।
1.8.5.16
उपस्तृणाति जुह्वामुपभृतीडापात्र्याँ वसाहोमहवन्याम्।। 16।।
1.8.5.17
जुह्वाँ हिरण्य- शकलमवधाय  मनोतायै हविषोऽवदीयमानस्यानुब्रूहि (तैसं 6.3.10.3) इत्यनुवाचयति।। 17।।
1.8.5.18
उत्सादतोऽङ्गानां प्लक्षशाखाया अधि स्वधितिना द्विर्द्विरवद्यति हृदयाज्जिह्वायाः क्रोडात् सव्यात्कपिललाटात् पार्श्वयोर्यक्नो वृक्कयोर्दक्षिणस्याः श्रोणेः पूर्वार्धाद् गुदं त्रेधा विभज्य तस्याणीयसः।। 18।।
1.8.5.19
उपभृति त्र्यङ्गाणाँ स्विष्टकृते समवद्यति दक्षिणस्य कपिललाटस्य पूर्वार्धाद् गुदस्य मध्यात् सव्यायाः श्रोणेः पश्चार्धात्।। 19।।
1.8.5.20
अनस्थीनां दैवतानामिडामवदाय यूषेणोपसिञ्चति।। 20।।
1.8.5.21
अपामोषधीनाँ रसः (1.2.114) इति स्वधितिना यूषमायौति।। 21।।
1.8.5.22
तस्मिन् मेदः पर्यस्यति।। 22।।
1.8.5.23
त्रेधावद्यति जुह्वामुपभृतीडापात्र्याम्।। 23।।
1.8.5.24
वसाहोमहवन्याँ  रेडसि (1.2.114) इति वसाहोमं गृहीत्वा पार्श्वेनापिदधाति।। 24।।
1.8.5.25
जुह्वाँ हिरण्यशकलमवधायाभिघारयति द्विरुपभृतम्।। 25।।
1.8.5.26
इन्द्राग्निभ्यां छागस्य हविषोऽनुब्रूहि (भाश्रौ 7.20.3) इत्यनुवाचयति।। 26।।
1.8.5.27
आश्राव्य  इन्द्राग्निभ्यां छागस्य हविषः प्रेष्य (भाश्रौ 7.20.4) इति प्रचरति।। 27।।
1.8.5.28
अर्धर्चे याज्यायाः प्रतिप्रस्थाता  घृतं घृतपावानः पिबत (1.2.114) इति वसाहोमं जुहोति।। 28।।
1.8.5.29
दैवतैः प्रचर्य वसाहोमशेषेण दिशः प्रतियजति यथा वाजिनेन।। 29।।
1.8.5.30
वनस्पतिं पृषदाज्यस्य।। 30।।
1.8.5.31
सकृदवदाय  वनस्पतयेऽनुब्रूहि (तैसं 6.3.11.4) इत्यनुवाचयति।। 31।।
1.8.5.32
आश्राव्य  वनस्पतये प्रेष्य (तैसं 6.3.11.4) इति प्रचरति।। 32।।
1.8.5.33
औपभृतं जुह्वामानीय  अग्नये स्विष्टकृतेऽनुब्रूहि (शब्रा 3.8.3.34) इत्यनुवाचयति।। 33।।
1.8.5.34
आश्राव्य  अग्नये स्विष्टकृते प्रेष्य (शब्रा 3.8.3.34) इति प्रचरति।। 34।।
1.8.5.35
ऐन्द्रः प्राणः (1.2.114-5) इत्यवदानशेषमिडां च संमृशति।। 35।।
1.8.5.36
उपहूयमानायामध्यूध्नीँ होत्रे हरन्ति वनिष्ठुमग्नीधे।। 36।।
1.8.5.37
भक्षयित्वा मार्जयन्ते।। 37।।
1.8.5.38
वरो दक्षिणा।। 38।।
1.8.6.1
आनुयाजिकीँ समिधमादाय  अग्नीदौपयजानङ्गारानाहरोपयष्टरुपसीद ब्रह्मन् प्रस्थास्यामः समिध- माधायाग्नीत् परिधीँश्चाग्निं च सकृत्सकृत् संमृड्ढि (भाश्रौ 7.21.6+भाश्रौ 3.4.5) इति प्रेष्यति।। 1।।
1.8.6.2
शामित्रादङ्गारानाग्नीध्रोऽग्रतो होतुरन्तर्वेदि निवपति। यथाप्रेषितं च संमार्ष्टि।। 2।।
1.8.6.3
सिद्धमानुयाजेभ्यः।। 3।।
1.8.6.4
पृषदाज्यं जुह्वामानीयाश्रावमेकादशानुयाजान् यजति।। 4।।
1.8.6.5
देवेभ्यः प्रेष्य (बौश्रौ 4.10:125.1) इति प्रथमम्।  प्रेष्य, प्रेष्य (बौश्रौ 4.10:125.2) इत्युत्तरान्।। 5।।
1.8.6.6
असंभिन्दन् गुदस्य प्रतिप्रस्थाता स्थविमतोऽवदाय  समुद्रं गच्छ स्वाहा (1.2.116) इतिप्रभृतिभिर्वषट्कारेवषट्कारे जुहोति।। 6।।
1.8.6.7
मनो हार्दिँ यच्छ (1.2.116) इति हृदयदेशमारभ्य जपति।। 7।।
1.8.6.8
ओषधीभ्यस्त्वा (1.2.116) इति दर्भेषु लेपं निमार्ष्टि।। 8।।
1.8.6.9
अत्याक्रम्य संगृह्य स्वरुं जुह्वामनक्त्यधस्तात् त्रिरुपरिष्टाच्च।। 9।।
1.8.6.10
जुह्वाँ स्वरुमवधाय  दिवं ते धूमो गच्छतु (1.2.100) इति जुहोति।। 10।।
1.8.6.11
ऊर्ध्वँ स्वरुहोमात् प्रागनुदेशाद्यूपो नोपस्पृश्यः।। 11।।
1.8.6.12
सिद्धमा सूक्तवाकात्।। 12।।
1.8.6.13
सूक्ता प्रेष्य (सश्रौ 4.5:442.7, शांश्रौ 5.20.5, भाश्रौ 7.22.5) इति संप्रैषः।। 13।।
1.8.6.14
सिद्धमा पत्नीसँयाजेभ्यः।। 14।।
1.8.6.15
जाघन्या पत्नीः सँयाजयति।। 15।।
1.8.6.16
उत्तानाया देवानां पत्नीभ्योऽवद्यत्यग्नये गृहपतये नीच्या उत्तानाया इडाम्।। 16।।
1.8.6.17
सिद्धमा समिष्टयजुर्भ्यः।। 17।।
1.8.6.18
त्रीणि समिष्टयजूँषि जुहोति।। 18।।
1.8.6.19
शूलेनावभृथँ यन्ति प्राञ्चो दक्षिणा वा।। 19।।
1.8.6.20
शुगसि तमभिशोच यो अस्मान् द्वेष्टि यं च वयं द्विष्मः (तैसं 1.3.11.1) इत्यार्द्रेऽनूदके निखनति।। 20।।
1.8.6.21
धाम्नोधाम्नः (1.2.117-9) इति तद् व्याख्यातम् (द्र. माश्रौ 1.7.4.44)।। 21।।
1.8.6.22
आशासानः सौमनसं प्रजां पुष्टिमथो भगम्। स्वगाकारकृतो मह्यँ यजमानाय तिष्ठतु।। (तु. तैसं 3.5.5.3, 1.1.10.1)  एष ते वायो (3.9.5),  नमः स्वरुभ्यो बृहद्भ्यो मारुतेभ्यः सन्नान्मावगाम् (3.9.11),  अपश्चाद्दघ्वान्नं भूयासम् (3.9.13) इत्यनुदिशति यूपँ यजमानः।। 22।।
1.8.6.23
वेदिं पर्योषति।। 23।।
1.8.6.24
षट्सुषट्सु मासेषु पशुना यजेत सँवत्सरेसँवत्सरे वा।। 24।।
1.8.6.25
नैनमनीजानँ सँवत्सरोऽतीयात्। यद्यतीयान्न माँसमश्नीयादा पशुबन्धात्।। 25।।
1.8.6.26
नातिप्रणीतेषु प्रणीता स्यादन्यत्र वचनात्।। 26।।
1.8.6.27
विष्णुक्रमप्रभृति समानँ याजमानँ याजमानम्।। 27।।