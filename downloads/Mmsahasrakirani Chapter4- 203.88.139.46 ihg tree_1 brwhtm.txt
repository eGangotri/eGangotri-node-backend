श्रीमते श्रीशैलार्यमहागुरवे नमः
श्रीमते हयग्रीवाय नमः
श्रीरस्तु
श्रीमत् श्रीशैलसूरीन्द्रं संप्रणम्य सहस्रशः ।
सहस्रकिरणीग्रन्थेद्वितीयोल्लासमारभे ।।
मृषावादिभिस्तावत् मिथ्यात्वरूपतया पूर्वग्रन्थोक्तेषु प्रकारेषु पञ्चैव कल्पास्सिद्धिचन्द्रिकयोःपरिष्कृत्य प्रदर्शिताः तत्र चसदसद्विलक्षणत्वं मिथ्यात्वमित््याद्यःपक्षःप्रतिपन्नोपाधौ निषेध प्रतियोगित्वमितिद्वितीयः  ।ज्ञाननिवर्त्यत्वमितितृतीयः ।स्वात्यन्ताभावाधिकरण एव प्रतीयमानत्वमितितुर्यः ।सदसद्विविक्तत्वमिति पञ्चमः। एवं पञ्चसु कल्पेषु चत्वारः पक्षाः कण्ठत एव मूले विकल्प्य निरस्ताः । ज्ञाननिवर्त्यत्वमिति विवरणोक्तं कल्पान्तरन्तु यद्यपि कण्ठतो न विकल्पितं तथापि यद्वान्यकिञ्चिदिति सामान्यतो निर्देशस्य तत्रैव तात्पर्यं । तथा निर्देशस्तु ज्ञाननिवर्त्यत्व- मित्थंरूपमिति निष्कृष्य वक्तुमप्रभावद्भिः परैरेव तस्य परस्परविरुद्धानेकरूपतयोपपादनात् परेषामेव तत्र निर्भर इति ज्ञापनार्थ इति विकल्पग्रन्थव्याख्यायामुक्तं । अत एव श्रीमति भाष्ये महापूर्वपक्षे मिथ्यात्वं नाम""प्रतीयमान त्वपूर्वकयथावस्थितवस्तुज्ञाननिवर्त्यत्व''मिति वाक्यं  प्रतिपन्नोपाधौ  निषेधप्रतियोगित्व पर्यवसायितया तत्वटीकायां व्याख्यातं श्रुतप्रकाशिकायान्तु यथाश्रुतार्थकेन केनचित् प्रकारेण परिष्कृत्य पुनस्तस्य सदसद्विलक्षणत्व पर्यवसायित्वं प्रतिपादितं । अज्ञाननिवृत्तेः पञ्चमप्रकाशत्वमातीष्ठमानैः परैरपि स्वमते ज्ञानधीना ज्ञाननिवृत्तिर्दुर्निरूपा अत एव ज्ञाननिवर्त्यत्वं मिथ्यात्वमिति प्रकारचतुष्टयेनोपपादितः पक्षो नोपपद्यत इति च स्पष्टीकृतमेव । अतस्तत्कल्पस्य विशिष्यादूषणेऽपि न क्षतिरिति सूचयितुं मिथ्यात्वसामान्यदूषणेनैव तस्यापि दूषितत्वं भविष्यतीत्यभिसन्दधानः सामान्यदूषणपरवाक्येनैव विशिष्य तद्दूषणं जिज्ञासतामपि विशिष्य तत्कल्पेऽपि दोषव्यक्तिर्यथा भविष्यतीति तथा  तत्पक्षकटाक्षेण  मिथ्यात्व- सामान्यदूषणमेव दुरुद्धरं दर्श्यतिनापि सप्तम इत्यादिना यद्वान्यत् किञ्चिदिति। पूर्वंनिर्दिष्टस्सप्तमः कल्पोऽपि नोपपद्यत इत्यर्थः । अन्यदित्यस्य पूर्वोक्ततत्तत्कोटितावच्छेदकातिरिक्तरूपावच्छिन्नमित्यर्थः । तेन पूर्वोक्तकोटिनामप्यत्रोच्यमान  सामान्यदूषणविषयत्वेनान्यदित्युक्तिर्न  युक्तेत्याशंकाया  नावकाशः  । पूर्वोक्तकोटिष्वन्यतमं वा ज्ञाननिवर्त्यत्वं वा केवलं विनाशित्वं वा  यद्यन्मृषावादिभिर्मिथ्यात्वरूपमंङ्गीक्रियते तेषां न तत्तद्रूपेण साध्यत्वं किन्तु मिथ्यापदप्रवृत्तिनिमित्तत्वेन  सत्यत्ववत्ताज्ञानत्वावच्छिन्नप्रति- बध्यतानिरूपितप्रतिबन्धकतावच्छेदक किञ्चिद्धर्मावच्छिन्नविशेष्यतानिरूपितप्रकारताश्रयत्वरूपं सत्यत्ववदवृत्तित्वरूपं वा यत् सत्यत्वविरोधित्वं तेन रूपेणवा साध्यत्वमभ्युपगम्यते अतो न पूर्वोक्तसिद्धसाधनादि दोषाणामवकाश इति कल्पनमपि नोपपद्यत इत्याशयः । ज्ञाननिवर्त्यत्वत्वादिनैव ज्ञान निवर्त्यत्वं साध्यमिति पक्षस्यापि दूषनिवृर्त्तित्वणमत्र विवक्षितमेव । पूर्वोक्तकोटितावच्छेदकातिरिक्ताञ्च रूपं उक्तरीत्या साधारणरूपं वा  ज्ञाननिवर्त्यत्वत्वादिविशेषरूपं वेति सूचनार्थमेव किञ्चिदित्युक्तिरिति बोध्यं । नन्वेवमपि अन्यदित्युक्तिर्न युज्यते पूर्वोक्तकोटीनां  ताद्रूप्येन साधनेऽपि वक्ष्यमाण-बाधादिदोषावतारादिति  चेन्नसदसद्विलक्षणत्वे साध्ये अप्रसिद्धेरुक्तत्वेन बाधोक्त्यसंभवात् स्वाधिकरणेत्यादि कल्पे च व्याप्यवृत्तित्व प्रवेशाप्रवेशयोस्साध्या प्रसिद्धिसिद्धसाधनयोरुक्तत्वेन बाधासंभवात् । तदनन्तर कल्पत्वे तु बाधस्तत्रैव प्रतिपादित इति अन्यदित्युक्तिर्युज्यत एव कुतो नोपपद्यत इति जिज्ञासायां तत्रावान्तर विकल्पमुखेन तद्दूषणं वक्तुं विकल्पयतितत् किमिति। लोकतः लोकैश्शुक्तिरजतादिषु शुक्त्यादितादात्म्येन प्रतीयमानरजतादिषु विधातुमन्वयितया गृहीतुं आपणिकरजतादिषु शुक्त्यादितादात्म्यभानं विना वस्तुतस्तदधिकरण्य संबन्धित्वेन ग्रह्यमाणेषु रजतादिषु निषेद्धुं तद्वृत्त्यभाव प्रतियोगितया निश्चेतुञ्च शक्यमिति योग्यमित्यर्थः । योग्यत्वञ्च तद्वद्वृत्तित्वं तद्वृत्त्यभावप्रतियोगित्वं चात्र शुक्तिरजतं नाम शुक्त्यन्तर्गतोऽल्पीयान् रजतांशः असद्रजतं आपणादौ पूर्वानुभूतं तदानीं स्मृतं रजतं अनिर्वचनीयं रजतमिति मतभेदेन तत्गतधर्माणां विधिनिषेधयोरेकरूपत्वाभावात् कथं तन्निश्चय इत्याशंकावारणर्थं लोकत  इत्युक्तिः । उक्तरीत्या वादिनां विवादे सत्यपि  उक्तविवादशून्यानां लौकिकानां यो विधिनिषेध-रूपानुमवस्तमादाय उक्तरीत्या विकल्प उपपद्यत इत्याशयः । अथवा लोकतस्सिद्धप्रमाणेन तत्तद्वादिनां परार्थानुमानरूपप्रयोगानधिकरणेनेन स्वारसिकेनानुमानेन प्रत्येक्षण वा यो विधि निषेधानुभवस्तद्विषयभूतमित्यर्थः । यद्यपि तार्किकरीत्या आपणिकरजतस्यैव शुक्तिरजतत्वात्तत्रैवैकस्य धर्मस्य विहितं निषिद्धत्वञ्च न संघटते न च तन्मते तदभावेऽपि क्षतिविरहः सत्यवादिभिस्सर्वैरपि वक्तव्यस्य दूषणस्यैवात्र प्रतिपादनीयत्वात् तथा ग्रन्थप्रवृत्तेरेव स्वारसिकत्वात् तथाप्येकस्मिन् धर्मिण्यपि दशाभेदेन एकस्यैव धर्मस्य विधिनिषेधोपपत्त्या व्याहतिरिति बोध्यं । अत्र किञ्चिदित्युक्तिः सामान्यरूपेण विशेषरूपेण वा साध्यत्वमित्यन्यतर पक्षनिर्बन्धनं विना पक्षद्वयेऽपि वक्ष्यमाणदोषसत्भाव ज्ञापनार्था । अथाशक्यमिति लोकत इत्यादि सर्वमनुषष्यते अशक्यत्वं विधेर्वा निषेधस्य वा उभयोर्वा भवतीति यथा कथञ्चित्तदुभयायोग्यमित्यर्थः ।नाद्य इतिउक्तविधिनिषेधयोग्यो  यो  धर्मः तस्य मिथ्यापदप्रवृत्तिनिमित्तत्वेन सत्यत्वविरोधित्वेन वा सामान्यरूपेण ज्ञाननिवर्त्यत्वत्वादिना विशेषरूपेण च साधनं न संभवतीत्यर्थः  । कुत इत्यत्राहप्रत्यक्षादिभिरिति। विगीतमिथ्यापदप्रवृत्तिनिमित्तवत् सत्यत्वविरोधिधर्मवदिति वा  साधनेऽपि मध्यस्थादीनामयं धर्मो मिथ्यापदप्रवृत्तिनिमित्तं सत्यत्वविरोधि वेति निश्चयोऽवश्यमपेक्षितः तदभावे तादृशधर्मस्यैव सर्वत्रैव सन्देहसंभवेन साध्यतावच्छेदकरूपेण साध्यप्रसिध्यसंपत्तेः धर्मविशेषे तत् प्रकारकनिश्चयश्च तत्र पूर्वोक्तविधिनिषेधयोग्यत्वग्रहणं विना न  संभवति । अनुमानाधीन-विश्वमिथ्यात्वसिद्धेः प्रमापणिकरजतादौ मिथ्येति व्यवहाराभावस्य तवापि संमतत्वेन तद्व्यक्तिधर्म एव मिथ्यापदप्रवृत्ति निमित्तग्रहणसंभवात् आपणिकरजतादौ अनादेस्सत्वारोपस्य त्वयाप्यभ्युपगमत्वेन सत्यत्वनिश्चय सद्भावस्य निर्विवादतया तद्व्यावृत्तधर्म एव सत्यत्वविरोधित्वस्य ग्रहणसंभवाच्च । इत्थञ्च साध्यं प्रसिद्धिवेलायामेव  त्वदुक्तसामान्यरूपावच्छिन्नाभावस्य आपणिकरजतादौ निश्चिततया बाधरूपदोषो दुर्वार इत्यर्थः । अंशतो बाधमात्रं न दोषः ब्रह्मज्ञानेतराबाध्यत्वस्यापि पक्षतावच्छेदककोटिनिवेशकल्पे अवच्छेदकावच्छेदेन बाधोऽपीति  ज्ञापनार्थम् । प्रत्यक्षादिभिरित्युक्तिः क्वचित् प्रत्यक्षेण अनुमानागमाभ्यां च सर्वत्र त्वदुक्तसामान्यरूपावच्छिन्नाभावस्तद्वतोऽपि विशेषरूपेणाभावोऽपि निश्चित इत्याशयः । अत एव ज्ञाननिवर्त्यत्वस्यान्यस्य वा ताद्रूप्येण साधनेऽपि तस्य उक्तविधिनिषेधयोग्यत्वपक्षे आपणिकरजतादौ तदभावनिश्चयस्यावश्यकतया बाध इत्यर्थः ।त्र बाधनिश्चयस्य अप्रमाण्यशंकाग्रस्तत्वाद्युक्तेः नावकाशः तथा सति  साध्यनिश्चयस्यैवा  संभवेनाप्रामाण्यशंकाभावस्य त्वयाभ्युपेयत्वादिति दुर्वारत्वादित्यनेन सूचितं । पञ्चमषष्ठकल्पयोःपूर्वं विशेषरूपेण बाधस्य प्रतिपादितत्वेऽपि न पौनरुक्त्यशंकवकाशः इदानीं सामान्यरूपावच्छिन्नस्य ज्ञाननिवर्त्यत्वादेश्च बाधप्रतिपादनात् । ननु मिथ्यापदं सप्रवृत्तिनिमित्तकं  साधुपदत्वात्  सत्यत्व विरोधित्वं किञ्चिन्निष्ठं धर्मत्वादित्यनुमानाभ्यां सामान्यरूपेण साध्यनिश्चयस्संभवतीति धर्मविशेषे पूर्वोक्तविधिनिषेध योग्यत्वानिश्चयस्यानपेक्षितत्वात् उक्तरीत्या बाधरूपदोषस्यापि नावकाश इति चेन्नमिथ्यापदस्य प्रवृत्तिनिमित्तं किञ्चिदस्तीति ज्ञानेऽपि अयं धर्मः प्रवृत्तिनिमित्तमिति ज्ञानाभावे हेतौ तत् सामानाधिकरण्यस्य गृहीतुमशक्यत्वात् । सत्यतुच्छपदयोः प्रवृत्तिनिमित्तसद्भावेऽपि तदभावात् सत्यत्वस्य केवलान्वयितया तद्विरोधित्वरूपपक्षस्यैवाप्रसिध्या उक्तानुमानासंभवाच्च । कदाचिदुक्तविधिनिषेध निश्चयसद्भावेऽपि वस्तुगत्या बाधरूपदोषस्य सर्वथै वानुद्धाराच्च ।  एवं सति द्वितीयपक्षे उक्तदोषासंभवात् स एव परिग्राह्य इत्याशंकायां तंपक्षं  दूषयतिन द्वितीय  इति । तस्याप्रसिद्धत्वादिति उक्तविधिनिषेधायोग्यस्य मिथ्यापदप्रवृत्तिनिमित्तस्य सत्यत्वविरोधिनो वा धर्मस्याप्रसिद्धत्वादित्यर्थः । लोके तत्पदप्रवृत्तिनिमित्तं हि शक्तिभ्रमंलक्षणाग्रहञ्च विना तत्पदं यत्र प्रयुज्यते तत्र सर्वत्र वर्तमानस्तदितरस्मिन् अवर्तमानश्च यो धर्मस्स एव भवितुमर्हति । न चोक्तानुमान प्रवृत्तेः पूर्वं मिथ्यापदस्यायं प्रयोगविषयः अयं तु न भवतीति विवेक एव लोकानां नास्तीति वक्तुं शक्यं । मिथ्यापदव्युत्पत्तेः उक्तानुमानसाध्यत्वाभावात् भ्रमानन्तरं नात्र  रजतमिति बाधबुद्धौ सत्यां मिथ्यैव रजतं प्रत्यभासिष्ठेति प्रतीतिव्यवहारयोः त्वयैवाभ्युपगतत्वात् तदानीमेवापणिकरजते दृष्टे सति इदं तु मिथ्येति व्यवहारस्य सर्वानुभवसिद्धत्वाच्च । अतः पूर्वोक्तविधिनिषेधयोग्यस्यैव  मिथ्यापदप्रवृत्तिनिमित्तत्वेन लोकतो निश्चितत्वात् तदयोग्यस्य तेन रूपेण साधनं न संभवति । अत एवापणिकरजतशुक्तिरजतादीनां  सत्यत्व-तदभाववत्तया निश्चितत्वात् उक्तविधिनिषेध योग्यस्यैव सत्यत्वविरोधित्वं गृहीतमिति तदयोग्यस्य तद्रूपाभाववत्तया निश्चितत्वात् तेन रूपेण तत् साधनस्य न प्रसक्तिरित्याशयः । एतेन शुक्तिरजतभिन्नवा-पणिकरजतादिभिन्नत्वादिरूपाणां पूर्वोक्तविधि निषेधयोग्यानां परश्श्तधर्माणां सद्भावात् तस्याप्रसिद्धत्वादित्युक्तिःकथमिति वाक्यार्थानभिज्ञचोद्यं नावकाशं लभेत उक्तविधिनिषेधयोग्यानां प्रसिद्धानां धर्माणां मिथ्यापदप्रवृत्तिनिमित्तत्वस्य  सत्यत्वविरोधित्वस्य वा संभवेन   निरुक्तसाध्यतावच्छेदकाक्रान्तस्य तादृशधर्मस्या प्रसिद्धेरित्यर्थस्य दर्श्ितत्वात् । ननु उक्तविधिनिषेधयोग्यस्यैव प्रवृत्तिनिमित्तत्वेन निश्चितत्वेऽपि शास्त्रीयेमिथ्येति व्यवहारे तादृशधर्मस्यैव प्रयोजकत्वनिबन्धभावात् अधिष्ठानाध्यस्तभावप्रयुक्तः सद्रूपब्रह्मतादात्म्यरूप धर्मो ब्रह्मभिन्नत्वविशिष्ट तया मिथ्येति व्यवहारविषयतावच्छेदक इत्यस्माभिस्सवीक्रियते । तस्य च तादृशव्यवहार विषयतावच्छेदकत्वेन ब्रह्मतादात्म्यत्वेनैव वा साध्यत्वाभ्युपगमात् नोक्तरीत्या अप्रसिद्धिर्न वा बाधः । लोकतो मिथ्यापदप्रवृत्तिनिमित्तत्वेन यत्गृहीतं तदभावस्यापणिकरजतादौ निश्चितत्वेऽपि शास्त्रीयतादृशव्यवहार विषयतावच्छेदकधर्मान्तराभावस्या-निश्चितत्वात् ब्रह्मणो लौकिकप्रमाणागोचरतया तत्तादात्म्याभावस्य निश्चेतुमशक्यत्वात् । तादात्म्यस्य भेदसहिष्णुतया शास्त्रजन्यब्रह्मज्ञानानन्तरं  भेदनिश्चयसंभवेऽपि तस्य तादात्म्यबाधनिश्चयरूपत्वाभावात् इत्यत आहतथाविधस्येति। उक्तविधिनिषेधा योग्यस्येत्यर्थः । कस्यचिदन्यस्य कस्यचिदित्यनेन सत्यत्वाविरोधित्वं विवक्षितं अन्यस्येत्यस्य अस्मदंगीकृतादन्यस्येत्यर्थः । तदुक्तिश्च सिद्धसाधनाभावज्ञापनार्था । ब्रह्मतादात्म्यस्य प्रपञ्चेस्माभिरनंगीकृतत्वेन सिद्धसाधनाभावेऽपि त्वया तस्य मिथ्याव्यवहारविषयतावच्छेदकत्वाभ्युपगममात्रेण सत्यत्वविरोधित्वासंभवात् सत्यत्वविरोधिनो मिथ्यात्वस्यासिध्यार्थान्तरं दुर्वारमित्याशयः । तेनाप्युपहितस्येत्युक्त्या प्रमाणसिद्धप्रपञ्चापलापार्थं प्रवृत्तेन त्वया अप्रमाणिकस्य ब्रह्मतादात्म्यरूपस्याधिकस्यापि वस्तुनस्साधनात् विवक्षितविपरीतनिष्पन्न मित्यर्थस्सूच्यते । अक्षतत्वेन मिथ्यात्वरूपक्षतिशून्यत्वेनानिष्टाभावात् । सत्यवादिनाभिष्टं सत्यत्वं तद्विरुद्धमनिष्टं तत्सिद्ध्यभावादित्यर्थः । ब्रह्मतादात्म्ये अधिष्ठानाध्यस्तभावप्रयुक्तत्वादिविशेषण प्रक्षेपे तु साध्याप्रसिद्धि दोषस्पष्ट इति ज्ञेयं । ज्ञाननिवर्त्यत्वस्य ताद्रूप्येण साध्यतापक्षे तु न द्वितीय इत्यादिवाक्यमन्यथैव व्याख्येयं । ननु ज्ञानत्वेन ज्ञानत्वव्याप्यधर्मेण  साक्षात्कारत्वेन  वा  ज्ञानजन्यध्वंस प्रतियोगित्वस्य साध्यतायां नोक्तरीत्या बाधो वक्तं शक्यः । बाधज्ञानानन्तरं शुक्तिरजतादि ध्वंसस्स्या निर्वचनीयवादिभिस्वीकृतत्वेऽपि तस्य लोकानुभवसिद्धत्वाभावेन आपणिकरजतादौ तन्निषेधस्याप्यनु भवसिद्धत्वाभावात् भाविनो ज्ञानाधीनस्य ध्वंसस्येव तदभावस्यापीदानीं प्रपञ्चे निश्चेतुमशक्यत्वाच्च योग्यानुपलं(भार्थ) ब्ध्यभावात् । इत्थञ्च बाधप्रभोत्तरकालिकज्ञानाविषयत्वरूपज्ञाननिवर्त्यत्व शुक्तिरजतापणिकरजतादौ विधिनिषेध विषयत्वेऽपि न क्षतिरिति । अथाशक्यमित्युक्तद्वितीयपक्षाश्रयणेन शंकायां प्रवृत्तायां तमेव कल्पं निराकरोति नद्वितीय इति। तस्याप्रसिद्धत्वादिना तस्य त्वन्मतमात्र-सिद्धस्य ज्ञानत्वेन ज्ञानजन्यध्वंसप्रतियोगित्वरूपस्य साध्यस्य सत्यत्ववादिनं प्रति अप्रसिद्धत्वा- दित्यर्थः  । ज्ञानप्रागभावस्योत्तर ज्ञाननिवृत्तिपूर्वकज्ञानादेर्वा लोके मिथ्यात्वेन व्यवहाराभावात् ज्ञानत्वेनेति विवक्षणेन तद्वारणं त्वयैव कृतं । शुक्तिरजतादौ तस्य लोकानुभवसिद्धत्वाभावाश्च त्वयैव स्वीकृतः । अनिर्वचनीयं तु सत्यवादिना न स्वीकृतमेव । अतस्सत्यवादिमते साध्यप्रसिद्धिर्नास्त्येवेत्याशयः । ननु ज्ञानत्वेन ज्ञानव्याप्यधर्मेण वा ज्ञानजन्यध्वंस प्रतियोगित्वं साध्यमिति न ब्रूमः । येनोक्तदोषस्यात् किन्तु ज्ञानजन्यध्वंसप्रतियोगित्वमात्रं । तच्चोत्तरज्ञान निवर्त्यपूर्वज्ञानादौ  प्रसिद्धमेव । न चैतावता सिद्धसाधन-प्रसक्तिः अवच्छेदकावच्छेदेन सिद्धेरुद्धेश्यत्वात् मूलप्रकृत्यादेः परमाणूनाञ्च नित्यतया सत्यवादिभिः ध्वंसप्रतियोगित्वस्यैवानभ्युपगमात् । न च तस्य मिथ्यात्व रूपत्वाभावान्नेष्ट सिद्धिरिति वाच्यं । तस्यैव ज्ञानत्वव्याप्य धर्मेण ज्ञानजन्यध्वंसप्रतियोगित्वात्मना मिथ्यात्व रूपतायाऽस्मदभिमतत्वात् । अथवा ज्ञाननिवर्त्यत्वं न ज्ञानजन्यध्वंसप्रतियोगित्वं  शुक्तिरजतादेरनुभवविरुद्धस्य ध्वंसस्य कल्पने मानाभावात् अज्ञानादेर्दृश्यस्य ध्वंसाभ्युपगमे  तस्यापि दृश्यत्वत्वेन ध्वंसस्यावश्यकतया  अनवस्थानानिर्मूक्षयोः प्रसंगाच्च । तस्मात् तत्वज्ञानानन्तरं शुक्तिरजतादेः प्रपञ्चस्य चाननुवृत्तिमात्रमेव निवृत्तिः अननुवृत्तिश्च तत्वज्ञानाधिकरणक्षणनिष्ठस्वाधिकरणकालपूर्वत्ववत्भिन्नत्वकत्वं । तच्छुक्तिरजतादौ तत्वज्ञान प्रागभावादौ च प्रसिद्धं चिद्भिन्नत्वावच्छेदेन  तत्साधनस्य विवक्षितत्वाच्च न सिद्धसाधनं । शुक्तिरजतादेरिव मूलप्रकृत्यादेरपि स्वरूपतो निवृत्त्या मिथ्यात्वसिद्धिरप्रत्यूहा । स्वाधिकरणकालेत्यत्र  स्वस्य स्वपरिणामस्य स्वीयसूक्ष्मस्वरूपस्य वाधिकरणीभूतो यः कालः तस्य सर्वस्यापि विवक्षितत्वात् अतो न कश्चिद्दोष इत्याशंकां परिहरतितथाविधस्येति। पूर्वोक्तविधिनिषेधरूपानुभवाविषयस्येत्यर्थः । शुक्तिरजतादेः ध्वंससद्भावपक्षेऽपि तस्य लोकानुभवसिद्धत्वाभावात् अननुवृत्तिमात्रमेव निवृत्तिरिति पक्षेऽपि बाधबुध्यनन्तरं शुक्तिरजताद्यधिकरणकालत्वेन किञ्चित्कालोल्लेखस्यानुभवविरुद्धतया तत्घटिताननुवृत्तेरपि लोकानुभवाविषयत्वात् । एतदुक्तिश्च बाधाभावज्ञापनार्था । अन्यस्येत्युक्तिरपि पूर्ववदेव सत्यवादिनामभिमता दन्यस्येत्यर्थकतया सिद्धसाधनाभावज्ञापनार्था । कस्यचिदुक्तिस्तु सत्यत्वाविरोधित्वपरासती उच्यमानस्यार्थान्तररूपदोषस्योपपादिका । तेनापि उक्तरीत्या ज्ञानजन्यध्वंसप्रतियोगित्वेन निरुक्ताननु वृत्तिशालित्वेन वेत्यर्थः प्रपञ्चस्य मूलप्रकृत्यादिरूपप्रपञ्चस्य अक्षतत्वेन मिथ्यात्वरूपक्षतिशून्यत्वेना निष्टाभावादित्यस्यापि पूर्ववदेव सत्यत्वविरोधि सिध्यभावादित्यर्थः । अपिशब्दस्यापि पूर्ववदेवाशयः । यद्यपि मूलप्रकृत्यादेः ध्वंसोऽस्माकमनभिमत एव तथापि त्वया तत्साधने सिसाधयिषितस्य मिथ्यात्वस्यासिध्या उक्तानुमाने अर्थान्तरं दुर्वारं । नह्यस्माकमनभिमतत्वमात्रेण यत्किञ्चिदपि  त्वया साध्यमानं मिथ्यात्वरूपं भवति  तथासतीश्वरपारतन्त्र्या भावादि साधनेनापि मृषावादिनां कृतार्थत्व- प्रसंगात्  । ध्वसंप्रतियोगित्वं ह्यनित्यत्व रूपत्वेनैव सर्वं संमतं नतु मिथ्यात्वरूपत्वेन । नच वस्तुगत्या मिथ्यात्वरूपतया त्वदंगीकारमात्रेण निर्वाहः साध्यतावच्छेदकावच्छिन्नसिद्धेस्सत्यत्वबुध्यविरोधितया इष्टसिध्यभावात् अतो ज्ञानजन्यध्वंस प्रतियोगित्वं साध्यमिति पक्षो नोपपद्यत  इत्याशयः । एवं निरुक्तरूपाननुवृत्तेस्साध्यत्वेऽपि अर्थान्तरं दुर्वारं । त्वन्मते संसारदशायां पूर्वकालसंबन्धित्वेनावस्थितस्य ब्रह्मणः उत्तरकाल संबन्धं विनावस्थानेन निरुक्तानुवृत्तिमत्वेऽपि मिथ्यात्वशून्यतया निरुक्तरूपाननुवृत्तेः सत्यत्वविरोधित्वाभावादित्याशयः । ननु उक्तरूपज्ञाननिवर्त्यत्वस्य ताद्रूप्येण साध्यतायामर्थान्तररूप-संभवेऽपि सत्यत्वविरोधित्वेन साध्यतायां नार्थान्तरमित्याशंकायां अर्थान्तरपरिहारप्रत्याशया सत्यत्वविरोधित्वरूपेण तत्साधने पूर्वोक्तबाधस्य दुर्वारतया तवेव दोषं दृढतरं  प्रतिपादयतिएवं प्रत्यक्षबाधे निरूपित इति। पूर्वं प्रत्यक्षादिभिरित्युक्तत्वात् अत्रापि प्रत्यक्षानुमानागमरूपं प्रमाणत्रयमपि विवक्षितं साध्यप्रसिद्धिसंपत्यर्थं आपणिकरजतादौ सत्यत्वस्य शुक्तिरजतादौ तद्विरोधिधर्मस्य निश्चयोऽस्तीति त्वयैव स्वीकर्तव्यतया शुक्तिरजतादौ गृहीतस्य सत्यत्वविरोधि धर्मस्यापणिकरजतादौ अभावनिश्चयोऽवश्यंभावीति प्रत्यक्षेणैव बाधः अर्थक्रियाकारित्वादिलिङ्गानुमानेन विश्वं सत्यमित्यादिश्रुत्या च सार्वत्रिको बाधश्च पूर्वमुक्तः सत्वर्थापत्त्यनुपलब्ध्योः प्रामाण्यमश्युपगच्छतां परेषां मते ताभ्यामपि सिद्ध  इति बहुप्रमाणसिद्धत्वात् दृढतर इति सत्यत्वविरोधि धर्मसाधनं सर्वथा निरवकाशमित्याशयः अर्थापत्तिमुपपादयतिअबाध्यत्वेति। अबाध्यत्वंबाधायोग्यत्वं मिथ्यात्वमिति यावत् । तल्लक्षणः तन्निमित्तको यो व्यवहारस्यापणिकरजताद्युपपादनादिरूपस्याविसंवादः अवैफल्यं कटकादिरूप तत्कार्योपधायकत्वं तस्यान्यथानुपपत्तिः उपादीयमानरजतादेस्सत्यत्वाभावे  अनुपपद्यमानत्वं प्रयोजकत्व शून्यत्वमिति  यावत् । विषयस्य मिथ्यात्वे तदुद्देश्यकप्रवृत्त्यादेः स्वजनकेच्छाविषयीभूतफलजनकत्वस्य कृत्राप्यदृश्यमानतया सत्यत्वस्यैव तत् प्रयोजकत्वाभावः सत्यत्वसिद्धेरिति विरुद्धाभावातिरिक्ता भावानभ्युपगमेन सत्यत्वप्रसिद्धिरेव मिथ्यात्वस्य बाधनिश्चय इति भावः । नच व्यावहारिकसत्यत्वमेव कारणकूटनिष्ठं फलोपधायकतावच्छेदकमिति पूर्वमेवोक्तमिति वाच्यं । अबाध्यत्वलक्षणेति विशेषणस्य उक्ताशंकापरिहारार्थमेवोपात्तत्वात् व्यवहारकालाबाध्यत्वरूपव्यवहारिकत्वापेक्षया बाध्यत्वसामान्याभाव रूपसत्यत्वस्यैव लाघवेन तत्प्रयोजकत्वावसायात् । न च त्वदीयाबाध्यत्वसामान्याभावस्य क्वापि व्यभिचारनिश्चयोऽस्ति येन विशेषणान्तर प्रवेशः प्रसज्येतेति भावः । अनुपलब्ध्या बाधमुपपादयतिअभावोपीति। अनुपलब्धिरपीत्यर्थः । अनुपलब्धिरूपप्रमाणस्याभावनिश्चयं प्रत्येव कारणत्वात् सत्यत्वनिश्चयं प्रति कथं कारणत्वमित्याशंकावारणार्थं बाध्यत्वाभावाख्यमित्युक्तिः ।""असत् व्यपदेशा''दिति सूत्रोक्तन्यायेन तत्तद्विरोधि भावान्तरमेव तत्तदभावः तदतिरिक्ताभावकल्पने गौरवात् अतो भावस्य स्वरूपेण निश्चये अनुपलब्धेरकारणत्वेऽपि अभावत्वात्मना निश्चयस्यैव कारणमिति सत्यत्वस्यानुपलब्धिगम्यत्वं न व्याहतमिति भावः बाध्यत्वाभावाख्यमित्यत्र बाध्यत्वंमिथ्यात्वं नतु पूर्वोक्तचतुर्थकल्पमात्रं मिथ्यात्वानुमानं बाधत एवेत्युपपादनादिति ज्ञेयं । ननु अनुपलब्धिमात्रं नाभाव प्रमाणं प्रपञ्चे ब्रह्माधेयत्वाद्यभावस्यापि सिध्यापत्तेः किन्तु योग्यानुपलब्धिः । सा च प्रकृते न संभवति विश्वमिथ्यात्वस्याप्रत्यक्षयोग्यत्वादित्याशंकामनूद्य परिहरतिनचेति। अत्र प्रपञ्चमिथ्यात्वविषये योग्यत्वस्योपपादितत्वात् इति मिथ्यात्वस्येति शेषः । शुक्तिरजतादिषु विधातुं शक्य इति पूर्वग्रन्थेन शुक्तिरजतादिषु मिथ्यात्वस्य प्रत्यक्षयोग्यतायाः उपपादितत्वादित्यर्थः । अथवा प्रतिपन्नोपाधौ अभावप्रतियोगित्वमेव मिथ्यात्वं । तच्च बाधकज्ञाने रजतं प्रतिपन्नोपाधावभावप्रतियोगितया भासत  इति प्रत्यक्षमिति विवरणवाक्येन मृषावादिकुलकूटस्थेनैव मिथ्यात्वस्य प्रत्यक्षताया उपपादितत्वादित्यर्थः । न च प्रतिपन्नोपाधौ निषेधप्रतियोगित्वं मिथ्यात्वमिति कल्प एव तस्य प्रत्यक्षत्व एवमुपपादितमिति  वाच्यं  ।  मिथ्यैव रजतमभासिष्ठेति प्रत्यक्षमंगीकुर्वतां मिथ्यात्वस्य  यत्  किञ्चिद्रूपत्वेऽपि प्रत्यक्षविषयत्वस्य दुश्पन्हवत्वात् तादृशानुभवस्यानिर्वचनीयविषयकत्वं  विना प्रकारान्तरेण निर्वाहे निर्वचनीयस्यैव त्यागापातात् । नचैवमपि शुक्तिरजतादिगतं मिथ्यात्वमेव योग्यं न प्रपञ्चगतमिति वाच्यं । शुक्तिरजतादौ मिथ्यात्वप्रतीतिवत्  आपणिकरजतादौ  तन्निषेधप्रतीतेरपि सर्वानुभवसिद्धतया प्रपञ्चस्य मिथ्यात्वकल्पनमेव निरवकाशमिति वदन्तं प्रति प्रपञ्चमिथ्यात्वमयोग्यमित्युक्तेरकिञ्चित्करत्वात् । आपणिकरजतादौ इदं न मिथ्येति मिथ्यात्वसामान्याभावविषयकतयैव प्रतीतेः सर्वानुभवसिद्धतया तस्याविशेषा-भावविषयकत्वकल्पनायोगात् लोकानामापणिकरजतादौ मिथ्यात्वानुभावाभावस्य त्वयैवमङ्गीकृततया -मिथ्यात्वसामान्याभावानुमेव  प्रतिबन्धकाभावेन तदभावस्य वक्तुमशक्यत्वाच्च । न च पृथिवीत्वादेः प्रत्यक्षत्वेऽपि जलपरमाण्वादौ तत्प्रत्यक्षस्य कारणान्तराभावेन योग्यानुपलाब्ध््यभाववत् प्रकृतेऽपि योग्यानुपलब्धिर्नास्तीति वक्तुं   शक्यं । आपणिकरजतादौ प्रत्यक्षकारणस्य सर्वस्यापि समाधानात् अतोऽर्थापत्त््यनुपलब्धिभ्यामपि बाधनिश्चयस्य जागरूकतया विश्वमिथ्यात्वानुमानं निरुत्थानमे- वेत्याशयः । ननु ताभ्यामपि बाधस्सिद्ध इत्यपिना प्रत्यक्षादिभिः बाधस्य दुर्निवारत्वादित्यत्रोक्तानां प्रत्यक्षादीनां समुच्चयो विवक्षित इति प्रतिभाति । स च न युज्यते अनुलब्धेः पृथक् प्रामाण्यमते अभावस्य प्रत्यक्ष-विषयत्वाभावात्  प्रत्यक्षविषयत्वमते चानुपलब्धेः प्रत्यक्षं प्रति सहकारित्वेन पृथक् प्रमाणाभावादिति चेन्नअर्थापत्त्यनुपलब्ध्योः पृथक् प्रामाण्यवादिनां मते ताभ्यां बाधः । प्रत्यक्षानुमानान्तर्भावमते तु ताभ्यां आगमेन तु सर्वेषां मत इति यथाकथञ्चित् सर्वैरपि प्रमाणैः बाधो वर्तत इति तात्पर्यात् । अथवा यथा तृतीयाभावस्य प्रतियोगिरूपत्वात् घटवत्तानिश्चयो घटाभावाभावनिश्चयश्च घटाभावं प्रति बाधनिश्चयो भवति तथा भावान्तराभाववादिमते यो भावो यस्याभावो भवति तस्य स्वरूपेण निश्चयस्याभावत्वेन निश्चयस्य च प्रतियोगिभूतमभावान्तरं प्रति बाधनिश्चयरूपत्वात् अभावात्मना निश्चयोनुपलब्ध्या स्वरूपेण निश्चयस्तु प्रत्यक्षेणेति अनुपलब्धेः पृथक्प्रामाण्यमंगीकृत्यैव प्रत्यक्षादिभिस्समुच्चय कथनमुपपद्यते । अत एव सत्यत्वनिश्चय एव बाधनिश्चयरूपतया मूले प्रतिपादित इति पूर्वमेवोक्तमिति मन्तव्यं । ननु विश्वमिथ्यात्वप्रतिपादकश्रुतीनां तात्पर्यसन्देहदशायामुक्तानुमानं प्रवर्तते । तथा च तद्विरोध सन्देहेनार्थापत्त्यभावयोः प्रामाण्यं सन्दिग्धमिति अप्रामाण्यज्ञानानास्कन्दितबाध निश्चयाभावात् मिथ्यात्वानुमितेः न विरोध इत्याशंक्य परिहरतिनचानयोरिति। प्रत्यक्षस्य लोकसिद्धशक्ति ग्रहादिसापेक्षशब्द प्रमाणान्तर्गतानां श्रुतीनामप्युपजीव्यतया श्रुत्या  बाधासंभवेऽपि अर्थापत्त्यभावयोः श्रुत्या बाधो दुर्वारः सत्यवादिभिरपि प्रत्यक्षस्यैव श्रुत्यपेक्षयापि प्राबल्याभ्युपगमादित्याशयेन अनयोरिति निर्देशः । तदान्यपर्येति तासां श्रुतीनां आन्यपर्यस्य मिथ्यात्वातिरिक्तार्थ तात्पर्यस्य व्यवस्थापनात्  श्रीमत्भाष्यादौ अस्मिन् ग्रन्थे च वादान्तरे बह्वीभिरुपपत्तिभिः निश्चितत्वादित्यर्थः । उपक्रमोपसंहारादिवत् प्रमाणान्तराविरोधरूपोपपत्तेरपि तात्पर्यग्राहकतया उपजीव्यतया प्रथमप्रवृत्ततया प्रबलप्रमाणभूतैः प्रत्यक्षादिभिः श्रुत्यन्तरेण च विरोधापादके विश्वमिथ्यात्वे श्रुतीनां तात्पर्यासंभवात् तत्तत्प्रकरणानुरोधाच्च तत्तदुचितार्थान्तरे तात्पर्यस्य निश्चितत्वात् श्रुतिविरोध प्रसक्तेरेवाभावात् तत्सन्देहप्रयुक्ताप्रामाण्यसन्देहो नास्त्येव । न च येषामुक्तरीत्या तात्पर्यनिश्चयो नास्ति  तेषामप्रामाण्यसन्देहोऽस्त्येवेति  वाच्यं । तादृशसंशयवतां ज्ञानसामान्य एव अप्रामाण्य संशयस्यावश्यकतया तेषामनुमिति कारणीभूतपरामर्शदि निष्पत्त्यसंभवेन तान् प्रति न्यायप्रयोगासंभवस्य पूर्वमेव बहुधोपपादितत्वात्
इत्थं ज्ञाननिवर्त्यत्वं चन्द्रिकादौ परिष्कृतं
यत्तस्याप्यत्रमूलोक्त्या निरस्तत्वं निरूपितं ।।1।।
तथाप्युक्तानुक्त तत्तत्पक्षसाधनतत्परं
अनूद्य चन्द्रिकाग्रन्थ सर्वशस्सन्निरस्यते ।।
तत्र तावत्सिद्धिःज्ञाननिवर्त्यत्वं वा मिथ्यात्वं । ननु उत्तरज्ञाननिवर्त्ये पूर्वज्ञानेतिव्याप्तिः मुद्गरपातादिनिवृत्ते च घटादावव्याप्तिः ज्ञानत्वेन ज्ञाननिवर्त्यत्वविवक्षायामप्ययं दोषस्समानः । अधिष्ठान साक्षात्कारत्वेन  निवर्त्ये शुक्तिरजतादौ ज्ञानत्वेन ज्ञाननिवर्त्यत्वाभावात् साध्यविकलता । ज्ञानत्वव्याप्यधर्मेण ज्ञाननिवर्त्यत्वविवक्षायां ज्ञानत्वव्याप्येन स्मृतित्वेन ज्ञाननिवर्त्ये संस्कारेतिव्याप्तिरिति चेन्न-ज्ञानप्रयुक्तावस्थितिसामान्यविरहप्रतियोगित्वं हि ज्ञाननिवर्त्यत्वं अवस्थितिश्च द्वेधा स्वरूपेण कारणात्मना च सत्कार्यवादाभ्युपगमात् तथा च मुद्गरपातेन घटस्य स्वरूपेणावस्थितिविरहेऽपि कारणात्मनावस्थिति विरहापातात् ब्रह्मज्ञानप्रयुक्त एव स इति नातीतघटादावव्याप्तिः । अत एव नोत्तरज्ञाननिवर्त्ये पूर्वज्ञाने सिद्धसाधनं न वा वियदादौ ब्रह्मज्ञाननाश्यत्वेऽपि तद्वदेव मिथ्यात्वसिध्यार्थान्तरं । उत्तरज्ञाने लीनस्य पूर्वज्ञानस्य स्वकारणात्मनावस्थानात् अवस्थितिसामान्यविरहानुपपत्तेः शशविषणादाववस्थिति सामान्यविरहेऽपि तस्य ज्ञान प्रयुक्तत्वाभावात् नातिव्याप्तिः रजतादेश्चापरोक्षप्रतीत्यन्यथानुपपत्त्या प्रतिभासकालेवस्थित्यङ्गीकारात् न बाधकं ज्ञानं विना तद्विरह इति न साध्यविकलता । अत एवोक्तं विवरणाचार्यैः अज्ञानस्य स्वकार्ये प्रविलीनेन वर्तमानेन वा सह ज्ञानेन निवृत्तिर्बाध  इति वार्तिककृद्भिश्चोक्तं
तत्वमस्यादिवाक्योत्थश्वसम्यक्धीजन्ममात्रतः ।
अविद्यासहकार्येण नासीदस्ति भविष्यतीति ।।
सहकार्येण नासीदिति लीनेन कार्येण सहनिवर्त्यभिप्रायं सहकार्येण न भविष्यतीति तु भाविकार्य निवृत्त्यभिप्रायमित्यन्यत् । रूप्योपादानमज्ञानं स्वकार्येण वर्तमानेन लीनेन वा सहाधिष्ठानेन साक्षात्कारान्निवर्तते तत्भ्रमोपादानानामज्ञानानां भेदाभ्युपगमादिति न दृष्टान्ते साध्यवैकल्यं । मुद्गरपातनन्तरं घटो नास्तीति प्रतीतिवत् अधिष्ठाज्ञानानन्तरं शुक्त्यज्ञानं तद्गतरूप्यं च नास्तीति प्रतीतेस्सर्वसंमतत्वात् ज्ञानत्वव्याप्य धर्मेण  ज्ञाननिवर्त्यत्वमित्यपि साधु । उत्तरज्ञानस्य पूर्वज्ञाननिवर्तकत्वञ्च न ज्ञानत्वव्याप्यधर्मेण किन्तिवच्छादिसाधारणेन उदीच्यात्मविशेषगुणत्वेन वेति न सिद्धसाधनं । नापीच्छाद्यनिवत्ये स्मृतित्वेन ज्ञाननिवर्त्ये संस्कारेऽतिव्याप्तिः । स्मृतेस्संस्कारनिवर्तकत्वे मानाभावात् स्मृतौ हि जातायां संस्कारो दृढो भवतीत्यनुभवसिद्धम् दृढत्वं च समानविषयसंस्कारानेकत्वमित्ययं  दोषः  । वस्तुतस्तु  साक्षात्कारत्वेन  ज्ञाननिवर्त्यत्वं  अतो न पूर्वोक्तदोषः । नापि निश्चयत्वेन ज्ञानत्वव्याप्यधर्मेण ज्ञाननिवर्त्ये संशये अतिव्याप्तिरिति । अत्रचन्द्रिकाग्रन्थः ""विद्वान्नामरूपाद्वि मुक्त''इत्यादि श्रुत्यर्थे विवदमानं प्रति साध्यान्तरमाहज्ञाननिवर्त्यत्वंवेति अतिव्याप्तिः सिद्धसाधनं ज्ञानत्वेन निवर्त्यत्वेपि  ज्ञानत्वावच्छिन्नकारणताप्रतियोगिककार्यतावन्नाश प्रतियोगित्वेत्यर्थः इयमव्याप्तिः प्रपञ्चनाशनं प्रति ब्रह्मज्ञानस्याकारणता । चरमज्ञानजन्यनाशस्या नाशापत्त्या""विद्वान्नाम रूपाद्विमुक्त''इत्यादिश्रुतिविरोधापत्तेः । तस्य ज्ञानानिवर्त्यत्वात् सत्यत्वापत्तेः । ""अतोन्यदार्त''मित्यादि श्रुति बाधाच्च । तथा च शुक्तिरूप्यादावपि उक्तज्ञाननाश्यत्वे मानाभावात् साध्याप्रसिद्धिरपि बोध्यं । ज्ञानप्रयुक्तेत्यादिज्ञानप्रयुक्तोऽधिष्ठानतत्वज्ञानव्यापको  योऽवस्थितिसामान्यस्य स्वस्वसंस्कारान्य तश्स्स्याभावः  तत्प्रति योगित्वमित्यर्थः । या या अप्रामाण्यज्ञानादिशून्यशुद्धसाक्षात्कारप्रमा सा समानविषयका ज्ञानक्षणावृत्तिः या या  स्वजन्यपटुतमसंस्कारसहितोक्तप्रमा सा उक्ताज्ञानतत्-संस्कारक्षणावृत्तिः सहितान्तोपादानात् उक्तसहितान्यशूद्धप्रमाया उक्तसंस्कारक्षणवृत्तित्वेऽपि न व्यभि चारः  । अत एव जीवन्मुक्तनिष्ठ ब्रह्मप्रमापि तादृशक्षणवृत्तिः या योक्तप्रमा सा स्वसमानविषयकाज्ञान प्रयुक्ततत्वसंस्कारवत्कालपूर्वभिन्ना । तथा च तादात्म्येन उक्तप्रमां प्रति स्वाधिकरणक्षणवृत्तित्वसंबन्धेन उक्तज्ञानतत्संस्कारान्यतरस्याभाव उक्ताज्ञानप्रयुक्ततत् संस्कारान्यतरस्य स्वाधिकरणकाल पूर्ववृत्तित्व संबन्धेना भावश्च व्यापकः तादृशाभाव  प्रतियोगित्वस्याज्ञानतत्प्रयुक्ततत्संस्कारेषु सत्वात् लक्षण समन्वयः । तादात्म्येन तादृशप्रमां प्रति स्वसमानविषयकत्वं कालिकत्वञ्चेति संबन्धद्वयेनाज्ञानतत्-संस्कारान्यतरस्याभावः स्वप्रयोजकाज्ञानसमान विषयकत्वं स्वाश्रयकालपूर्वकत्वं चेति संबन्धद्वयेना-ज्ञानप्रयुक्ततत्संस्कारान्यतरस्याभावश्चव्यापक इति तु निष्कर्षः । नानाज्ञानपक्षे तत् पुरुषीयत्वमपि  प्रमाज्ञानयोः निवेश्यावस्थितिरिति प्रकृतस्यावस्थिति पदस्यार्थाः स्वरूपेण कारणात्मनाचेति अज्ञानतत्-प्रयुक्तस्वरूपेण स्थूलावस्थाकारणीभूतसंस्काररूपेण झटित्यज्ञानसंस्कारस्य स्थूलावस्थोपधायक(वं) जीवन्मुक्तिदशायामस्त्येव । तथर्थमेव तत् स्वीकारात् ननु संस्काररूपे मानाभावः तत्राहसंस्कार्यवादेतिकार्याणां तदधिष्ठानं तत्वसाक्षात्कारपर्यन्तं किञ्चिद्रूपमावश्यकमिति वाच्यं । प्रलयकालोऽदृष्टादिजन्यायाः कार्यावस्थायास्तत्कालसाधकश्रुत्यादिसिद्धत्वात् ""तद्धेदन्तर्ह्यव्याकृतमासी''दित्यादिश्रुत्या तत्काले कार्यस्यानभिव्यक्तरूपेण स्थितिबोधनात् । दण्डापातेन घटो नष्ट इत्यादि प्रत्ययेन दण्डपातादिजन्यनाशावगाहनाच्च । नहि तार्किकादिमतेऽपि कार्यस्यनाश उपलभ्यते परन्तूक्तश्रुत्या घटोनाशत्वमापन्नः पूर्वावस्थैवोत्तरावस्था जातेत्याद्यनुभवेन च सिद्धनाशस्य पूर्वावस्था तादात्म्यान्नोत्त- रावस्था रूपत्वं । न च पूर्वोत्तरावस्थयोस्तादात्म्यमनुपपन्नमिति वाच्यं । भिन्नकालीनयोः प्रतियोग्यनुयोगि-भावसंबन्धस्येव तादात्म्यस्याप्यनुभवबलेन संभवात् तथा  च सर्वदा व्यवहारकाले कार्यस्य तादात्म्यापन्नं किञ्चित् कार्यरूपमस्ति । तत्वदर्श्नं विना तदुच्छेदासंभवादिति । सत्कार्यवादस्सांख्यानापि वा स्माकमपि परन्त्वस्माकं तद्रूपं मिथ्येति विशेषः । ननु  ज्ञानजन्यनाशप्रतियोगित्वमेव ज्ञाननिवर्त्यत्वमस्तु मुद्गरादिना  तु घटादेर्नाशो न जन्यते कपालादेरेव तत्कालावच्छिन्नस्य घटादिनाशत्वान्नचैवं तत्वज्ञानेनापि  कपालादिरूपस्य नाशस्याजननात् घटादावतिव्याप्तिरिति वाच्यं । श्रुतिप्रामाण्यात् ज्ञानकालीन कपालादिनाशस्य ज्ञानजन्यत्वे सिद्धे कपालादिनाशस्यापि घटादादिनाशकत्वेन घटादिनाशस्य ज्ञानजन्यत्वानपायात् तत्राहतथा  चेतिज्ञानप्रयुक्तेत्यादिलक्षणे कृते चेत्यर्थः । ब्रह्महत्यादि एकारस्स इत्यस्योत्तरं योजनीयः तथा च स एवोत्तरसंबन्धेनाज्ञानप्रयुक्ततत् संस्कारान्यतराभावरूपोक्तावस्थिति सामान्याभाव एव ज्ञानप्रयुक्तो ज्ञानाधीनो न तु  घटादिनाशो ज्ञानकालीनकपालादिनाशः । तस्य ज्ञान-जन्यत्वे पश्चान्नाशकाभावेन सत्यत्वापत्तेः । नचोक्तावस्थितिसामान्याभावस्यैव  कालादिप्रपञ्चनाशस्यापि प्रपञ्चसमानकालीनस्यापि ज्ञानप्रयुक्तत्वमुच्यतामिति वाच्यं । नाशस्य प्रतियोगिक्षणावृत्तित्वनियमात् । प्रतियोगिक्षणवृत्तिनाशे मानाभावात् चश्मक्षणस्य स्वेतरसकलदृश्यनाशत्वसंभवेऽपि स्वनाशत्वसंभवेन ज्ञानजन्यनाशप्रतियोगित्वोपपादनासंभवादुक्तावस्थित्यभावविषयकतया ज्ञानात् दृश्यं सर्वं नष्टमिति प्रत्ययोपपत्तेः । तत्वज्ञाननाशकालीनस्योक्ताभावस्य स्वीकारे तस्य नाशकाभावेन सत्यत्वापत्तेः न तु कपालादिनाशो मानाभावादिति । यातीतघटादौ ज्ञाननाश्यत्वलक्षणस्याव्याप्तिः । सा ज्ञानप्रयुक्तेत्यादि कारणान्नेत्यर्थः । ननु उक्तावस्थित्यभावोऽपि न ब्रह्माज्ञानप्रयुक्तः प्रलयादौ ब्रह्मज्ञानं विनापि तत्सत्वेन तस्य ब्रह्मज्ञानानधीनत्वात् तत्राहमुद्गरपातेनेत्यादि। ब्रह्मज्ञानेनादृष्टादिनेत्यर्थः । प्रयुक्तत्वं त्वत्र तृतीयार्थः तस्य च विरहपदार्थद्वयेऽन्वयः । तथा च घटादिस्वरूपविरहस्य ब्रह्मज्ञानान्यप्रयुक्तत्वेऽपि घटादिसंस्कार प्रतियोगिकस्योक्तावस्थितिसामान्याभावस्य  ब्रह्मज्ञानान्याप्रयुक्तत्वेन ब्रह्मज्ञानप्रयुक्तत्वं तस्याक्षतमिति भावः । यदि च चरमक्षणे स्वेत्तरस्येव स्वस्यापि ध्वंसत्वं स्वीक्रियते एकत्रापि तत्र रूपभेदेन ध्वंसत्वं प्रतियोगितानुयोगितयोस्संभवात्  सकलदृश्यत्वेन हि तत्र प्रतियोगित्वं चरमत्वज्ञानाश्रय  तत्क्षणव्यक्तित्वेनानु योगित्वं घटाभावे स नास्तीत्यादिप्रत्ययबलेन  घटाभावादिप्रतियोगिकस्यात्यन्ताभावत्वस्येव ज्ञानात् सर्वदृश्यं नष्टमित्यादि प्रत्ययबलेन सर्वदृश्यप्रतियोगिकस्य चरमक्षणानुयोगिकस्य ध्वंसत्वस्य संभवात्  । तदा ज्ञानप्रयुक्तावस्थित्यादेः ज्ञानाधीनो यस्वस्वीयसंस्कारोभयस्य नाशः तत्प्रतियोगित्वमर्थः उत्तरज्ञाननाश्यत्वमादाय पूर्वज्ञाने सिद्धसाधनात् संस्कारनिवेशः । स्मृतिनाश्य संस्कारकत्वमादायानुभवे सिद्धसाधनात् स्वेत्यस्य निवेशः । संस्कारस्य स्मृत्यनाश्यत्वे तु न तन्निवेश्यं । अवस्थितिश्चेत्यादि अवस्थितिपदार्थोभयरूप इत्यर्थः । ननु मुद्गरपातादिनापि  घटतत्संस्कारयोः नाशसंभवेन नोक्तनाशो ज्ञानप्रयुक्तः तत्राहतथा चेत्यादि। विरहपदे नाशपरे विरहाभावादिति । तथा चोक्त श्रुत्यादिसिद्धो दण्डाद्यनाश्यो घटादिसंस्कारः प्रलयादिनिष्ठ आवश्यक इति भावः । स्वस्वरूपसंस्कारोभयनाशः ज्ञानप्रयुक्त एवेति । स्वरूपनाशात्मकसंस्कार प्रतियोगिकस्य नाशस्यापि स्वरूपनाशत्वेन उभयप्रतियोगिकनाशो ज्ञानप्रयुक्त एवेति नातीतघटादावति व्याप्तिरिति भावः । अथवा ज्ञानप्रयुक्तावस्थित्यादेरयमर्थः अज्ञानप्रयुक्ततत्-संस्कारान्यतरस्य पूर्वोक्त संबन्धद्वयेन योऽत्यन्ताभावो ज्ञानाधीनः तत्प्रतियोगिकत्वं ज्ञाननिवर्त्यत्वमिति पूर्वमते नाशस्येव एतन्मते अत्यन्ताभावस्यापि ज्ञानसमानकालीनस्यापि ज्ञानाधीनत्वं न तत्वज्ञानात् अज्ञानप्रयुक्तमुच्छिद्यते सर्वदृश्य मुच्छिद्यत इति प्रत्ययात् न उक्तात्यन्ताभावत्वस्याविधकत्वे तस्याप्युक्तात्यन्ताभावो ज्ञानाधीनो वाच्यः । एवं तस्यापीत्यनवस्थेति चेन्नपूर्वमते एकस्यैव स्वस्वेतरोकालंन्ताभावस्य संभवात् । ननु प्रलयादौ उक्तात्यन्ताभावस्य ब्रह्मज्ञानं विनापि सत्वेन न स  तत्प्रयुक्तस्तत्राहतथाचेत्यादि। मुद्गरपातेन ब्रह्मज्ञानान्येन ज्ञानप्रयुक्तो ज्ञानाधीनः अथवा ज्ञानप्रयुक्तो ज्ञानाधीनो  योऽवस्थितिसामान्यस्याभावः तत्प्रतियोगित्वं  ज्ञाननिवर्त्यत्वं  स्वात्मकञ्च  स्वसमसत्ताकग्राह्यं तच्च स्वीयसंस्काररूपस्वीयपरिणामादिरूपमेव । ज्ञानेन हि अज्ञानतत् परिणामसामान्यस्यात्यन्ताभावः स्वोत्पत्तिद्वितीयक्षणावच्छिन्नस्साध्यते । साध्यता च तत्र क्षेमसाधारिणी स चाभावस्वान्य-सर्वदृश्यविरोधिक्षणिक इति व्याख्या तद्व्याख्याचतुष्टयंदर्श्रितं । अत एव यथाश्रुतस्य ज्ञान निवर्त्यत्वस्यासाध्यत्वादेव तद्वदेव  पूर्वज्ञानस्योत्तरज्ञाननाश्यत्वे इव । ननूक्तसंबन्धद्वयेन कस्यचित् योऽत्यन्ताभावः तत्प्रतियोगित्वमेवोऽस्तु किमुक्तान्यतरात्यन्ताभावत्वस्य ज्ञानप्रयुक्तत्वस्य वा निवेशेन  । द्वितीयपक्षे किमुक्तनाशत्वस्य ज्ञानप्रयुक्तत्वस्य वा निवेशेन तत्र शशेत्यादि अवस्थिति सामान्यविरह उक्तसंबन्धद्वयावच्छिन्नप्रतियोगिताकात्यन्ताभावप्रतियोगित्वे  चतुर्थपक्षे  तु  तथाचेत्यादि नातिव्याप्तिरित्यन्तोग्रन्थास्संगच्छते । ननु च तत्पक्षे दृश्यसामान्यस्याध्यासिकतादात्म्येनात्यन्ताभावः ज्ञानाधीनः संबन्धान्तरेण वा सतः तादात्म्यस्य भेदप्रतियोगितायामेवावच्छेदकत्वादसंग्रतिः । द्वितीयेध्यस्तसर्व संबन्धेनात्यन्ताभावस्य ज्ञानप्रयुक्ततया प्रतीतिर्विरुद्ध्येदिति चेन्नआध्यासिकतादात्म्यस्य विषयतायास्समवायस्य च स्थानापन्नत्वेनात्यन्ताभावप्रतियोगितायामेवावच्छेदकत्वात् । भेदप्रतियोगितायाः संबन्धावच्छिन्नत्वेमानाभावात् । नचोक्ताभावस्य कैवल्येप्यनुवृत्त्यापातात् ""विद्वान्नामरूपाद्विमुक्त'' इत्यादिश्रुतिविरोध इति वाच्यं क्षणिकस्योक्तत्वात् । ननु शुक्तिरजतादेरपि शशविषाणवदलीकत्वे नाज्ञान प्रयुक्ततत्संस्कारान्यतराभावाप्रतियोगित्वात्  साध्यवैकल्यं  तत्राहशुक्तीत्यादि । तद्विरह इति। अत एव तस्याज्ञानप्रयुक्तत्वमिति  शेषः । अत एवोक्तात्यन्ताभावस्य ज्ञानव्यापकत्वात् ज्ञानाधीनत्वाच्च उक्तनाशस्य ज्ञानाधीनत्वाद्वा स्वाकार्येण स्वप्रयुक्तेन प्रबिलीनेन संस्कारेण वर्तमानेन स्थूलेन सह साहितस्य ज्ञानेन ज्ञानव्यापिका वा ज्ञानाधीना वा निवृत्तिरुक्तात्यन्ताभाव उक्तनाशो वा । अत्रेदं बोध्यंनिवृत्तेर्ज्ञानाधी- नत्वपक्षे ज्ञानोत्पत्तिकालीनेऽप्यज्ञानतत्संबन्धयोः निवृत्तिस्वरूपे अखण्डं वा धर्मरूपं ज्ञानाधीन वन विरुद्धं  । घटादिरूपे तत् प्राणमाववृत्तित्वविशिष्टे घटाद्यधीनत्ववत्  घटतत्प्रागभावः निवर्तत इति धीवत् ""तरति शोकमात्मवित्''  ""सोऽविद्याग्रन्थिं वितरती''त्यादि प्रतीतेः ज्ञानोत्पत्तिकाल  एवा-विद्यानिवृत्त्यनुभवाच्च । इतरदृश्यनिवृत्तौतु ज्ञानसाध्यतापि संभवति ज्ञानोत्पत्त्युत्तरकालीनत्वात् । उक्त साध्यतापि ज्ञानाधीनाग्रिमसमयसंबन्धरूप तादृशदृश्यविरोधित्वविशिष्टे अत्यन्ताभाव एव स्वीक्रियते  । ज्ञानपूर्वकालीनत्व विशिष्टे तादृशात्यन्ताभावे  ज्ञानसाध्यत्वस्याप्रतीतेः । तादृशविरोधित्वञ्च तस्य नानु पपन्नं ।  तत्वज्ञानस्योक्तात्यन्ताभावेतरा दृश्याश्रयकाल  पूर्वत्वविशिष्टान्यत्वनियमात् तादृशात्यन्ता-भावस्यापि क्षणिकत्वं तस्यादृश्याश्रयकालपूर्वत्वविशिष्टान्यत्व नियमादिति भावमज्ञानप्रयुक्त- साहित्यस्याज्ञाने कथनादज्ञानस्य निवृत्तिक्रियायां प्राधान्यलाभात् प्रथममज्ञानस्य पश्चादज्ञानप्रयुक्तस्यनिवृत्तिरिति सूचितं । तत्रापि स्वसहितस्य स्वप्रयोजकाज्ञानस्य निवृत्तिज्ञानप्रयुक्तस्य बाध इति बोध्यं  । अज्ञानप्रयुक्तस्यैव बाध्यत्वव्यवहारात् स्वप्रयोजकाज्ञाने निवृत्ते जीवन्मुक्ते देहादिबाधाव्यवहारात्स्वसहितस्येति। प्रलयादौ घटादेर्निवृत्तिरपि जीवन्मुक्तस्याग्रिमकल्पे संसरिष्यत इन्द्रादयश्चाज्ञाननिवृत्ति सहितेति तस्यास्तं प्रति घटादिबाधत्वाभावात्ज्ञानप्रयुक्तेतिउक्तविवरणवाक्ये निवृत्तिपदमत्यन्ता भावपरमपि वक्तुं शक्यते । वक्ष्यमाण वार्तिकवाक्ये नासीदित्यादिना अविद्यातत्प्रयुक्तसंसर्गाभावस्य बोधनादत एवोक्तं वासिष्ठादौ
दृश्यंनास्तीति बोधेन मनसो दृश्यमार्जनं
संपन्नञ्चेत्तदोत्पन्ना परनिवृणनिवृत्तिरिति -।।
ननु मनस इत्यस्य बोधो मार्जनो वा । आद्ये तत्वज्ञानसाध्यस्य दृश्यसामान्याभावस्य स्वेतरसर्व दृश्यविरोधित्वस्य पूर्वोक्तस्यमङ्गस्तस्मिन् सति तादृशाभावस्य तत्कालीनमनोनिष्ठवृत्तिरूपबोधविषयत्वा संभवात् । अत एव न द्वितीयः उक्तात्यन्ताभावरूपस्य मार्जनस्य मनोनिष्ठत्वासंभवात् । अत एव दृश्येन तदन्वयः तथापि तादृशबोधस्य वृत्तिरूपस्य दृश्यत्वे नोक्तदोषानापाय इति चेन्नउक्तात्यन्ताभावस्य स्वस्वविषयकवृत्तिभिन्न सर्वदृश्यविरोधित्वस्यैव स्वीकारात् । साक्षिभावस्य त्वस्वीकाराद्वा इत्याशयेनाहवार्तिकेत्यादि। लीनेन ज्ञानकालीनसंस्काररूपलयप्रतियोगिना  तथा च तत् ज्ञानस्य वर्तमानत्वेऽपि अतीतकार्य सहितरूपेणातीतत्वादासीदित्यस्य प्रसक्त्या नासीदिति निषेधसंभव इति भावः । भाविकार्येत्यादिकार्य जनकस्यादृष्टादेरत्यन्ताभावात्  तत्कार्यस्यात्यन्ताभावरूपनिवृत्तिः तत्सहिता- ज्ञाननिवृत्तिरित्यभिप्रायकमित्यर्थः । तथा  चादृष्टादिकारणसत्वादग्रे भावितायस्य कार्यस्य प्रवृत्ता तस्यादृष्टाद्य- भावात् ज्ञानप्रयुक्तत्वात् अभावो न भविष्यति इत्यनेन बोध्यत इत्यन्यदिति । कारणाभावप्रयुक्तस्य कार्याभावस्य ज्ञानं विनापि सत्वेन न बाधत्वरूपमिति स प्रकृतानुपयुक्त इत्यर्थः । ननु एकाज्ञानपक्षे तु शुक्तिरूप्यादेः ब्रह्मज्ञानं बिना निवृत्त्यभावेन तत्र ज्ञाननिवर्त्यत्वस्योक्तानुमानपूर्वमग्रहणं अव्याप्तिग्रहासंभवस्तत्राहरूप्यस्येत्यादि कैवल्यमग्रहः। तथा च नानाज्ञान पक्ष एवेदं वाच्यं । वस्तुतस्तु एकज्ञानपक्षेऽपि दोषजन्यधीविषयत्वेन शुक्तिरूपत्वादिज्ञाननिवर्त्यत्वमनुमाय व्याप्तिग्रहसंभवः । ननु पूर्व इवोत्तरोप्यवधिः दृश्यादेर्नास्त्येव तदुक्तं प्रलयस्याप्यस्वीकर्तृभिः मीमांसकैः न कदाचिदनीदृशं जगदिति आस्तां तत्वज्ञानमात्यन्तिकदुःखनाशस्य  नित्यसुखसाक्षात्कारस्य मोक्षस्य वा हेतुः ""तरति शोकमात्म- वित् '' ""आनन्दं ब्रह्मणो रूपं तच्च मोक्षे प्रतिष्ठितं'' इत्यादिश्रुतेः । उक्तनिवृत्तिप्रयोजकं तु कुतस्तत्राहमुद्गरेत्यादिपातानन्तरं पातोत्पत्तिरूप्यवधार्यकशून्यकाले पातोत्पत्तिक्षण इति यावत् । घटो नास्तीति स्वाश्रयं कालपूर्वकत्वसंबन्धेन घटो नास्तीत्यर्थः । एवं ज्ञानानन्तरमित्यादिदृष्टान्तेत्यर्थः ।रूप्यञ्चेतिचकारात्  तत्कारणज्ञानसंबन्धग्रहणं । ज्ञानसाध्यनिवृत्तिपक्षे तु अनन्तरपदयोःउत्पत्त्यवहितोत्तरक्षणे  इत्यर्थः । नास्तीत्यस्याद्यस्य मुद्गरपातप्रयुक्ता द्वितीयस्य ज्ञानप्रयुक्ता निवृत्तिरस्तीत्यर्थः । अनन्तरमिति च सावधारणं तथा चास्तीत्यस्य वर्तमानार्थकत्वेन इदानीमेव मुद्गरपात प्रयुक्ता निवृत्तिः न तु क्षणान्तर इति धीर्यदेतत्क्षण एव ज्ञानप्रयुक्ता सर्वदृश्यनिवृत्तिः न तु क्षणान्तरे सार्वलौकिक  धीबलादुक्तनिवृत्तिप्रयोजकत्वं ज्ञानस्योक्तं तदनुसृत्य पूर्वोक्तव्याप्तीनां कल्पनमपीति भावः ।  ननु उक्तव्याप्तीनां ग्राहकस्तर्कः कः इति चेत् दण्डपातोत्पत्तिक्षणोयोयं स घटसमवायी तद्देशावच्छेदेनाघटवत् कालात् पूर्वो नेति व्याप्तौ स यदि तदा न स्यात् तदोक्तपूर्वत्वेन प्रतीयते चेति च तत्वप्रमाययाः  सा स्वसमानविषयका  ज्ञानप्रयुक्तवत् कालपूर्वान्नेत्यादिव्याप्तौ सा यदि तथा न स्यात् तदोक्तपूर्वत्वेन प्रमीयेतेत्यादि तर्के स ग्राहकः यदि चैवं न स्वीक्रियते तदा दुःखनाशस्य  तत्वज्ञानसाध्यत्वेऽपि तदधिकरणक्षणे दुःखं कुतो नोपलभ्यते कुतोनानुवर्तते नाशस्य प्रतियोगिसमानकालीनत्वनियमादिति  चेन्नउक्तनियम एव हेतोः पूर्वत्वात् । अथ नाशजनकदण्डपातादिसमूहाश्र्रयणस्य घटाद्याश्रयकालपूर्वत्वाभावनियमादिति चेत् तर्हि दण्डपातादेरुक्तविशेषणं विनाप्युक्तनियमस्य त्वया स्वीकारात् । प्राभाकरादिमते नाशस्य तदधिकरणरूपस्य दण्डपाताद्यजन्यत्वेन तादृशनियमस्यैव स्वीकाराच्च तत् ज्ञानेप्युक्तव्याप्तिः प्राभाकरादिभिः त्वयापि स्वीक्रियते तथा च  तद्वदेव मन्यन्ते प्रमायामुक्त पूर्वत्वाभावनियमेन कोऽपि दोष इति चोक्तविशेषण  विशिष्टदण्डपातादेरेव तथानियमः प्राभाकरादिमते  घटादिचरमक्षणरूपनाशो दण्डपातादिजन्यः तदुत्तरक्षणरूपस्य तत् क्षणनाशस्यापि  घटादिनाशत्वात्  अग्रेऽपि तन्नाशव्यवहार इत्युच्यते तदा तत् ज्ञानस्थलेऽपि तथा दर्श्ितमेव  ब्रह्मज्ञानोत्पत्तिद्वितीयक्षणस्य तूत्तरक्षणासिद्धेः । तन्नाशस्याग्रे निवृत्तिरिति स एव दृश्य-स्वरूपमर्यादा । ब्रह्मज्ञानं वा सर्वथापि ब्रह्मज्ञानमस्थिराया निवृत्तेः । न जनकमिति । सत्वज्ञानव्यापकतावच्छेदकं यदज्ञानं तत् संस्कारभावत्वाज्ञानप्रयुक्तत्वात् । संस्कारान्यतरभावत्व- योरन्यतरतदाश्रयप्रतियोगित्वमज्ञानतत्प्रयुक्ततत्  संस्कारसाधारणं ज्ञाननिवर्त्यत्वं ज्ञानाधीनतावच्छेदकं यदुक्तान्यतरतदाश्रयप्रतियोगित्वं वा ज्ञानसाध्यता वच्छेदकमज्ञाननाशत्वं । अज्ञानप्रयुक्तनाशत्वञ्च तयोरन्यतरवत्वं वा तादृशं यदज्ञानाभावत्वमज्ञान प्रयुक्ताभावत्वं च तयोरन्यतरवत्वं वा ज्ञानप्रयुक्तनिवर्त्यत्वं तदाश्रयप्रतियोगित्वं वा ज्ञाननिवर्त्यत्वं पूर्वोक्त  संबन्धेनाभावो निवेश्यत इति दिक् । उदीच्यात्म-विशेषगुणत्वेन विभुविशेषगुणत्वेन सामानाधिकरण्य स्वपूर्वत्वोभयसंबन्धेन नाशत्वमिति नातिप्रसंगः  । यथाश्रुतेऽयमानाधिकरणयोग्यविभुविशेषगुणत्वेन नाश्यत्वात् शब्दं प्रति नाशकत्वा सम्भवात् अथवा सामानाधिकरण्यस्य निवेशे   प्रयोजनाभावात् आत्मगुणत्वेनैव नाशकत्वं लाघवादाहउदीच्यत्वेनेति। उदीच्यत्वव्यापिका योग्यविभुविशेषगुणनाशकतेत्यर्थः । तथा च ज्ञानत्वेच्छात्वादि प्रत्येकरूपेण जातिविशेषेवा  सेति भावः । सिद्धसाधनादीत्यादिपदेन उक्तार्थान्तरमनुभवसिद्धं विलक्षणं स्मृति रूपकार्यानु मेयं । ननु विलक्षणस्मृत्या विलक्षण एव संस्कारोनुऽमीयते । तथा च स्मृत्या पूर्वसंस्कारो नश्यत्येव तत्राहदृढत्वञ्चेति।समेत्यादितथा  च समानविषयत्व सामानाधिकरण्योमयसंबन्धेन संस्कारविशिष्ट संस्कारत्वेन तत्समनियतजातिविशेषेण वा विलक्षणस्मृतिहेतुत्वे स्वीकृतेऽपि स्मृतेस्संकारं प्रति नाशकता न कल्पयते गौरवादिति भावः । न च स्मृतिधारापत्तिः उद्बोधकविच्छेदात् संशये विपरीतज्ञानेन न विपरीतज्ञानस्यानादिसंसर्गाभाव एव निश्चयरूपप्रतिबन्धकप्रयुक्तो न तु नाशः अतः कथं विपरीतज्ञानेऽतिव्याप्तिः । ज्ञानजन्यनाशस्यैव हि प्रकृतलक्षणे निवेशोऽन्यथोत्तरज्ञाननाश्यत्वमादाय सिद्धसाधनस्योक्त्यसंभव  इति  चेत्सत्यं यदि  ज्ञानप्रयुक्तात्यन्ताभावप्रतियोगित्वं ज्ञाननिवर्त्यत्वं स्वीकृत्यैव तन्नाशकस्यापि तदत्यन्ताभावप्रतियोगित्वं स्वीक्रियते उत्तरज्ञानात् पूर्वज्ञानात्यन्ताभाव इति धीश्च स्वीक्रियते तदापि साक्षात्कारत्वेन प्रयोजकतानिवेशेन विपरीतज्ञानातिव्याप्तिः वारयितुं शक्यत इति भावः । नच तथापि प्रवृत्तिप्रागभावेऽतिव्याप्तिरूपादानप्रत्यक्षस्य साक्षात्कारत्वेन प्रवृत्तिरूपं तन्नाशकत्वादिति वाच्यं । प्रागभावस्यानङ्गीकारात् । नाशत्वेनात्यन्ताभावत्वेन वा प्रयोग्यतानिवेशाद्वा । ननु स्पर्शनादिरूपे शुक्त्यादिसाक्षात्कारे सत्यपि  चाक्षुषादिरूपस्य रजतादिभ्रमस्य उत्पत्त्या तदिन्द्रियप्रयोज्य रजतादिभ्रमइष्टज्ञाने तदिन्द्रियप्रयोज्यशुक्त्यादिधीत्वेन निवर्तकत्वमावश्यकं  तथाच साक्षात्कारत्वेन न तदिति चेन्नवन्ह्यादेः स्पार्श्नाद्युत्तरंतत्र तदन्यत्वचाक्षुषाद्यापत्तेः तस्येष्टत्वेनानुभवविरोधात् । क्वचित् भिन्नेन्द्रियाज्ञानस्याऽनिवर्तकत्वं तु  तत्राप्रामाण्याज्ञानात् समानेन्द्रियजत्वान्तर्भावेन निवर्तकत्वस्वीकारेऽपि यत् विशेषयोरिति न्यायेन साक्षात्कारत्वेनापि निवर्तकत्वस्वीकाराच्च न च सेतुदर्श्रननाश्यपापेऽति- व्याप्तिः ।।
""सेतुं दृष्ट्वा समुद्रस्य ब्रह्महत्यां व्यपोहतीति''
स्मृत्या सेतुचाक्षुषत्वेनैव तत्र निवर्तकत्वबोधनादिति भावः । अत्रोच्यतेयदुक्तं तादात्म्य संबन्धेनाप्रामाण्यज्ञानादिशून्यत्वजन्यपटुतमसंस्कारसहितशुद्धसाक्षात्कारप्रमां प्रति स्वसमान- विषयकत्वकालिकोभयसंबन्धेनाज्ञानतत्संस्कारान्यतरस्य तत्प्रयोजकाज्ञानसमानविषयत्व आश्रयकालपूर्वत्वोभयसंबन्धेनाज्ञानप्रयुक्ततत्संस्कारान्यतरस्याभावश्च व्यापक इति तादृशाभाव प्रतियोगित्वमेव ज्ञाननिवर्त्यत्वमिति । तदयुक्तं तथा हि ब्रह्माज्ञान  व्यतिरिक्तशुक्तिरजतादिसमहतुभूता पल्लवाज्ञा नाभ्युपगमेन इदं लक्षणमुक्तं आहोस्वित् एकमेवाज्ञानमित्यभ्युपगम्य । उभयथापि शुक्तिरजतादौ तव दृष्टान्त त्वेनाभिमते साध्यवैकल्यं आद्ये  तु  शुक्त्यादिसाक्षात्कारप्रमायामुक्तसंबन्धेनाज्ञानाभावासंभवेऽपि शुक्तिरजतादि भ्रम तत्बाधानन्तरं तज्जन्यसंस्कारादे रहो  मया  भ्रान्तमिति भ्रान्तिविषयक स्मृतेश्चानुभवसिद्धाया भ्रान्त्यनुभव प्रयोज्यतया भ्रान्तेश्चशुक्त्यज्ञानप्रयोज्यतया तादृशस्मृतेरप््यज्ञानप्रयुक्तत्वात् तदधिकरण-कालपूर्वत्वस्यैव शुक्तिसाक्षात्कारादौ सत्वेनोक्तसंबन्धद्वयेन तादृशाज्ञानप्रयुक्तसामान्याभावस्य वक्तुमशक्यत्वात् । अज्ञानोपादानकत्वरूपाज्ञानप्रयुक्तत्व निवेशे जीवेशभेदाद्यनादिपदार्थासंग्रहापातात् । स्वरूपसंबन्धरूपस्य प्रयोज्यत्वस्य साक्षात्परंपरासाधारणस्य विवक्षणीयतया तादृशस्य शुक्त्यज्ञानप्रयुक्तत्वस्य भ्रान्तिविषयक संस्कारस्मृत्यादावप्यक्षतत्वात् । द्वितीयकल्पे तु अज्ञानस्यैवा निवृत्त्या दृष्टासिद्धिस्फुटैव । अत एवोक्तनियमस्य तत्र व्यभिचारोऽपि स्पष्टः । ननु  शुद्धब्रह्मसाक्षात्का-राभिप्रायकतयैवायं नियम उक्तः अतो न व्यभिचारः नापि दृष्टान्तासिद्धिः उक्तसंबन्धद्वयेन ज्ञानव्यापका-भावप्रतियोगित्वस्यैव मिथ्यात्वरूपत्वात् । शुक्तिरजतादेरेव उक्तसंबन्धद्वयेन योऽभावस्तमादाय तत्र लक्षणसमन्वसंभवेन सामान्याभावासंभवेऽपि क्षति विरहादिति चेन्न तादात्म्यसंबन्धेन ज्ञानविशेषं प्रति उक्तसंबन्धद्वयावच्छिन्नप्रतियोगिताकाभावस्य तत्तदभावत्वेन व्यापकत्वविवक्षायां शुक्त्यादि साक्षात्कारं प्रति  तत्तत्शुक्त्यादेः साक्षात्कारं  प्रति बा उक्तसंबन्धद्वयेन तत्तत् घटाद्यभावस्यापि व्यापकत्वसंभवेन घटादेरपि शुक्ति साक्षात्कारनिवर्त्यत्वस्य तत एव मिथ्यात्वस्य च प्रसंगात् स्वप्रयोजकाज्ञानसमान-विषयकत्वाभावादेव तेन संबन्धेन तदभावस्यापि सत्वात् शुक्त्याद्यज्ञान प्रयुक्तत्वाभावत्वेन व्यापकत्वं तु न संभवतीत्युक्तमेव स्वप्रयोजकाज्ञानसमानविषयकज्ञानव्यापकत्व विवक्षायां तु संबन्धद्वयविवक्षणं  व्यर्थम्  । केवलं स्वाधिकरणकालपूर्वत्वसंबन्धेनैवाभावस्य वक्तुं शक्यत्वात् । अत एव स्वप्रयोजका-ज्ञानविशिष्टस्वाभावस्य  व्यापकत्वविवक्षापि प्रत्युक्ता । किञ्च येन येन संबन्धेन यद्यत्र संबद्धं तेन तेन संबन्धेन तस्य तत्राभावो वर्तत इति त्वयाभ्युपगतत्वेन स्वाधिकरणकालपूर्वकत्वसत्वेऽपि तेन संबन्धेन तदभावस्य संभवादुक्ताभावो न ज्ञाननिवर्त्यत्वरूप इति वक्तुमशक्यं । उक्त संबन्धद्वयेन प्रतियोग्यधि-करणाप्रसिध्या प्रतियोगिवैयधिकरण्यस्यापि विवक्षितुमशक्यत्वात् । किञ्च स्वजन्यपटुतमसंस्कार  सहित-शुद्धब्रह्मसाक्षात्कारप्रमाया उक्तसंबन्धद्वयेनाज्ञानप्रयुक्ताभाववत्वमसंभवदुक्तिकं । स्वजन्यसंस्कारस्यैव निरुक्तसंबन्धद्वयेन तत्र सद्भावस्यावश्यतया तदभावासंभवात् । न च स्वाधिकरणकालपूर्वत्वं न स्वाधिकरणकालपूर्वकालवृत्तित्वं येन संस्कार लक्षणपूर्वक्षणभूतस्वोत्पत्तिक्षणवृत्तितया तदभावो न स्यात् किन्तु  स्वोत्पत्तिक्षणोत्पत्तिकध्वंसप्रतियोगित्वस्थानीयमखण्डमेव पूर्वत्वं स्वीक्रियते तादृशञ्चाज्ञान  प्रयुक्तनिरूपितं पूर्वत्वं संस्कारसहितायामप्युक्तप्रमायां नास्तीति न दोष इति वाच्यं  तादृशप्रमापूर्वकालिकानां प्रमोत्तरकालानुवृत्तावपि निरुक्ताभावसं(बन्धेन) भवेन तस्य सर्वथैव निवृत्तिरूपत्वासंभवात् नच स्वजन्यपटुतम संस्कारसहितेति विशेषणं तादृशसंस्कारोत्पादनयोग्यतापरं पूर्वपूर्वस्वजातीय प्रमाजनित संस्कारसाहित्यपरं वा  स्व पदस्य तादृशप्रमात्वावच्छिन्नपरत्वात् अतो न कश्चिद्दोष इति  वाच्यं । चरमप्रमाया अपि संस्कारजनकतावच्छेदक रूपाक्रान्ततया  संस्कारोत्पादकत्वावश्यंभावात् । न हि त्वदुक्तनियममात्रं सत्यां सामग्रयां कायार्ेत्पत्तिं निवारयेत् । नचोक्तनियमेन संस्कारोपादानादेः कस्यापि तादृशप्रमोत्तरक्षणे असंभवादेव न संस्कारोत्पाद इति वाच्यं । प्रमोत्पादानन्तरं यस्य  कस्याप्यभावाभ्युपगमे अज्ञानप्रयुक्तस्य तस्यैव सद्भावेन तदधिकरणकालपूर्वत्वाभावासंभवात् तदनभ्युपगमे च कार्यानुत्पादस्य वक्तुमशक्यत्वात् प्रमोत्पत्तिक्षणे  तदाश्रयसद्भावस्यावश्यकत्वेन तदभावासंभवात् कारणाभावस्य कार्याभावं प्रति प्रयोज कत्वात्  । निरर्थकगौरवप्रसंगेन यत्किञ्चिन्निष्ठकारणाधिकरणकालपूर्वत्वाभावादेः कार्याभाव प्रयोजकत्ववाचो युक्तेरप्ययोगात् । अपि च जीवेशभावादेः प्रमोत्तरकालमनुवृत्तावपि तस्याज्ञानप्रयुक्तत्वाभावेन स्वप्रयोजक ज्ञानसमानविषयकत्वस्य तं प्रति  व्यधिकरणसंबन्धतया  तत्घटितसंबन्धद्वयेन तदभावस्य वक्तुमशक्यतया निरक्ताभाव प्रतियोगित्वस्य ज्ञाननिवर्त्यत्वरूपत्वस्य मिथ्यात्वरूपत्वस्य चासंभवात् । तत्साधनेऽर्थान्तरं दुर्वारं । किञ्च ज्ञाननिष्ठतादृशाभावप्रतियोगित्वमुपेक्ष्य तादात्म्यसंबन्धेन  तादृशज्ञानव्यापकाभाव प्रतियोगित्वपर्यन्तविवक्षणं  व्यर्थं । न च तन्निष्ठाभावप्रतियोगित्वमात्रं न तन्निवर्त्यत्वं ज्ञानसमानकालिकोदासीन पदार्थेऽप्युक्ताभावसंभवेन दृश्यसामान्यस्य शुक्तिरजतादेर्वा तन्निवर्त्यत्वस्यापि प्रसंगादिति व्यापकत्वनिवेशन सार्थकमिति वाच्यं । तद्व्यक्तित्वावच्छिन्नं प्रति व्यापकत्वस्यापिसंभवेन व्यापकता निवेशेप्युक्तदोषतादवस्थ्यात् । किंञ्च कदाचिदप्यज्ञाननिवर्तकस्य ज्ञानस्यानुदयेन ज्ञानसामान्ये स्वस्वप्रयोजकाज्ञानसमानविषयकत्वघटितसंबन्धद्वये  नोक्ताभाव संभवात् अर्थान्तरं । शुद्धब्रह्म साक्षात्कारत्वेन तन्निवेशे दृष्टान्तस्य साध्यवैकल्यं सत्यवादिनं प्रति साध्याप्रसिद्धिश्च । अधिष्ठानतत्-साक्षात्कार  निवेशेप्यधिष्ठानत्वस्वरूपविकल्पे सत्यर्थान्तरमप्रसिद्धसाध्यत्वं वा दुर्वारं । एवं ज्ञान- प्रयुक्तत्वस्य व्यापकतारूपत्वे  तस्यासत्यतिव्याप्तिवारणार्थतावर्णनपरस्वमूलग्रन्धविरोधः  । असतोऽपि स्वव्यधिकरणीभूत उक्तसंबन्धद्वयेनाभावस्य ज्ञानव्यापकतासंभवात् । अत एव प्रतियोगितायां व्यधिकरणसंबन्धानवच्छिन्नत्व निवेशेन केषाञ्चिद्दोषानां वारणमपि प्रत्युक्तं । उक्तमूलग्रन्थासांगत्यप्रसंगेन तादृशविवक्षायाः कर्तुमशक्यत्वात् तस्मादाद्यपक्षस्तावदनुपपन्नः । अत एव तृतीयोऽपि निरस्तप्रायः । अज्ञानप्रयुक्ततत्संस्कारान्यतरस्य पूर्वोक्तसंबन्धद्वयेन योऽत्यन्ताभावो ज्ञानाधीनः तत्प्रतियोगित्वं ज्ञाननिवर्त्यत्वमित्युक्तौ व्यधिकरण संबन्धावच्छिन्नाप्रतियोगिताकाभावस्य ज्ञानाधीनत्वासंभवात् अतिव्याप्तेरुक्तार्थान्तरस्य च परिहारोऽपि दृष्टान्तस्य साध्यवैकल्यं सत्यवादिनं प्रति साध्याप्रसिद्धिरित्यादीनां दोषानामप्यपरिहारात् । ज्ञानप्रयुक्तो  योऽज्ञाननिष्ठः कालिकसंबन्धेनाज्ञानतत्संस्कारान्यतरस्यस्वाश्रय-कालपूर्वत्वसंबन्धेनाज्ञानप्रयुक्ततत्  संस्कारान्यतरस्य  चाभावः तत्प्रतियोगित्वस्यैव  ज्ञाननिवर्त्यता-रूपत्वसंभवेन  ज्ञानाधीनत्वविवक्षायां संबन्धद्वयनिवेशनस्य व्यर्थत्वाच्च । ननु ज्ञानप्रयुक्तोच्छेद प्रतियोगित्वं ज्ञाननिवर्त्यत्वमित्येवात्र विवक्षितम् उच्छेदश्च स्वस्वीयसंस्कारान्यतराधिकरणकालनिष्ठस्वस्वीय संस्कारान्यतराधिकरणकालपूर्वत्ववत् भेद एव । अतो न कस्यचिद्वैयर्थ्यं न वा । दृष्टान्तस्य साध्य वैकल्यं नाप्यर्थान्तरमिति  चेत्मैवंतथा  विधस्येत्यादि मूलवाक्योक्तस्यार्थन्तरस्य कथञ्चिदप्यपरिहारात् । तत्र हि संसारदशायां कालसंबन्धित्वेनावस्थितस्य ब्रह्मणो मुक्तौ स्वरूपमात्रावस्थानेन निरुक्तोच्छेदवत्तायामपि सत्यवन्निरूक्तोच्छेदसिध्या खण्डकालमात्रनिवर्तावपि मूलप्रकृतिजीवेशभेदादिप्रपञ्चस्य सर्वस्यापि शाश्वतिकावस्थानसंभवात् सत्यत्वस्यापि विरोधादित्यर्थान्तरमित्यर्थो व्याख्येयः । एवं तार्किकमते महाप्रलयदशायामनन्तानां परमाणूनां चेतनानां भेदनामत्यन्ताभावानां ध्वंसानां अवस्थानेन स्वाश्रयकालवृत्तिर्यस्वाश्रयकालपूर्वत्वाभावस्तत्प्रतियोगित्वं निराबाधं । आत्मनां निश्श्ेशकर्मक्षयाभावे महाप्रलयस्यैवासंभवात् तत्प्रयोजकस्य निश्श्रेव कर्मक्षयस्य ज्ञानप्रयुक्ततया निरुक्तोच्छेदस्यापि ज्ञानप्रयुक्तत्वमक्षतमिति  तान्प्रतिनिरुक्तरूपज्ञाननिंवर्त्यत्वसाधने सिद्धसाधनं । एवं विशिष्टाद्वैतसद्धान्तेऽपि सर्वमुक्तिदशायं जडप्रकृतेरीश्वरात् परस्परञ्च मिथो भिन्नानामनन्तकोटि जीवानां तदीयगुणादीनाञ्चावस्थानेपि कालतत्वस्य क्षणाद्यात्मना तत्तत्कार्यानुगुणपरिणाम हेतुभूतकर्मविशेषाभावात् प्रकृत्यादेरिव स्वरूपेणावस्थित्या प्रकृत्यादौ सर्वत्र स्वाश्रयकालवृत्ति स्वाश्रयकालपूर्वत्वाभावप्रतियोगित्वं वर्तत एव  । तदानीं जन्यकालानभ्युपगमात् महाकालमात्र  संबन्धितयावस्थानेऽपि तस्यानादितया तदवधिकपूर्वत्वस्य कुत्रापि वक्तुमशक्यत्वात् तादृशावस्थानञ्च मोक्षहेतुभूततत्वज्ञानप्रयुक्तमेवेति निरुक्तरूपज्ञाननिवर्त्यत्वस्य सिद्धान्तिनः प्रति साधनेऽपि सिद्धसाधनमेव । अत  एव ""सकृद्दिवा  हैवास्य भवती''ति मुक्तं प्रति प्रकाशैकमयस्य भाविनस्सर्वस्यापि कालस्यैकदिवसरूपत्वं श्रूयते । मास्तु  सिद्धसाधनं  निरुक्तरूपोच्छेदकस्य सर्वस्यापि स्वरूपनिवर्त्यं विनैव संभवादर्थान्तरं दुरुद्धरमेव । किञ्च स्वाश्रयकालपूर्वत्वं स्वाश्रयकालप्रागभावाधिकरणत्वं वा स्वाश्रयकालवृत्तिध्वंसप्रतियोगित्वं वा अतिरिक्तमखण्डं वा । आद्ये स्वाश्रयीभूतपूर्वकालस्य  तत्वज्ञानोत्तरभाविकालप्रागभावाश्रयत्वाभावादेव निरुक्तोच्छेदस्सिध्यति । न च भाविनः कालस्य यः प्रागभावः स पूर्वक्षणे अवश्यं वर्तत एवेति कथं तदाश्रयासंभव इति वाच्यं । पूर्वक्षणे विद्यमानस्य प्रपञ्चस्य उत्तरक्षणे ध्वंसमत्यन्ताभावञ्च विनैव कथं निवृत्तिरिति पर्यनुयोगस्यापि  तुल्यत्वात्  ।  न च स्वाप्नव्याघ्रशुक्तिरजतादेः ध्वंसं विना निवृत्तिर्दृष्टेति वाच्यं । तादृश दर्श्रनस्य शशश्रृङ्गकल्पत्वात् । नहि त्वदितिरिक्तेन केनापि वादिना तथा स्वीक्रियते । विशरणरूपावस्थान्तरानुपलंभ मात्रेण तथा स्वीकारे दीपवाय्वादेः रूपादेश्च ध्वंसाभावप्रसंगात् दीपो नष्टः रक्तरूपं नष्टमित्यादिप्रतीतिवत् स्वकाले तस्यात्यन्ताभावोभ्युऽपगम्यत एवेत्यन्ताभावं विना अननुवृत्तिर्न दृष्टैव  यदि च पूर्वं लब्धसत्ताकस्यापि ध्वंसादिकं विना  उत्तरकालाननुवृत्तिस्सिध्येत् तदा तत्वज्ञानोत्तरकाल प्रागभावस्यापि पूर्वकालसंबन्धित्वं विनावस्थानं संभवत्येव । वस्तुतो गगनादेः कालासंबन्धित्वस्य तार्किकैकदेशिभिः अभ्युपगतत्वात् प्रागभावस्यापि तद्वदेव कालसंबन्धं विनाऽवस्थानं संभवतीति नात्र किञ्चिदपि बाधकं  । गगनादेरिव प्रागभावस्यापि इदानीं प्रागभाव इति लोके प्रतित्यसिद्धेः । नचैवं प्रागभावसमान्यस्यः । कालसंबन्धित्वं तस्यादिति तत्घटितपूर्वत्वसंभवदुक्तिकमिति वाच्यं । पूर्वपूर्वस्मिन्नुत्तरोत्तरकार्यं प्रति पूर्वत्वग्राहकप्रमाणस्यैव उत्तरोत्तरकार्यप्रागभावानां कालसंबन्धग्राहकत्वात् तत्तदवधिकपूर्वत्वस्य तत्तत्-प्रागभावाश्रयरूपत्वात् एवञ्च तत्वज्ञानोत्तरकालपूर्वग्राहकप्रमाणस्य  त्वयैवांगीकृततया प्रमाणाभावादेव तत्प्रागभावानां  कालसंबन्धासिद्धावपि  तदितरकार्यप्रागभावानां  कालसंबन्धास्सिध्यत्वेवेति प्रागभावघटितस्य पूर्वत्वस्य निराबाधत्वात् । किञ्च तत्वज्ञानानन्तरं पूर्वमवस्थितानां यावतामप्यनुवृत्तावपि पुण्यपापरूपादृष्टस्य ज्ञाने नष्टतया कर्मरूपकारणाभावात् उत्तरकाले कस्यचिद्वस्तुनः अनुत्पादात् तत्वज्ञानवतश्चरमक्षणस्य स्वाश्रयकाल प्रागभावानधिकरणत्वं सिध्यतीति पूर्वमेव उक्तप्रायं । द्वितीयेऽपि चरमतत्वज्ञानव्यक्तेः विरोधिगुणान्तराभावेन उत्तरत्र यावत्कालमनुवृत्त्या ध्वंसाभावादेव तद्रूपस्य कालस्यापि यावत्कालानुवृत्तप्रकृत्याश्रयकालवृत्ति ध्वंसप्रतियोगित्वाभावादर्थान्तरमेव । न च जन्यस्य ध्वंसप्रतियोगित्वनियमात्  नोक्तरीतिस्संभवतीति  वाच्यं । तादृशनियमस्य त्वयैव त्यक्तत्वान्न च ध्वंसाभावेऽपि  क्वाननुवृत्तिरंगीक्रियत  इति वाच्यं । लोकसिद्ध  नियमपरित्यागाविशेषे  सति त्वदीय-लोकानुभवविरुद्धाभ्युपगममात्रस्याकिञ्चित्करत्वात् । जन्यस्य ध्वंसस्य ध्वंसप्रतियोगित्वम् नास्तीत्यर्थस्य तार्किकादिसंमतत्वाच्च । नच जन्यभावस्य तथात्वनियमः । अभावान्तराभाववादिनां भावत्वरूप- विशेषणस्यावश्यकत्वात् ध्वंसरूपस्य कस्यचित् जन्याभावस्यैव ध्वंससामग्र्यभावेन कदाचित्ध्वंसं विनाप्यवस्थानसंभवात् । सिद्धान्तिभिः तथैवाभ्युपगमाच्च । तृतीयन्त्वप्रामाणिकमेव । ध्वंसप्रतियोगित्वादेरेव पूर्वोत्तरादिव्यवहारनियामकतयातिरिक्तयोः कल्पने मानाभावात्। तत्कल्पनेऽपि तत्वज्ञानोत्तरं जन्यपदार्थानभ्युपगमेनैव स्वाश्रयकालपूर्वत्वाभावो निर्वहतीत्युक्तमेव । सत्यवादिमरीत्या पूर्वोक्तायास्-साध्यप्रसिद्धेश्च न कथं चिदपि परिहारः । उत्तरज्ञाननिवर्त्यपूर्वज्ञानादेस्संस्कारानु पपत्त्या ज्ञाननिवर्त्यत्वाभावस्य त्वयैवोपपादनात् । लोकतस्तत्र मिथ्यात्वव्यवहारवारणार्थं स्वप्रयोजनाज्ञान निवर्त्यपूर्वकत्वादिविशेषणान्तरेण तद्वारणस्य त्यवैव कर्तव्यत्वाच्च । किञ्च यदि स्वाश्रयकाल-वृत्तिस्वाश्रयकाल पूर्वत्वाभावकत्वमेव स्वस्योच्छेदः तदा त्वन्मतरीत्यैव ब्रह्मणोप्युच्छेदस्स्यात् ""सदेव सौम्यैदमग्र आसीदि''त्यादिश्रुत्या कालसंबन्धित्वेनावगतस्य ब्रह्मणो निखिलदृश्योच्छेदे सति कालसंबन्धाभावेन ब्रह्मसंबन्धिचरमक्षणे ब्रह्मसंबन्धिकालपूर्वत्वाभावस्य निर्बाधत्वात् । ननु तत्वज्ञानोत्तरत्वमपि ब्रह्मण्याविद्याकमिदानीमेव कल्पितमस्तीति तत्वज्ञानाधिकरणक्षणि-ब्रह्माभ्रमकालपूर्वत्वस्यापि कल्पितस्य सद्भावात् तद्भिन्नत्वं न संभवतीति न ब्रह्मणोऽप्युच्छेदप्रसंग इति चेन्नचरमक्षणत्वेन त्वदधिमते क्षणे ब्रह्माश्रयकालपूर्वत्वं यत् कल्पितमस्ति तत् किं प्रातीतिकं किं वा व्यावहारिकंनाद्यः दृश्याश्रयकालपूर्वत्वस्य तत्र सत्ववादिभिः कल्पितस्य प्रातीतिकत्वेनैव तदंगीकृततया तदाश्रयकालपूर्वत्ववत् भिन्नत्वस्यापि तत्र दुरुपपादत्वेन स्वाश्रयकालपूर्वत्वे प्रातीतिकान्यत्वनिवेशन-स्यावश्यकतया प्रातीतकान्यब्रह्माश्रयकाल पूर्वत्ववत्भेदस्यापि तादृशक्षणे अक्षततया ब्रह्मणो- ऽप्युच्छेदप्रसंगस्य दुर्वारत्वात् । न  द्वितीयः त्वन्मते  मायाचित् संबन्धात्मकस्य कालस्य मुक्त्यसहवृत्तित्वतया कालसामान्यपूर्वत्ववदत्यन्तभेदस्य व्यावहारिकस्य तत्रावश्यकतया किञ्चित्-कालपूर्वत्वस्यापि व्यावहारिकस्य तत्र स्वीकर्तुमशक्यत्वात् । अन्यथा तादृशकालस्यैवानुच्छेदेना- निर्मोक्षप्रसंगात् । न  च व्यावहारिकस्य  तद्वदत्यन्तभेदस्य तद्धर्मस्य च सामानाधिकरण्यं त्वयाप्यभ्युपगम्यते तथा सति दृश्याश्रयकालपूर्वत्वे सत्यपि तद्वद्भेदस्याविरोधादनिर्मोक्ष एव । किञ्च यदि तत्वज्ञानोत्तरमपि ब्रह्मास्तीति बद्धपुरुषव्यवहारानुरोधेन कल्पितं किञ्चित् तदुत्तरकालवृत्तित्व मादाय ब्रह्मणोऽनुच्छेद उपपाद्यते तदा मोक्षकाले नावरणं विदेहकालीनोऽविद्यास्तमय एव मुख्यो मोक्षः ज्ञातत्वोपलक्षित आत्मापि विदे- हताकालीन एव विदेहताकालीनस्याविद्यास्तमयस्येत्यादि त्वदीयव्यवहारानु रोधेनावरणाभावदेहा- भावदृश्यसामान्याभावादेरपि  चरमधीरूपतत्वज्ञानोत्तरत्वस्य कल्पिततया तेषामप्यनुच्छेदपात्तिः । न च तेषां व्यवहाराणां तत्तदभावात्वोपलक्षितब्रह्मस्वरूपमात्रगोचरत्वं युक्तं  तत्तदुपलक्षितस्वरूपस्य मुक्तेः पूर्वकालेऽपि सद्भावेन तत्तस्य  तादृशव्यवहारविषयत्वासंभवात् । विदेहताकालीनस्याविद्यास्तमयस्य विद्यावति क्षणे संभवादिति हि त्वयैवोक्तं । किञ्च त्वयैव माया बद्धविधूननेति ननेति तृतीयाया ज्ञापकहेतुपरत्वं व्यवस्थाप्यं ज्ञापकहेतुत्वं तु न दृश्यास्तमयं प्रति जीवन्मुक्तता कालीनस्य संभवति । तथापि विदेहमुक्तिकालीनत्वेन कल्पितस्य तस्य दृश्यास्तमयं प्रातीतिकं प्रत्यस्त्येवे त्युक्त्या अज्ञाननिवर्त्यादौ विदेहत्वादौ च तत्वज्ञानोत्तरत्वं कल्पितमस्तीत्यविवादमेव । अतस्तेषामप्यनुच्छेदः ब्रह्मणोऽप्युच्छेदो वेति निरूक्तोच्छेदकल्पनायामुभयतः पाशारज्जुर्दुरपन्हवैव । ननु शुद्धस्य ब्रह्मणः कालसंबन्धाभ्युपगमे उक्तदोषस्य प्रसक्तिः स तु नाभ्युपगम्यत एवासंगतत्वश्रुतेः । सदेव सोम्येत्यादयः कालादि संबन्धप्रतिपादका-श्रुतयश्चोपहितविषयाः अतो न तद्विरोधः न च शुद्धस्य ब्रह्मणः कालसंबन्धित्वाभावे  श शश्रृङ्गादिवदसत्वमेव स्यादिति वाच्यं । गगनादेरपि कालासंबन्धित्वस्य नैयायिकैकदेशिभिः स्वीकृततया कालासंबन्धित्वे बाधकाभावात् । अत   एव दीधितौ महाकालो घटवान् कालपरिणामादित्यादौ साध्यतावच्छेदक संबन्धसामान्ये यत्प्रतियोगितावच्छेदकविशिष्टप्रतियोगिकत्वहेत्वधिकरणीभूतयत् किञ्चिद्वक्त्यनुयोगिकत्वो- भयाभावस्तादृशत्वं गगनत्वाद्यवच्छिन्नप्रतियोगितायां प्रसिध्यतीत्युक्तं । अत उच्छेदस्य निरुक्तरूपत्वे ब्रह्मणोप्युच्छेदापत्तिरिति दोषस्य नावकाश इति चेत् । मैवं शुद्धस्य ब्रह्मणः कालसंबन्धानभ्युपगमस्साधका- भावाद्वाबाधकबलाद्वा । नाद्यः सदेवेत्यादि श्रुतेरेव साधकत्वात् । अद्वितीयमित्युक्त्या तस्याश्श्रुद्धविषयकत्वस्यैव स्वारसिकत्वात् विवरणकारादिभिः शुद्धस्यापि कल्पितधर्मवत्ताया ज्ञानविषयत्वस्य च स्वीकृतत्वात् बाधकं विना तद्विषयत्वाभावस्य वक्तुमशक्यत्वात् न द्वितीयः संगस्य कल्पिततया असंगत्वादि श्रुतिविरोधाभावात् । अविद्यायाश्शुद्धचिदाश्रयतया मायाचित् संबन्धरूपतया त्वदभ्युपगतस्य कालस्य शुद्धचित्संबन्धो नास्तीति वक्तुमशक्यत्वाच्च । त्वद्गुरूणा त्वया च शुद्धचित्तोऽपि कालसंबन्धस्य असकृदुपपादिततया  तस्यापलपितुमशक्यत्वाच्च । उक्तं  हिसिद्धाै अविद्यायाश्-शुद्धचिदाश्रितत्वसमर्थनावसरे ।  न च  स्वरूपज्ञप्ते  स्वतःकालाद्यसंबन्धे असत्वापातेन स्वतस्सर्व संबन्धाभावे असर्वगतत्वापातेन च अविद्ययेव स्वत एवान्येन संबन्धो वक्तव्य इति वाच्यं । अविद्यासंबन्धस्यापि आविद्यकत्वेनाविद्ययेति दृष्टान्तानुपपत्तेः । स्वतः परतो वा कालादिसंबन्धेना सद्वैलक्ष्यसर्वगतत्वयोरूपपत्तेरिति । अवेत्वे सत्यपरोक्षव्यवहारयोग्यत्वाभावरूपहेतोस्तुच्छे पञ्चमप्रकारा विद्यानिवृत्तौ च  व्यभिचारवारणायाज्ञानकालवृत्तित्वं हेतुविशेषणमित्युक्तिरपि शुद्धचितोऽपि कालसंबन्धित्वे सत्येव संगच्छते । अन्यथा तत्वज्ञानकालमात्रवृत्तित्वस्य हेतुसंभवेन विशेष्यांशस््यैव वैयर्थ्यप्रसंगात्  ।चन्द्रिकायाञ्चाज्ञानकालवृत्तित्वमिति प्रतीकमुपादायाज्ञानाप्रयुक्तं सद्यजन्यं तदन्यत्वे सति कालसंबन्धित्वमित्यर्थः । उक्तकालसंबन्धित्वं ब्रह्मण्यपीति दृश्यत्वमुपात्तं । सत्यं तस्य तुच्छेऽपि  सत्वात्  । कालसंबन्धित्वमुक्तं । तावन्मात्रस्य पञ्चमप्रकारेऽपि सत्वात् अत्यन्तमुक्तमिति व्याख्यातं  । तस्मादागममनपेक्ष्य केवलमनुमानेनैव गगनादिसिद्धिमभ्युपगच्छतः तार्किकस्य गगनादेः कालसंबन्धित्वे प्रमाणं नास्तीति मन्यमानस्य कस्यचित् मतमप्यनारुह्य दीधितौ किञ्चिल्लक्षणपरिष्कारकरणेऽपि तद्दृष्टान्तेन ब्रह्मणः कालसंबन्धित्वं नास्तीत्युक्तिस्सर्वदाप्यनुपपन्नेति ब्रह्मणोऽप्युच्छेद प्रसंगो दुरूपन्हव एव । किञ्च न केवलमुच्छेद प्रतियोगित्वं मिथ्यात्वं किन्तु ज्ञानाधीनोच्छेदप्रतियोगित्वमिति त्वयैवोक्तम् । तत्रोच्छेदस्य ज्ञानाधीनत्वे किं प्रमाणं । न ताव""त्तथा विद्वान् नामरूपादिमुक्त''  इत्यादिश्रुतिः तया श्रुत्या विदुषि नामरूपसंबन्धाभावरूपविमोकाश्रयत्वस्यैव वेदनाधीनत्वप्रतीतेः । न च नामरूपादिप्रपञ्चाश्रयकाल निष्ठस्तदधिकरणकालपूर्वत्वाभावस्तत्र प्रतीयत इति वाचोयुक्तेरप्यवकाशः । लक्षणया तस्य धात्वर्थत्वाभ्युपगमेऽपि पंचम्यर्थान्वयस्य तत्र वक्तुमशक्यत्वात् । न हि तादृशाभावप्रतियोगितावच्छेदक कोटिप्रविष्टत्वरूपं प्रतियोगित्वं पञ्चम्यर्थो भवितुमर्हति संबन्धाभावाभावप्रतियोगितावच्छेदक कोटिप्रवष्टत्वमादाय बन्धे सत्यपि बन्धाद्विमुक्त इति प्रयोगप्रसंगात् । न च विलक्षणं प्रतियोगितावच्छेदक कोटिप्रविष्टत्वमेव पञ्चम्यर्थ इति कल्पनेन किञ्चित् प्रमाणमस्ति । लोके तादृशार्थपरस्य प्रयोगस्य शशश्रृङ्गकल्पत्वात् । बन्धाद्विमुक्त इत्यादौ लौकिकवैदिकप्रयोगे सर्वत्र यथाश्रुतार्थानुपपत्त्यभावे नोक्तार्थपरतायाः कथञ्चिदप्यकल्पनीयत्वात् । श्रुतेरुक्तार्थपरत्वे उक्तप्रत्ययार्थाश्रयत्वान्वयस्य वक्तुम-शक्यत्वाच्च । तादृशकालवृत्तित्वोपलक्षितं  तादृशकालवृत्तिध्वंसप्रतियोगित्वरूपपूर्वत्वाभावं प्रत्या- श्रयत्वसंभवेऽपि तस्य ज्ञानात्पूर्वमेव विद्यमानत्वेन ज्ञानप्रयुक्तत्वासंभवात् । कालवृत्तित्वं विशिष्टाश्रयत्वं तु आत्मन्यप्रसक्तमेवान्यवृत्तित्वविशिष्टस्यान्यवृत्तित्वासंभवात् । न  च दृश्याश्रयकालपूर्वकाल-संबन्धित्वाभाव एवात्मनो मुक्तत्वमिति वक्तुं शक्यं । संबन्धित्वस्य मिथ्यात्वेन तदभावस्य पूर्वमप्यावश्यकतया चरमक्षणमात्रावच्छेदेन तत् संभवासंभवात्  संबन्धित्वोहितभेदस्यापि शुद्धे  सर्वदैव सत्वात् संबन्ध्यत्यन्तभेदस्य  कदाचिदप्यसंभवात् । न  च  तादृशपूर्ववद्भिन्नकालसंबन्धित्वमेव उक्तप्रत्ययेन विवक्षितमिति वाच्यं । मायाचित्संबन्धरूपकालस्य मुक्त्यसहवृत्तित्वादिति  त्वद्गुरूक्तिविरोधप्रसंगात् । मुक्तेरेव तद्रूपत्वे तयोरसहभावरूपविरोधस्य  दूरापास्तत्वात् । तादृशकालसंबन्धित्वस्याप्युच्छेदप्रतियोगितायां मुक्ततारूपत्वासंभवाच्च । न च बद्ध एव मुक्तत्वमित्यप्रमत्तोऽपि ब्रूयात् । यद्यपि तव गत्यन्तराभावात् यथा कथञ्चिदपि स्वस्यैव स्वोच्छेदरूपत्वं स्वीकर्तव्यमेव तथापि तस्यैव परममुक्तिरूपत्वं त्वयापि स्वीकर्तुमशक्यं त्वयैव चरमधीरूपविद्यावतः क्षणस्याविद्यातत्प्रयुक्तदृश्यविशिष्टकालपूर्वत्वाभावनियमेन सिद्धस्या विद्यास्तमयस्य विदेहताकालीनस्य विद्यावति क्षणे संभवाभावादितिवदता साक्षान्मुक्तेर्दृश्यसहभावो न संभवतीत्यभ्युपगमात् । अत एव ज्ञातत्वोपलक्षितात्मनो मुक्तिरूपत्वमुपगतं न तु तद्विशिष्टस्य । किञ्च दृश्याश्रयकालवृत्तिदृश्याश्रयकालपूर्वत्ववत्भेदे कस्यचित्पदस्य शक्तिग्रहं लक्षणाग्रहञ्च विना तद्बोधो न संभवति । तत्ग्रहश्च  धर्मिज्ञानं विना न संभवतीति तादृशभेदनिश्चयस्तावत् श्रुतिजन्यबोधात् पूर्वमेव संपादनीयः । स च न प्रत्यक्षेण सन्निकर्षाद्यसंभवात्नाप्यनुमानेन  साध्याप्रसिध्याव्याप्तिग्रहासंभवात् तत् साधकलिंगानुपलंभाच्च । न च दृश्याश्रयकालपूर्वत्वं किञ्चित् क्षणनिष्ठभेदप्रतियोगितावच्छेदकं मिथ्यावस्तु संबन्धिकालपूर्वत्वरूपत्वात् शुक्तिरजतादिसंबन्धिकालपूर्वत्ववदित्यनुमानं संभवतीति वाच्यं । हेत्वसिद्धेः ज्ञाननिवर्त्यत्वरूपमिथ्यात्वस्य  अनुमानाधीनसिद्धिकत्वमंगीकृतवता ज्ञाननिवर्त्यत्वरूपसाध्य घटकपदार्थस्य मिथ्यात्वघटितहेत्वधीनसिद्धिकत्वस्य वक्तुमशक्यत्वाच्च । किञ्च परमपुरुषार्थ रूपमोक्षप्रतिपादिकासु  श्रुतिषु निरुक्तोच्छेदस्य विवक्षितत्वं वक्तुमशक्यं । तस्य स्वतः  इष्टतया इष्टोपायतया वा पुरुषार्थत्वासंभवात् सुखदुःखाभावान्यतररूपत्वाभावात् तत् साधनरूपत्वाभावाच्च । लोके द्वेषविषयीभूत दुःखप्रतियोगिकाभावस्यैव  इष्टत्वोपलंभेन दुःखप्रतियोगिकाभावस्यैव इष्टत्वोपलंभेन  दुःखतत्साधनाश्रयकाल पूर्वत्वाभावस्य तथात्वासिद्धेः ।  दुःखाभावपर्यवसायितया कदाचिदिष्टत्वं भवति चेदपि त्वया तथा वक्तुम-शक्यं ।  तत्प्रयोज्यदुःखाभावाभ्युपगमे तत् स्वरूपासिद्धिप्रसंगात् । न च लोक एव दुःखाभावस्येष्टत्वं केनापि साधयितुं शक्यं  सर्वानुभवविरोधात्  व्यर्थगौरवप्रसंगाच्च । अत एवेष्टोपायतयेष्टत्वं दूरापास्तं  । वस्तुतो वैषयिक  सुखतत्साधनादौ  मिथ्यात्वज्ञानादनित्यत्वज्ञानाद्वा परीक्षकस्य द्वेषो जायत इत्य-विवादं । त्वदुक्तोच्छेदश्च स्वयमप्युच्छिद्यमानतया स्वयमपि मिथ्याभूतःअनित्यश्चेति परीक्षकस्य द्विष्ट एव स्यादिति तस्येष्टत्वम संभावितमेव । न च तस्य स्वयमप्युच्छिद्यमानत्वेऽप्युत्तरकाले प्रतियोग्यनुवृत्ति-ज्ञानाभावसंपादनेन द्विष्टत्वोपगमाद्द्विष्टत्वं संभवतीति वाच्यं । प्रतियोगिनस्थिरत्वेऽप्युत्तरत्र जन्यानुत्पादेनैव उच्छेदसिद्धेरुपपादितत्वात् । लोके एवं रीत्या इष्टत्वस्य क्वाप्यक्लृप्तत्वाच्च । यदपि ज्ञानात् सर्वमुच्छिद्यत इत्यनुभवबलात् ज्ञानाधीनत्वसिद्धिरित्युक्तं तत् परहास्यं । ज्ञानान्न किञ्चिदुच्छिद्यत इति सत्यवादिनामनु भवस्यैव सर्वप्रमाणानुगुणतया तद्विरुद्धस्य त्वदनुभवस्य भ्रान्तिरूपत्वात् ईदृशानुभवानामर्थ साधकतयोपन्यासे तत्तद्वादिनां  स्वस्वानुभवबलादेव  स्वस्वाभिमतप्रमेयसिध्या कथामात्रोच्छेद  प्रसंगाच्च । भाविनो दृश्योच्छेदस्य इदानीमेवानुभवो जायत इत्युक्तेरसंगतत्वाच्च । तस्मात् ज्ञानाधी- नोच्छेदप्रतियोगित्वं ज्ञाननिवर्त्यत्वमिति तृतीयः पक्षस्सर्वथैवानुपपन्न इति सिद्धं । अत एव ज्ञानाधीनो यस्स्वसमान  सत्ताकस्वतादात्म्यापन्नवस्तुसामान्याभावस्तत्प्रतियोगित्वं ज्ञाननिवर्त्यत्वमिति  तुरीयपक्षोऽपि  निरस्तः ।  ब्रह्मणि  विषयतासमवायस्थानीयतादात्म्यसंबन्धेनाज्ञानप्रयुक्तसामान्याभावस्य त्वन्मते अनादिसिद्धतया तस्य ज्ञानाधीनत्वासंभवात् । न च ज्ञाननिवर्त्यत्वं मिथ्यात्वमिति पक्षे तेन तेन संबन्धेन तत्तत्संबन्धिनि तदभावानभ्युपगमेऽपि मिथ्यात्वसिध्या ब्रह्मणि  तादात्म्यसंबन्धेनाज्ञानादेरभावो न स्वीकर्तव्य इति वाच्यं । रजतमात्रं नास्ति नासीन्न भविष्यति अविद्या सह कार्येण नासीदस्ति  भविष्यती इत्यादि बाधबुद्धीनां त्वदभिमतव्यावहारिकप्रमात्वानुरोधेन तत्तत्संबन्धिनि तत्तद- भावस्यावश्यमंगीकर्तव्यत्वात् । न चानादिसिद्धा भावोऽन्यः ज्ञानसाध्यश्चाभावोऽन्य इति न दोष इति वाच्यं । तथा सत्यन्ताभावत्वस्य पारिभाषिकत्वापत्तेः । ध्वंसरूपताया एव प्रसंगाच्च । न च जन्याभावोऽपि हि ध्वंस एव । नचायं सामयिकाभावः अधिकरणान्तस्य प्रतियोगिमत्तादशायामेव तदभ्युपगमात् । नहि तस्मिन्नेवाधिकरणे स्थितस्य प्रतियोगिनः अधिकरणान्तर संबन्धं विना निवृत्तौ सत्यां सामयिकाभावः केनाप्यभ्युपगम्यते । न च ध्वंसत्वे इष्टापत्तिः द्वितीयपक्षैक्य प्रसंगात् । नन्वनादिरप्यभावः स्वद्वितीयक्षण संबन्धितया ज्ञानसाध्य इत्युक्तं अतो न दोष इति चेन्न । ज्ञानपूर्व क्षण संबन्धस्य  ज्ञानोत्पत्तिक्षणसंबन्धस्यैव च ज्ञानद्वितीयक्षणसंबन्धस्यापि  ज्ञानं विनैव संभवेन द्वितीयक्षण संबन्धितयापि ज्ञानसाध्यत्वा संभवात्  । न च श्रुत्यादिबलात् पूर्वमवस्थितस्याप्यभावस्यतत्वज्ञानसाध्यत्व  मंगीक्रियत इति वक्तुं शक्यं । उक्तरीत्यानुपपन्ने साध्ये श्रुतेरपि तात्पर्यासंभवात् । नहि पूर्वस्थितस्यैव घटादेर्मध्ये यत् किञ्चित् पटादिसाध्यत्वं किमपि प्रमाणं बोधयितुं प्रभवति । नन्वनादिसिद्धोप््यभावः पूर्वं प्रतियोगिविरोधं विनैवा-वस्थितः  तत्वज्ञानसाध्यत्वमुपपद्यत इति चेन्न । प्रतियोग्यधिकरणवृत्तित्वस्यापि मिथ्यात्वेन तदभाव-रूपविरोधस्याप्यनादिसिद्धत्वात् । प्रतियोग्यधिकरणवृत्तिभिन्नत्वं विरोध  इत्यपि  वक्तुमशक्यं वृत्तित्वोप-हितभेदस्यापि केवले अनादिसिद्धत्वात्  अत्यन्तभेदविवक्षायान्तु  अभावान्तरस्यैव साध्यता पर्यवसानात् तस्यानादित्वं प्रतियोग्यधिकरणवृत्तित्यन्तभिन्नत्वविरोधासंभवाच्च । ध्वंसरूपत्वस्यावश्यकतया द्वितीयपक्षैक्यमेव पर्यवस्येत् । तस्मात् उक्ताभावस्य तत्वज्ञानसाध्यत्वं दुरुपपादमेव । न च ज्ञानविषयीभूत तादृशाभावप्रतियोगित्वमेव मिथ्यात्वमिति वाच्यं । विषयत्वमात्रस्य साध्यतारूपत्वासंभवेन  तत्घटितस्य ज्ञाननिवर्त्यत्वरूपत्वासंभवात् प्रकारान्तरस्य च पूर्वमेव दूषितत्वात् । किञ्च उक्ताभावस्यापि अभावान्तराभ्युपगमेऽनवस्था तदनभ्युपगमे च तत्रैवोक्तलक्षणस्याव्याप्तिरनुमाने अंशतो बाधश्च । न च तादृशाभावस्याज्ञानतादात्म्यापन्नसामान्याभावरूपतया स्वाभावत्वमप्यस्तीति नोक्तदोषद्वयमपि वाच्यं  । स्वस्मिन् स्वाभावस्य त्वयाप्यभ्युपगमे स्वात्मकप्रतियोगिना साकं विरोधाभावस्यावश्यकतया तद्वदेव प्रतियोग्यन्तरैरप्यविरोधात् ।  प्रतियोगिनामपि यावत्कालमनुवृत्त्यापातात् । अत एव स्वान्यसर्वदृश्य-विरोधित्व प्रतिपादनमप्यसंगतं । अत्यन्ताभावस्य प्रतियोगिमध्ये केनचित् साकमविरोधः केन चित् साकं विरोध इत्यस्य कुत्राप्यदर्श्नात् । प्रतियोगितावच्छेदकरूपाक्रान्तत्वस्यैव विरोधप्रयोजकत्वात् । अन्यथा सामान्याभाव निश्चयेऽप्यविरुद्धप्रतियोगिविशेषसंभावनया सर्वत्र  प्रतियोगिमत्ताबुद्धेरनिवृत्तिप्रसंगात् । यद्यपि स चा भावः क्षणिक इत्युक्तं तत्र क्षणिकत्वं नाम किं द्वितीयक्षणवृत्तिध्वंसप्रतियोगित्वं किं वा क्षणाद्वया-वृत्तित्वं । नाद्यः तस्य ध्वंसाभ्युपगमे पुनस्तस्यापि ध्वंस इत्यनवस्थापातात्। तत् ध्वंसस्य ध्वंसान्तरं विना नित्यतया अवस्थाने सत्यत्वप्रसंगात् । अज्ञानादेरेव तादृशध्वंसाभ्युपगमसंभवेन मध्ये अभावान्तरकल्पनवैयर्थ्याच्च । नापि द्वितीयः अनादिसिद्धे तस्मिन् क्षणद्वयवृत्तित्वस्याप््यावश्यकत्वात्  । तत्वज्ञानानन्तरं  क्षणद्वयवृत्तित्वाभावविवक्षापि युज्यते । क्षणोपाध्यन्तराभावेन क्षणद्वयासंभवेऽपि तार्किकाभिमतमहाप्रलयवत्  अखण्डैकक्षणरूपयावत्  कालानुवृत्त्या  सत्यत्वप्रसंगात् । न च तत्वज्ञानानन्तरं कालस्यैवाभावादिदमापादानमयुक्तमिति वाच्यं कालाभाव प्रयुक्तक्षणद्वयावृत्तित्वस्य क्षणिकत्वरूपतया तादृशाभावस्याननुवृत्त्यभ्युपगमे तद्वदेव  ब्रह्मणोऽपि ज्ञानानन्तरं क्षणिकतयाननुवृत्तिप्रसंगात् । किञ्च तादृशाभावस्य क्षणिकत्वस्वीकारोऽपि  व्यर्थः । दृश्यान्तराणां  तादृशाभावरूपविरोधिसमवधानेन निवृत्तावपि तादृशाभावस्य विरोध्यभावेनानिवृत्तौ दृश्यसामान्य निवृत्तिरूपमुक्तेरसिद्धिप्रसंगात् अन्तिम शब्दवत् तादृशाभावोऽपि द्वितीयक्षणे स्वयमेव निवर्तत इति दृश्यसामान्य निवृत्त्यर्थमेव क्षणिकत्वमुपपादितमिति चेन्न । दृश्यान्तराणां तादृशाभावातिरिक्तनिवृत्त्यभ्युपगमे तादृश निवृत्तेस्सत्यत्वमिथ्यात्वविकल्पेन सद्वितीयत्वानवस्थयोरन्यतरप्रसंगात् । तादृशाभावस्यैव निवृत्तिरूपतया निवृत्त्यन्तरानपेक्षायां तद्वदेव तादृशाभावस्यापि स्वाभावत्वाभ्युपगमेन  स्वात्मकनिवृत्तिसिद्ध्या क्षणिकत्वस्यानपेक्षितत्वात् । ननुतादृशाभावस्य दृश्यान्तरविरोधितया तन्निवृत्तिरूपत्वसंभवेऽपि स्वस्य स्वविरोधित्वासंभवेन स्वनि- वृत्तिरूपत्वस्यासंभवात्  अनिवृत्तिप्रसंग  इति क्षणिकत्वमंगीकर्तव्यमेवेति चेन्न । क्षणिकत्वाभ्युपगमेऽपि स्वस्य स्वनिवृत्ति रूपत्वानभ्युपगमे दृश्यान्तराणामिव ज्ञानाधीन निवृत्तिप्रतियोगित्वासिध्या मिथ्यात्वा-भावप्रसंगात् । न च तस्य क्षणिकत्वमपि तत्वज्ञानप्रयुक्तमिति तत एव ज्ञाननिवर्त्यत्वमपि संभवतीति वक्तुमशक्यं । तथा सति तत्वज्ञानेन  तद्ध्वंसस्याभ्युपगमप्रसंगात् । न हि तदधीनध्वंसं विना तस्य क्षणिकत्वं तदधीनमिति संभवति । कथं चित् संभवेऽपि पूर्वोक्तरीत्या मिथ्यात्वाभाव प्रसंगस्यापरिहाराच्च  । न हि मिथ्यात्वं क्षणिकत्वरूपनिवृत्तिगर्भं दृश्यान्तरेष्वव्याप्तेः । न च दृश्यान्तराणामपि तत्वज्ञानोत्तरं क्षणद्वयावृत्तित्वरूपं क्षणिकत्वमस्त्येवेति वाच्यं । तत  एव  ज्ञाननिवर्त्यत्वसिद्ध्या उक्ताभाव कल्पन-वैयर्थ्यात् । तत्वज्ञानेन स्वोत्पत्तिद्वितीयक्षणावच्छेदेन दृश्याभावस्साध्यत इत्युक्तेः कोऽर्थः । तत्वज्ञानानन्तरं ब्रह्मणि संबन्ध्यमानस्य   तादात्म्यसंबन्धावच्छिन्नप्रतियोगिताकदृश्याभावस्यतत्वज्ञानद्वितीयक्षणोऽ वच्छेदक इति किं वा कालिकविशेषणतासंबन्धावच्छिन्नप्रतियोगिताक दृश्याभावः अभावीयदैशिक-विशेषणतासंबन्धेन द्वितीयक्षणे संबन्ध्यत इति । नाद्यः तार्किकमते प्रलयकालस्य परमाणुषु संबन्ध्यमानं स्वसमवायिसमवायसंबन्धावच्छिन्नप्रतियोगिताक पृथिवीत्वाद्यभावं प्रत्यवच्छेदकत्वेऽपीति पृथिवीत्वादिमत्तया पृथिवीत्वादेः नित्यत्ववदज्ञानादिप्रपञ्चस्यापि नित्यत्वसंभवेन तादृशाभावमात्रस्य निवृत्तिरूपत्वात् न द्वितीयः । तादात्म्यसंबन्धस्य समवायिविषयतास्थानीयतया तादृशात्यन्ता- भावप्रतियोगिता वच्छेदकसंबन्धत्वस्थापनपरग्रन्थविरोधात् तस्य प्रकृतानुपयोगात् । काले तत्तद्वस्तूनां तत्तदधिकरण देशावच्छेदेनैव विद्यमानतया तादात्म्यसंबन्धेन स्वसंबन्धिभूतशुद्धचिदन्यावच्छेदेन कालिकविशेषणतासंबन्धा वच्छिन्नाप्रतियोगिताकाभावस्यापि तत्वज्ञानद्वितीयक्षणे संभवेन तस्य प्रतियोगिविरुद्धत्वाभावाच्च । न चानवच्छिन्नविशेषणातासंबन्धेनाभावस्साध्यत इति वा प्रतियोगि-विरुद्धाभावस्साध्यत इति वाभ्युपगमान्न दोष इति वाच्यम् । स्वरूपसंबन्धरूपायां विशेषणतायां अनवच्छिन्नत्वस्यावच्छिन्नभेदरूपत्वात् प्रतियोगि विरोधस्य च प्रतियोग्यनधिकरणवृत्तित्वरूपतया द्वितीयक्षणनिष्ठ प्रतियोगिमद्भेदपर्यवसायित्वात् तत्तद्वस्तु निष्ठभेदस्य च साहजकतया किञ्चित्प्रत्यपि साध्यत्वाभावात् । न हि घटादिनिष्ठः पटादिभेदः कयाचित् सामग्र्या साध्यते कार्यत्वरूपस्य कार्यतावच्छेदकत्वरूपस्य वा प्रयोज्यत्वस्त्य भेदत्वावच्छिन्ने कैश्चिदपि सिद्धान्तिभिरनभ्युपगमाच्च । यद्यपि कार्याभावस्येव कारणभावं प्रयोज्यत्वमविशेषात् कार्यवत् भेदस्यापि संभवतितथापि प्रति- योगिमत्क्षणोत्तरक्षणनिष्ठस्य कालिकसंबन्धेन विनाशिमद्भेदस्य ध्वंससामग्री प्रयोज्यत्वमेव दृष्टं न तु कारणाभाव प्रयुक्तत्वं । अविनाशिनस्तु  कालिकसंबन्धावच्छिन्नप्रतियगिताकः कालनिष्ठो भेदः अप्रसिद्ध एव कालेतरनिष्ठस्तु तथात्वमात्रप्रयुक्तः नत्वन्यप्रयुक्तः । ततश्च प्रतियोगिमत्क्षणोत्तरक्षण निष्ठस्याज्ञानादिमद्भेदस्य पूर्वक्षणवृत्तिपदार्थस्य उत्तरक्षणे योऽत्यन्ताभावः तस्य च प्रतियोगिनाशकातिरिक्त प्रयोज्यत्वस्य कुत्राप्यदर्श्नात् प्रतियोगिविरुद्धाभावे विशेषणीभूतभेदस्य विशेष्यभूताभावस्य  वा प्रतियोगिनाशं विना  तत्वज्ञानप्रयुक्तत्वमसंभवदुक्तिकमेव । न च लोके क्वाप्यदृष्टमपि प्रमामबलादत्रैवाभ्युपगम्यत इति वाच्यं । तत्वज्ञानोत्तरक्षणे  साक्षादुत्तरभेदविषयकशाब्दजनकश्रुत्यादेश्शश श्रृङ्गकल्पत्वात् अर्थात् पर्यवसानस्य  तु लोकदृष्टरीत्या ध्वंसजनकताबोधनं विनानुपपत्तेः । यदि  तु लोकानुभवविरुद्धमप्यनन्य गतिकतया कल्पनीयं तदानीमपि तत्वज्ञानोत्तरक्षणः कश्चित् तत्र प्रपञ्चाभावश्च न कल्पनीयः । एवं तत्वज्ञानक्षणेऽपि वा पूर्वोक्तसंबन्धद्वयेन स्वाश्रयकाल पूर्वत्वमात्रसंबन्धेन वा दृश्या-भावोऽपि न कल्पनीयः । गौरवात् । किञ्च ज्ञानतत्प्रयुक्तयोः कालिकत्वसंबन्धावच्छिन्नाधेयतासंबन्धेन तत्वज्ञानाभाववत्वं तत्वज्ञानावृत्तित्वमेव कल्पयित्वा तदेव ज्ञाननिवर्त्यत्वमिति वक्तव्यं । लाघवात् । न च पूर्वक्षणे विद्यमानस्य उत्तरक्षणे अभावं विना कथमवर्तमानत्वमिति वाच्यं । पूर्वलक्षणे विद्यमानस्य उत्तरक्षणे ध्वंसं विना कथमभाव इति पर्यनुयोगस्यापि तुल्यत्वात् । ननु तत्वज्ञानरूपदृश्यस्यैव स्वक्षणे वर्तमानतया दृश्यसामान्ये तत् क्षणिकवृत्तित्वमसंभवतीति चेन्न तत्वज्ञानेऽपि स्वात्मकक्षणवृत्तित्वस्यानंगीकार्यत्वात् न च तस्य क्षण संबन्धाभावे उत्पत्तिर्न स्यादिति वाच्यम् कालसंबन्धं  विनैवावस्थाने स्वीकुर्वता त्वया कालसंबन्धं विनापि  स्वरूपसंबन्धरूपस्य  सामग्रीप्रयोज्यत्वस्य स्वीकर्तुं शक्यत्वात् । यदि च तत्रासंभावितत्वं मन्यसे तदा पूर्वक्षणेऽवस्थितस्य ध्वंसं विनैवोत्तरक्षणेनावस्थानं  कथ मन्यसे लोकदृष्ट- विरुद्धकल्पनाया उभयत्र तुल्यत्वात् । निरर्थकगौरवन्तु त्वदङ्गीकृतपक्षे विशेषः। एवं विश्वमिथ्यात्वसिद्धेः पूर्वं व्यावहारिकत्वप्रातिभासिकत्व रूपसत्ताभेदासिध्या तत्घटितस्वसमानसत्ताकविशेषितस्य साध्यस्य प्रसिद्धिश्च । स्वसजातीयत्वमेव स्वसमानसत्ताकत्वमतो विश्वमिथ्यात्वसिद्धेः पूर्वं  सत्ताभेदासिद्धावपि न दोषः । कादाचित्कत्वप्रवेशाच्च न ब्रह्मणोऽपि समानसत्ताकत्वापत्तिरिति चेन्न । साध्यस्य निरुच्यमानज्ञानाधीनाभावप्रतियोगित्वरूपत्वे आत्माश्रयप्रसंगात्  ज्ञानजन्यध्वंसप्रतियोगित्वरूपत्वे चास्मिन् पक्षे शुक्तिरजतादेः ध्वंसानभ्युपगमेन साध्यवैकल्यात् उत्तरज्ञाननिवर्त्यस्य पूर्वज्ञानादेर- संग्रहापत्तेश्च । ज्ञाननिवृत्तिसाध्यस्वज्ञानकत्वादिरूप बाध्यत्वनिवेशे  तु ब्रह्मज्ञानेतरबाध्यत्वम् प्रपञ्चस्यापि दुर्वारं । कादाचित्कत्वञ्च । कादाचित्कत्वञ्च किं रूपं यदि यत् किञ्चित्कालावृत्तित्वं कालनिष्ठाभेदीयकालिकसंबन्धावच्छिन्नप्रतियोगितावच्छेदकत्वादिरूपं तदा जीवभेदमूलप्रकृत्यादेः सत्यवादिमते शाश्वतीकत्वेन उक्तरूपसमानसत्ताकत्वसंभवेन तदभावासिध्या तेषान्तत्प्रयुक्तानाञ्च मिथ्यात्वासिद्धिः । ध्वंसप्रतियोगित्वं तु निवेशयितुमशक्यं । एतत् कल्पे अज्ञानादेस्त्वया तदनभ्युपगमात् तस्माच्चतुर्थपक्षोऽपि सर्वथानुपपन्न इति सिद्धं । एवं  ज्ञानप्रयुक्तावस्थितिसामान्यविरहकत्वमितिसिद्धिवाक्यस्यलघुचन्द्रिकोक्तव्याख्याचतुष्टयो प्रथमतृतीयकल्पयोः पूर्वत्वाभावघटितत्वेन प्रत्यासन्नत्वादव्यवधानेन तत्कल्पौ निरस्तौ ततः क्रमाच्चतुर्थकल्पो निरस्तः । यस्तु द्वितीयकल्पोगुरुचन्द्रिकायामपिव्यवस्थापितः स इदानीन्निरस्यते । यदुक्तं चरमक्षणे स्वेतरस्येव स्वस्यापि ध्वंसत्वं संभवति एकत्रापि रूपमभेदेन ध्वंसत्वं प्रति प्रतियोगित्वानुयोगित्वयोर्विरोधाभावात् सकलदृश्यत्वेन हि प्रतियोगित्वं चरमक्षणव्यक्तित्वेन  चानुयोगित्वं घटाभावादौ संबन्धविशेषेण तदभावत्वस्यापि दृष्टतया तद्वदेव स्वस्मिन्नपि ध्वंसत्वस्यापि संभवादिति तदिदं  सर्वथैवानुपादेयं । प्रतियोगिध्वंसयोर्विरोधस्य सर्वानुभव सिद्धतया विरुद्धयोश्चात्यन्ताभावस्यावश्यकतया तदभेदस्यासंभावितत्वात् प्रतियोगितानु योगितावच्छेदकभेदमात्रस्य स्वाश्रययोर्विरोधं प्रत्यनुपपादकतया तद्भेदोपपादनस्याकिञ्चित्करत्वात् । न च प्रतियोगिध्वंसयोर्विरोध एव नास्तीति वक्तुं शक्यं । यदा यस्य ध्वसंः तदा न स इति कालिकसंबन्ध घटितस्य सर्वानुभवसिद्धस्य विरोधस्य दुरपन्हवत्वात् अन्यथा इदानीं तत् घटो नष्ट इति ज्ञानतोऽपि घटादि सद्भावसन्देहस्य कदाचित्  तत्घटाद्यर्थप्रवृत्तेश्च प्रसंगात् ।  दृश्यसामान्यध्वंसस्यापि दृश्याविरोधितया ध्वंसानन्तरमपि दृश्यावस्थानप्रसक्त्या ध्वंसोत्पादस्य निवृत्तिपर्यवसायित्वासंभव प्रसंगाच्च । न च ध्वंसोत्पादद्वितीयक्षणे प्रतियोग्यवस्थानानभ्युपगमात् तन्निवृत्तिः पर्यवस्यतीति वाच्यं । प्रथमक्षणे सहावस्थितस्य द्वितीयक्षणे सहावस्थाने बाधकाभावात् ।  न हि प्रथमक्षणे ध्वंसेन साकं प्रतियोगि कुत्रापिप्रतीतः येन द्वितीयादिक्षण एव विरोध इति कल्प्येत । यदि च प्रमाणलेशं विनापि प्रथमक्षणेन विरोधः किं तु द्वितीयक्षण इति कल्प्येत तदा द्वितीयक्षणेऽपि न विरोधः किं तु चतुर्थ इत्यादि  निर्बन्धप्रलपनमप्यवारणीयं स्यात् । न च प्रागभावस्य प्रतियोगिनाश्यतया प्रतियोग्युत्पत्तिक्षणे प्रागभावस्यावस्थानमावश्यक मित्याद्यक्षणमात्रे प्रतियोगिप्रागभावयोरविरोधस्य दृष्टत्वात् तद्वदेव ध्वंसप्रागभावयोरपि एकस्मिन्नेव क्षणे अविरोधः कल्प्यते । क्षणद्वयादिपर्यन्तं सहावस्थानं तु  कुत्राप्यदृष्टत्वात् न कल्प्यत इति वाच्यं । प्रागभाव ध्वंसं प्रति प्रतियोगिनः कारणतापक्षे  प्रतियोगिप्रागभावयोः साक्षाद्विरोधस्यैवाकल्पनीयत्वात् । द्वितीयक्षणे ध्वंसोत्पादेनैव तत्क्षणप्रभृतिप्रतियोगिनोप्यर्थतोविरोधस्य सिद्धत्वात् ।  प्रागभावबुद्धेरपि अभावबुद्धित्वेनैव प्रतियोगिधीविरोधित्वं । प्रागभावो हि एकस्मिन्नधिकरणे कार्योत्पादानन्तरं पुनः पूर्वसिद्धया सामग्र्या कार्योत्पादवारणार्थं प्रतियोगिजनकत्वे सति प्रतियोगिनाश्यतया कल्प्यते न तु ध्वंस इव प्रतिविरुद्धतया सर्वानुभवसिद्धः  भविष्यत्वप्रतीतिस्तु तत्तद्देशनिष्ठवर्तमानाभाव प्रतियोगितावगाहित्वेनैव चरितार्था ।  वस्तुतस्तु प्रागभावेन साकमपि प्रतियोगिन एक क्षणावस्थानं नास्त्येव प्रतियोगिन एव प्रागभावनाशरूपतया प्रतियोगिसामग्र्या एव तज्जनकत्वात् भावाभावयोरैक्यानभ्युपगमेऽपि प्रतियोग्यतिरिक्त  ध्वंसप्रत्यपि तत् सामग्र्या एव जनकत्वात् । तस्माद्यत्र कालविशेषानवच्छिन्नविशेषणतासंबन्धेन तदीयध्वंसवत्वं तत्र कालिकसंबन्धेन तच्छून्यत्वं तद्वद्भेद इति च नियमस्य यत्र तत्कालानवच्छिन्नविशेषणतासंबन्धेन तदीयध्वंसवत्वं तत्र तत् कालावच्छिन्नविशेषणता संबन्धेन तच्छून्यत्वं तद्वत् भेदस्येति नियमस्य च दुरपन्हवतया स्वस्यैव  स्वध्वंसत्वमसंभवदुक्तिकमेव । न  चोक्तनियमानंगीकारे को दोष इति वाच्यं । उक्तसंबन्धेन तध्वंसवत्वावगाहिन्या इदानीं  तत्घटध्वंस इत्यादि प्रतीतेः इदानीं तत् घट इत्यादि ज्ञान-विरोधितानिर्वाहार्थं तादृशनियमस्यावश्यमभ्युपगन्तव्यत्वात् । अत एव यत्र तत् ध्वंसप्रतियोगित्वं तत्र तध्वंसक्षणोत्तरक्षणवृत्तित्वाभाव इत्येव नियम ः स्वीकर्तव्यः न तूक्तरूप इति शंकापि परास्ता । इदानीं घटध्वंसो जात इति प्रतीतिमत इदानीं घटोऽस्तीति  प्रतीतेरनुभवविरुद्धतया प्रतियोगितध्वंसयोरुत्पत्तिक्षण एव विरोधस्यावश्यकत्वात् । किञ्च ध्वंसं प्रति प्रतियोगिनः कारणत्वात् चरमक्षणरूपध्वंसस्य  तत्पूर्वक्षणे अवर्तमानतया तदात्मकध्वंसं  प्रति तस्य कारणत्वासंभवात् । न च तत् प्रतियोगिकत्वं । अत एव तस्य ध्वंसत्वे तज्जन्याभावत्वं तत् ध्वंसत्वमिति तत्तत्ध्वंसलक्षणविरोधोऽपि स्पष्टः । स्वस्य स्वजन्यत्वा संभवात् । ननु तज्जन्याभावत्वं तत्ध्वंसत्वमिति न युज्यते । रूपादेः स्वाश्रयप्रतियोगिकध्वंसत्वा- पातात् । तज्जन्यत्वस्य स्वाभावाभावत्वस्य च सत्वात् ।  अधिकरणात्मकाभावादेः तदभावत्वस्यापि सत्वाच्च । अत एव भावभिन्नत्वविवक्षापि न संगच्छते । प्रतियोगिनः स्वप्रागभावत्वानुपपत्तेश्चेति चेन्न । तज्जन्यतावच्छेदकीभूता या अभावत्वरूपानुयोगिता तद्वत्वं तदीयध्वंसत्वमित्युक्तौ दोषाभावात् । न हि रूपादिनिष्ठमभावत्वं स्वाश्रयजन्यतावच्छेदकं किन्तु स्वप्रागभावं प्रत्येवेति तत्ध्वंसत्वोपपत्तिः। तज्जन्यतावच्छेदकानुयोगिताकत्वस्यात्माश्रयप्रसंगेन तज्जन्यतावच्छेदकत्वासंभवात् । तज्जन्यतावच्छेदकमन्यदेव तत्ध्वंसत्वमंगीकर्तव्यमिति तस्य स्वस्मिन्नप्यविरोधात् । चरमक्षणस्य स्वध्वंसत्वमपि संभवत्येवेति चेन्न । तत्तन्निरूपितलक्षणानुयोगितारूपध्वंसत्वस्वीकारेऽपि तत्तत्ध्वंसस्य तत्तज्जन्यत्वावश्यंभावात् । तादृशकार्यकारणाभावानभ्युपगमेऽन्यत्रान्यध्वंसप्रसक्तेः परिहर्तुमशक्यत्वात्  । ध्वंसप्रागभावस्य प्रतियोगिरूपतया स्वस्यैव स्वध्वंसत्वे प्रागभावप्रतियोगिनोरप्यैक््यप्रसंगाच्च । ननु प्रतियोगितासंबन्धेन ध्वंसंप्रतिप्रतियोगिनस्तादात्म्येन कारणताभ्युपगमे ध्वंसोत्पत्तिक्षणे प्रतियोगिनोऽपि सद्भावः प्रसज्यते । कार्यतावच्छेदकसंबन्धेन कार्याधिकरणदेशावच्छेदेन कार्यस्य च आद्यक्षणसंबन्धः तस्यैवोत्पत्तिरूपत्वात् ध्वंसोत्पत्तिक्षणे प्रतियोगिनो सद्भावे उत्पत्तिक्षणनिष्ठकार्यसंबन्धे प्रतियोगिनोऽ वच्छेदकत्वासंभवात् । अवच्छेद्याधिकरणसंबन्धिन एवावच्छेदकत्वादिति चेन्न । वृत्तिनियामकसंबन्धरूपो यः कार्यतावच्छेदकसंबन्धः तेन संबन्धेन यत् कार्याधिकरणं तदवच्छिन्नाद्य क्षणसंबन्धस्येवोत्पत्तिरूपतया ध्वंसस्याप्युत्पत्तिनिर्वाहाता । न हि यो यः कार्यतानियामकः तेनसंबन्धेन कार्यसंबन्धिना- मुत्पत्त्यवच्छेदकत्वमिति नियमोऽस्ति मानाभावात् ।  प्राथमिकदेशकालसंबन्धरूपोत्पत्तेः तदभावेऽप्युक्तरीत्या निर्वाहात् ज्ञानेच्छयोः इच्छाकृत्योः स्मृत्यनुभवादीनाञ्च विषयनिष्ठप्रत्यासत्त््या कार्यकारणभावपक्षे बहुतरव्यभिचारेण उक्तनियमासंभवाच्च । एवं ज्ञायमानसामान्यस्य प्रत्यासक्तित्वपक्षेऽपि व्यभिचारस्पष्टः । न च प्रतियोगितातिरिक्तेन वृत्तिनियामकसंबन्धेन ध्वंसस्य कार्यत्वमेव नास्तीत्युक्तरीतिर्नोपपद्यत इति वाच्यं । कार्यद्रव्यनाशं प्रत्यसमवायिकारणनाशस्य तार्किकैः कारणत्वाभ्युपगमात् अग्निसंयोगादेः रूपादिनाशं प्रतिकारणत्वाभ्युपगमाच्च । अत्र प्रतियोगिसमवायिन्येव ध्वंसोत्पत्त्या वृत्तिनियामकीभूतदैशिकविशेषणतासंबन्धस्यैव कार्यतावच्छेदकसंबन्धत्वात् । न चाश्रयनाशजन्यनाशस्थले व्यभिचारात् दैशिकसंबन्धस्य कार्यतावच्छेदकसंबन्धत्वं  नास्तीति वाच्यं ।  तत्रापि स्वप्रतियोगिनः परंपरासंबन्धेन यः आश्रयः तस्यैव ध्वंसदेशत्वाभ्युपगमात् । न हि कार्यभूतं वस्तु निराधारं किञ्चिदभ्युपगम्यते । आस्तां वा तार्किकमते ध्वंसस्याधारदेशानियमः  सत्कार्यवादे  तु ध्वंसस्यापि देशरूपाधारस्सर्वत्रैव सुलभः । देशरूपाधारं  विनैवोत्पत्तिसमर्थऽनेपि नास्माकं काचित् क्षतिः । पटे प्रतियोगिता संबन्धेन ध्वंसो जायत इत्यादिव्यवहारः प्रामाणिकश्चेत् प्रतियोगितासंबन्धेन घटसंबन्ध ध्वंसोत्पत्तिमात्रपरतया  सोऽपि  समर्थनीयः । यथा कथञ्चित्  प्रतियोगितासंबन्धेन ध्वंसस्य कार्यतामवष्टभ्य प्रतियोगिसहभावोक्तेः न कथञ्चिदवकाश इति ज्ञेयं । किञ्च ज्ञानादिदृश्यध्वंसस्यापि ध्वंसाभ्युपगमे प्रतियोग्युन्मज्जनापत्तिः । ननु प्रागभावध्वंसरूपस्य घटादेर्ध्वंसेऽपि यथान प्रागभावोन्मज्जनं तथा प्रकृतेप्युपपद्यते । न च घटध्वंसस्यापि प्रागभावध्वंसत्वात् न तदुन्मज्जनं । प्रकृते तु तथाभ्युपगमे ध्वंसाध्वंसस्य ध्वंसांप्रतियोगित्वं अनवस्थितध्वंसपरंपरा वा स्यादिति वाच्यं । एकस्यैव दृश्यसामान्य-ध्वंसरूपतया ध्वंसध्वंस(रूप)त्वं पुनस्तत्ध्वंसत्वं पुनस्तत्ध्वंसत्वमपीति सर्वस्यापि ध्वंसस्य एकत्रैव पर्यवसानेन दोषद्वयस्याप्यप्रसक्तेः । अत एवानन्तध्वंसत्वकल्पनापत्तेरपि नावकाशः । एकस्मिन्नेव ध्वंसे दृश्यत्वेन या प्रतियोगिता चरमक्षणव्यक्तित्वेन च यानुयोगिता ताभ्यामेव कृत्स्न ध्वंसत्वनिर्वाहात् । नापि प्रतियोगित्वानु योगित्वयोर्यत्ध्वंसत्वं तत् प्रतियोगित्वञ्च तदानन्त्यस्याप्यवकाशः स्वीयध्वंसप्रतियोगित्वस्य स्वप्रतियोगिक ध्वंसत्वत्वस्य च स्वात्मकत्वादिति चेन्मैवं चरमक्षणरूपध्वंसस्य दृश्यत्वेन यत् प्रतियोगित्वं चरमक्षणव्यक्तित्वेन च यदनुयोगित्वं तदुपहितयोर्दृश्यत्वतद्व्यक्तित्वोपहितयोश्च मिथो भिन्नतया तद्व्यक्तित्वोपहितस्य तदवच्छिन्नध्वंसत्वोपहितस्य यत् ध्वंसप्रतियोगित्वं तस्यापि दृश्यत्वोपहितनिष्ठ ध्वंसप्रतियोगिताभेदस्यावश्यकतया ध्वंसत्वोपहितध्वंसत्वरूपं तद्व्यक्तित्वोपहितध्वंसत्वरूपञ्च यदनुयोगित्वम् तदुपहितयोस्तद्व्यक्तित्व तत्ध्वंसत्वोपहितयोश्च मिथोभिन्नतयानुयोगिताभेदस्यावश्यकतया चानन्तकोटिध्वंसत्वरूपानुयोगित्व तत्प्रतियोगित्वकल्पनाया दुर्वारत्वात् न चोपहितयोर्भेदे विद्यमानेऽपि अभेदस्यापि सत्भावादेकेनैव दृश्यत्वेन तद्व्यक्तित्वेन कृत्स्नप्रतियोगित्वानुयोगित्वनिर्वाह  इति वक्तुं शक्यं । श्यामरूपोपहितध्वंसमादाय  घटत्वोपहितेऽपि ध्वंसप्रतियोगित्वानुयोगित्वानुभवव्यवहारयोर-दर्श्नात् । न हि श्यामरूपध्वंसानन्तरं लोकानां घटो ध्वस्त इत्यादिप्रतीतिव्यवहारौवर्तेते । न चानन्यगतिकतया अनन्तध्वंसत्वादिकल्पनमपि न दोष इति वक्तुं शक्यं रूपभेदाभावेन एकत्रैवानन्तध्वंसतत् प्रतियोगित्वकल्पनाया एवानुन्मेषात् अप्रामाणिकान्तपदार्थकल्पनागौरवेण उक्तरूपनिवृत्तिकल्पनस्यैव हेयत्वाच्च । इत्थञ्च ध्वंसध्वंसत्वादिपरंपराकल्पनस्य  अवच्छेदकभेदाभावादीनां असंभावितत्वात् कथञ्चित् ध्वंसध्वंसत्वमात्रकल्पने प्रतियोग्युन्मज्जनापत्तिद्दुर्वारैव । ननु ध्वंसत्वोपहित ध्वंसत्वादिकं नैव स्वीक्रियते किन्तु ध्वंसप्रतियोगिताया दृश्यत्वव्यापकत्वमात्रं तावतैव ध्वंसस्यापि  ध्वंसप्रतियोगित्वनिर्वाह इति नोक्तदोष इति चेन्न । एवं वदतः कोऽभिप्रायः अज्ञानत्वाद्युपहितप्रतियोगिकध्वंसत्वमपि तस्मिन् ध्वंसे नास्तीति उतास्तीति । नाद्यः अज्ञानं ध्वस्तमित्यादिप्रतीति निर्वाहयोरनिर्वाहात् । न द्वितीयः तद्वदेव ध्वंसत्वोपहितध्वंसत्वादेरपि स्वीकारवश्यंभावात् । किञ्च प्रतियोगिनो ध्वंसक्षणवृत्तित्वाभ्युपगमे ""उत्तरोत्पादे च पूर्वनिरोधात्''  इति सूत्रभाष्यविरोधः । तत्र हि क्षणभंगवादिनोयमभ्युपगमः उत्तरस्मिन् क्षणे उत्पद्यमाने पूर्वक्षणो निरुध्यत इति । नचैवमभ्युपगच्छता पूर्वोत्तरयोः क्षणयोर्हेतुफलभावश्श्क्यते संपादयितुं । निरुध्यमानस्य निरुद्धस्य वा पूर्वक्षणस्यावग्रस्तत्वात् उत्तरक्षणहेतुत्वानुपपत्तेः । अथभावभूतः परिनिष्पन्नावस्थः पूर्वक्षण उत्तरक्षणस्य हेतुरित्यभिप्रायः तथापि नोपपद्यते भावभूतस्य पुनर्वा परत्वकल्पनायां क्षणान्तरसंबन्ध प्रसंगात् अथ भाव एवास्य व्यापार इत्यभिप्रायः तथापि नैवोपपद्यते । हेतुस्वभावानुरक्तस्य फलस्योत्पत्त्यसंभवात् स्वभावोपरागाभ्युपगमे च हेतुस्वभावस्य फलकालावस्थायित्वेऽपि सति क्षणभंगाभ्युपगमत्यागप्रसंगः विनैव स्व(पर) भावोपरागेण हेतुफलभावमभ्युपगच्छतः सर्वत्र तत् प्राप्तेरतिप्रसंग इति भवदीयभाष्यग्रन्थो दृश्यते । तत्र बाधमते प्रथमक्षणास्य द्वितीयस्य क्षणे नाशाभ्युपग(च्छतः सर्वत्र) मात् द्वितीयक्षणे यत् ध्वंसप्रतियोगित्वं तदेव निरुध्यमानत्वं द्वितीयक्षणादौ तु निरुद्धत्वमिति विवक्षितम्  । भामत्यां हि तथैव व्याख्यातं । निरुध्यमानस्येति नतावद्वैनाशिकवन्निरोधकारणसान्निध्यं निरुध्यमानता वैनाशिकैरकारणं विनाशमभ्युपगच्छद्भिस्तस्या अनिष्टत्वात् । तस्माद्विनाशग्रस्तत्वमचिरनिरुद्धत्वं निरुध्यमानत्वं वक्तव्यं निरुद्धत्वं च चिरनिरुद्धत्वं विवक्षितं  तथाचोभयोरप्यभावग्रस्तत्वात्  हेतुत्वानुपपत्तिरिति । यदि तु ध्वंससमयेऽपि प्रतियोगिनोऽवस्थानं स्यात् तथा प्रथमक्षणस्य द्वितीयक्षणे ध्वंसोपपादेपि अवस्थानसंभवेन द्वितीयक्षणरूपकार्यारंभकत्वस्यापि नानुपपत्तिरिति सूत्रभाष्यविरोधस्पष्टः न च ध्वंसक्षणावृत्तित्वविशिष्टतया हेतुत्वं तथा कल्पने मानाभावात् तथासति निरुध्यमानस्येत्यस्य ध्वंससमये वर्तमानस्येत्यर्थकत्वसंभवात् अचिरनिरुध्येति  व्याख्यासांगत्यप्रसंगाच्च । किञ्च यदि प्रतियोगिन एव ध्वंसत्वं तदा तत्रैव भाष्ये ध्वंसस्वरूपस्य त्रेधा विकल्पपूर्वकं आद्यविकल्पदूषणग्रन्थस्तद्व्याख्यानञ्च अत्यन्तविरुद्धे स्याताम् । इत्थं हि विकल्प्य दूषितमपि स्वोत्पादनिरोधौ नाम वस्तुस्वरूपमेव वा स्यातां अवस्थान्तरं वा वस्त्वन्तरमेव वा सर्वथापि नोपपद्यते । यदि तावत् वस्तुनः स्वरूपमेवोत्पादविरोधौ स्यातां अंततो वस्तुशब्दः  उत्पादनिरोध शब्दौ च पर्यायाः प्राप्नुयुरिति । तत्र च भामत्यामपि स्वो चोत्पाद निरोधयोः विकल्पत्रयेऽपि वस्तुनः क श्राश्वतत्व प्रपञ्च इत्याहअपिचोत्पादनिरोधौ नामेति। पर्यायत्वापादनेन नित्यत्वापादनं मन्तव्यमिति व्याख्यातं । उक्तरीत्या पूर्वस्थितदृश्यध्वंसस्य स्वध्वंसत्वस्याहिव््युपगमे प्रतियोगिस्वरूपस्य ध्वंसत्वे नित्यत्वं स्यादिति यद्दूषणं तत् दुरुद्धरमेव । स्वध्वंसरूपतयैव स्वध्वंसस्य शाश्वतावस्थानप्रसंगात् । किञ्च चन्द्रिकायामेव हेतुनिरूपणग्रन्थो अथवा ज्ञानमेव तदुत्पत्तिक्षणवृत्तीनां  तत्पूर्वक्षणमात्रवृत्तीनाञ्चाज्ञानतत्प्रयुक्तभ्रमतद्विषय दृश्यानां नाशः ज्ञानस्यतु नाशो जीवन्मुक्तिस्वीकारे ज्ञानोत्तरोत्पन्नो मनः परिणामः तदस्वीकारे तु ज्ञानोपलक्षितात्मेव । नच वृत्तिज्ञानविषयकसाक्षिणोऽपि  भ्रमत्वादुक्तभ्रमनाशत्वं  वृत्तिज्ञानस्यासंगतमिति वाच्यं भ्रमपदस्य स्वेतरविषय भ्रमपरत्वात् । स्वपदं ज्ञानपरं स्वविषयक भ्रमो हि स्वकालत्वव्यापक इति तन्नाशत्वं स्वस्य न संभवत्येवेत्युक्तमिति स्वकालत्वव्यापकस्य स्वस्य स्वनाशत्वाभ्युपगमे स्वोक्तिविरोधोऽपि स्पष्टः । तस्मात् स्वस्यैव स्वध्वंसत्वकल्पनमत्यन्तमसंगतमेव । किञ्च अथ ""यदल्पं तन्मर्त्यं'' ""अन्य राजानस्ते क्षयलोकाभवन्ती''त्यादि श्रुतिभिः यद्यत्फलं ध्वंसप्रतियोगि तत्सर्वं निन्दितं मुमुक्षोरनिष्टं चेत्यत्र न विवादः यदि च दृश्यध्वंसोऽपि ध्वंसप्रतियोगि स्यात् तर्हि तस्यापि  द्वेषविषयतावच्छेदकाक्रान्ततया मुमुक्षोरनिष्टत्वात् तत्साधनभूतं शास्त्रमप्यनुपादेयं स्यात् । मोक्षश्चापुरुषार्थस्स्यात् । नच पूर्णानन्दाभिव्यक्तिरेव मुख्यो मोक्ष इति वाच्यं । तादृशाभिव्यक्तेः वृत्तिविशेषरूपतया तस्यास्तुदपहितस्य पूर्णानन्दस्य च मर्न्यान्तभूतमेव तस्याप्य पुरुषार्थत्वात् । न चाभिव्यक्त्यप्युपहितस्यानित्यत्वेऽपि तदुपलक्षितानन्द एव पुरुषार्थः तदुत्तरमनावरणादिति चतुर्थपरिच्छेदान्ते चन्द्रिकोक्तं युज्यते । तदुपलक्षितस्य पूर्वमेव सिद्धतया फलत्वासंभवात् अनावरणशब्देन आवरणाभावस्यावरणध्वंसस्यावरणकालवृत्त्या वरणपूवत्वाभावस्य वा विवक्षणे तद्विशिष्टस्याप्य नित्यत्वादुपलक्षितस्य पूर्वमेव सद्भावात् तदुत्तरमनावरणादित्युक्तेर विचारित- रमणीयत्वात्  । नच तदुत्तरकालीनतया कल्पितानावरणमेव पुरुषार्थता साधकमिति वाच्यं । अद्वैत ज्ञानवतां कल्पितानावरणज्ञाने अप्रामाण्य ज्ञानस्याप्यावश्यकतया तस्याकिञ्चिक्रत्वात् तस्य प्रातीतिकत्वात् । एवं मोक्षस्यापुरुषार्थत्वप्रसंगः पूर्वोक्तोच्छेदपक्षेऽपि समान एव । उच्छेदस्याप्युच्छिद्यमानतया परीक्षकैर- निष्टत्वात्  । अभिव्यक्तानन्दस्याप्युच्छिद्यमानत्वाच्च । एवमुक्त्याभवदीयसमन्वयाधिकरण भाष्यविरोधोऽपि स्पष्टः । तत्र हि ""अशरीरं वा व सन्त''मित्यादि श्रुत्युक्तं मोक्षरूपमशरीरत्वं स्वाभाविकमित्युक्तं तस्मात् मिथ्याप्रत्ययनिमित्तत्वात् सशरीरत्वस्य सिद्धं  जीवतोऽपि विदुषो शरीरत्वमिति अशरीरत्वमेव धर्मकार्यमिति चेन्न तस्य स्वाभाविकत्वादिति
च एको देवस्सर्वभूतेषु गूढस्सर्वव्यापी सर्वभूतान्तरात्मा-
""कर्माध्यक्षस्सर्वभूताधिवासः साक्षीचेताः केवलो निर्गुणश्च''
""स पर्यगात् शुक्यलमकायमव्रणमस्थाविरं शुद्धमपापविद्धं-''
इत्येतौ मन्त्रौ अनाधेयातिशयितां नित्यशुद्धताञ्च ब्रह्मणो  दर्श्यतः । ब्रह्मभावश्च मोक्ष इति च तेनानुच्छेयं फलविलक्षणं मोक्षमशरीरत्वं स्वभावसिद्धं नित्यमिति सिद्धमिति च एवमन्यत्रापि बहुषु स्थलेषु द्रष्टव्यं ।चन्द्रिकायांचोपक्रमे यदा तादृशधीविषयभूतात्मा तदा तस्य न मोक्षः तस्याविद्या- रूपासंबन्धशून्यात्म  रूपत्वात्  विदेहताकालीनोऽस्तमय एव मुख्यो मोक्षः ज्ञातृत्वोपलक्षितात्मपि विदेहकालीन एव जीवन्मुक्तिकालीनस्य ज्ञातृत्वोपहितत्वसंभवे  नोपलक्षितत्वाभावात् चरमधीरूप विद्यावतः क्षणस्याविद्यातत्  प्रयुक्तदृश्यविशिष्टकालपूर्वत्वाभावेन सिद्धस्याविद्यास्तमयस्य विदेहताकालीनविद्यावति क्षणे संभवाभावादित्यादि भिरुक्तरीत्या ध्वंसरूपमुच्छेदरूपं वा यद्विदेहत्वादिकं तस्य तदुपलक्षितस्यात्मनो वा मोक्षत्वं प्रतिपादितं । यदि तु स्वाभाविकाद शरीरत्वादन्यदुक्तरूपमशरीरत्वादिकं किञ्चित् स्यात् तदा ""अशरीरं वा व सन्त''मित्यादिकाया श्रुतेः तत् परस्यैवास्वारसिकत्वेन  स्वाभाविकाशरीरत्वार्थकत्व प्रतिपादकं भाष्यादिकं कथं संगच्छते । ननु तस्याश्श्रुतेः स्वाभाविकं यत् शरीरं मिथ्यात्वप्रयुक्तं तत्तत्र विवक्षितं चेत् न ""प्रियाप्रिये स्पृशतः  इत्येतत् विरुध्यते । स्वाभाविकाशरीरत्वे सत्येव प्रियाप्रियस्पर्शनुभवात् । यदि तु प्रियाप्रियस्पर्शयोरपि  मिथ्यात्वेनाभावो विवक्षितः तदानु  हवै सशरीरस्ये ति पूर्ववाक्यं विरुध्यते नहि पूर्ववाक्ये निषिध्य मानापहतिरन्या उत्तरवाक्ये विधीयमानस्पर्शोन्य इति वक्तुं शक्यं अन्योन्यासांगत्य-प्रसंगात् । न च पूर्ववाक्येऽपि शरीराभिमानवत्वमेव सशरीरत्वं विवक्षितं उत्तरवाक्येऽपि तद्रहितत्वमेव विवक्षितमिति वक्तुं शक्यम् अभिमानस्यापि मिथ्यात्वेन तदभावस्यापि स्वाभाविकत्वात् पूर्वमसिद्धस्य कस्यचिदभावस्य विवक्षां विना असंगतेरपरिहारात् अत एव शरीराभिमानप्रियाप्रियानुमानयोः तन्निवृत्त्योश्च नैयत्यं विवक्षितमित्युक्तेरपि नावकाशः । तत्रापि निवृत्तेस्वाभाविकत्वे असांगत्यतादवस्थ्यात् अत उच्छेदपरत्वं ध्वंसपरत्वं वास्वीकर्तव्यमेवेति चेत् यद्यप्येवं त्वद्गुरूपदिष्टमनुपपन्नमिति  मन्यसेतर्हि तन्मतमेव त्यक्तव्यं । तदुक्ति विरुद्धस्य कस्यचित् कल्पनेन तत्समर्थन प्रयुक्तस्तु व्यर्थ एव । तादृशकल्पनेऽपि भूयसीनामनुपपत्तीनामुपपादितत्वात् । ननु तत्रैवास्मदुक्तरूपाया अज्ञानतत्प्रयुक्तनिवृत्तेः मोक्षत्वं तस्यास्तत्वज्ञान साध्यत्वञ्च बहुशः प्रतिपादितमस्ति । तथा हिपञ्चपादिकायांअतो मिथ्यैव भेदाभ्यासः तस्य प्रतिपक्षाद भेदावभासात् अपनयः । तस्मात् मिथ्याज्ञाननिवृत्तिमात्रमेव मोक्ष इति श्रुतिन्यायाभ्यां सिद्धमित्युक्तं । एवं ""सोऽयमि''ति देशकालोपाधिकृतभेद  प्रविलीयेनाभेदोऽवगम्यते तथा त्वंपदार्थोऽप्यात्मानमहं  रूपमन्यभावः ""तत्त्वमसि''वाक्यात् तत्तपदार्थेेकतामुपगच्छन् सोऽयमितिवत् तदात्मक इदमंशोपाधिकृत वेद्यवेदितृवेदनात्मकप्रपञ्चेनार्थात् प्रविलीयमानेन प्रमाणफलं तदप्यवच्छेदक विनाशे तदेव विजहन्निर्विशेषता मापद्यते तेन प्रमाद्यादिचतुष्टयस्य युगपत् प्रविलयोऽपि तदवच्छेदानु भवफलं वाक्यनिबन्धनं अतो वेदैकगोचरो निर्वाणमिति वेदविदः प्रतिपेदिरे । तथा चैवंविधस्य प्रमाणव्यापारस्य प्रदर्श्का मन्त्रब्राह्मणवादाः प्रदर्श्िताः । एवञ्च नित्यमुक्तात्मस्वरूप समर्पणान्न- मोक्षस्यानित्यत्वादिदोषः । यस्य तूत्पाद्यो मोक्ष इत्यादिनेति भाष्याशयश्च सम्यक् प्रदर्श्रितः । एवंविवरणेपितत्र  ब्रह्मात्मैकत्वविज्ञाने विधिसंबन्धो  नाम फलसाधनसामर्थ्यं तत्रानिवृत्तिव्यतिरेकेण मोक्षफलस्याभावात् तस्य चान्वयव्यतिरेकेण सिद्धत्वात् तत्वज्ञानस्य मोक्षसाधनत्व मन्वयव्यतिरेकगम्यं न शब्दप्रमेयमिति ब्रह्मण्येव प्रमाणं शब्द इति सिद्ध इत्युक्तं । तस्मात् तत्वज्ञानरूपस्य तदुत्तरक्षणरूपस्य वा प्रमातृत्वादि-प्रपञ्चविलयस्य तत्वज्ञानप्रयुक्ततयास्मत्  पूर्वाचार्यवाक्यैरेव बहुषु स्थलेषु प्रतिपादितत्वात् नास्माकं तद्विरोध इति चेन्नएतावताहि त्वद्दुरूक्तिनामेव परस्परविरोध स्पष्टीकृतः नतु पूर्वोक्तवाक्यविरोधपरिहारः । ननुपञ्चपादिकादौमोक्षस्य उक्तनिवृत्त्युपलक्षितात्मस्वरूपतया विरोधपरिहारस्य  प्रदर्श्ितत्वात् न तासां मिथो विरुद्धत्वं अन्यथा भवत्सिद्धान्तेऽपि परमप्राप्यतया श्रुत्वादिप्रसिद्धस्य ब्रह्मण एव परम-पुरुषार्थत्वाभ्युपगमात् ब्रह्मैव मोक्ष इत्युक्तप्रायं । परमपुरुषार्थ तयान्वयस्समन्वय इत्युक्तेः । एवं सत्यपि क्वचित्  ब्रह्मानुभव एव मोक्ष  इत्युच्यते  क्वचिच्चाविद्यानिवृत्तिर्मोक्ष  इति यदि च तादृशोक्तीनामविरोधः  तथैवास्माकमपीति  को  विशेष इति चेन्न  सिद्धान्ते निखिलगुण  विभूत्यादिपरिपूर्णपरब्रह्मानुभवस्य मोक्षत्वेऽपि भावान्तराभाववादिनां तस्यैवाविद्यानिवृत्तिरूपतया अविद्यानिवृत्त्यनुभवयोः मोक्षत्वप्रतिपादनस्याविरोधात् निरतिशयानन्द रूपस्यापि ब्रह्मणोऽनुभूयमानतायां  पुरुषार्थत्वासंभवेन विषयितासंबन्धेनानुभवविशिष्टस्यैव  तथात्वात् विशेषणविशेष्यभावे विनिगमकाभावाच्च । विषयिता-संबन्धेन ब्रह्मविशिष्टानुभवस्य विषयितासंबन्धेनानुभवविशेषितस्य ब्रह्मणो वा पुरुषार्थत्व प्रतिपादक वाक्ययोरेकविषयतया विरोधगन्धाभावाच्च । स्वरूपेण सिद्धत्वेप्य्वनु भवविशिष्टतया असिद्धत्वेन पूर्वसिद्धस्य ग्रामादेः स्वत्वादिविशिष्टतयैव फलत्वसाध्यत्वयोरपि अनुपपत्तिगन्धाभावाच्च । न चैवंरीत्या त्वन्मते कथञ्चिदपि निर्वाहस्संभवति चरमवृत्तिरूपायाः ब्रह्मानन्दाभिव्यक्तेः तद्विशिष्टानन्दस्य वा मर्त्यफलान्तर्गतत्वेन निरतिशयपुरुषार्थत्वाभावस्यानुपदमुक्तत्वात् तदुपलक्षितस्य ब्रह्मणस्तु संसारदशायामपि सिद्धतया तदसंभवस्य स्पष्टत्वात् । न च सिद्धान्तेऽपि ब्रह्मविषयकानुभवस्य जन्यतया नश्वरत्वमावश्यकमित्युक्त दोषस्समान इति वाच्यं । यत्  जन्यंतन्नश्वरमिति  नियमस्य अप्रामाणिकतमत्वात् पिपीलिकादिब्रह्मपर्यन्तानां जन्यवस्तुनामवस्थानकालतारतम्यस्य बहुशो दृश्यमानतया कस्यचिज्जन्यस्य स्वोत्पत्त्युत्तर सर्वकालावस्थायित्वेपि  विरोधाभावात् । जन्यत्वं हि पूर्वकालसंबन्धित्वेनैव विरुद्धं न तूत्तरकाल संबन्धित्वेनापि प्रत्युत तदनुकूलमेव विरोधिभूताभावसामग्रीसमवधान प्रयुक्तस्तु तदुत्तरकालसंबन्धाभाव स्तदभावादेव  न प्रजतीति नित्यस्य  स्वरूपयोग्यस्येत्यादिनियमश्चाप्रयोजक इत्यन्यत्र प्रसिद्धं । ध्वंसध्वंसत्वेन रूपेण ध्वंसप्रतियोगितायाः कैश्चिदनप्यनभ्युपगमाच्च  ब्रह्मानुभवरूपसार्वज्ञस्यापि ज्ञानसंकोच ध्वंसत्वेन रूपेण  श्राश्वातीकत्वे  बाधकाभावाच्च । केषुचित् स्थलेषु साहचर्यदर्श्नमात्रेण  तादृशनियमाभ्युपगमे यो यः पुरुषार्थस्सोऽनित्य इति नियमस्यापि अनित्यत्वं सर्वमतेऽपि दुर्वारं ।  स्यात् । अनुकूलतर्काभावात् प्रमाणविरोधाच्च नोक्तनियमस्सिध्यतीति चेत् प्रकृतेऽपि तुल्यं । नहि त्वदभिनिवेशादन्यः कश्चिद्दिशेषो दृश्यत  भवत्गुरुभिस्तु यज्जन्यं तन्नश्वरमिति नियमं स्वेषां  कुलधनतया मन्यमानैरशरीरत्वरूपो  मोक्षस्वाभाविक  इत्युक्तं ।  अतएवागन्तुकत्वेनाभिमतस्य ध्वंसस्योच्छेदस्य तदन्यस्य वा तद्विशिष्टस्य वा पुरुषार्थत्वप्रतिपादनं स्वाभाविकत्वोक्तिविरुद्धमित्युक्तं । अत  एव  चित्स्वरूप मात्रस्य फलत्वसाध्यत्वयोरप्यसंभवस्पष्टः निर्विशेषस्य विशिष्टरूपेणापि तदसंभवात् ""चितितन्मात्रेण तदात्मकत्वादित्यौडुलोमि''रिति सूत्रेणाभाव रूपाणाञ्चाद्वैतविहन्तृत्वेऽपि तस्य तस्य पापमन आदेः काल्पनिकतया तदधीन निरूपणानां तेषां काल्पनिकत्वमिति न तात्विकी । तद्धर्मताशिष्यते । एतेन सत्यकामसर्वसर्वेश्वरत्वादयोऽप्यौपाधिकाव्याख्याता  इति  मुक्तिदशायां भावाभाव-रूपकृत्स्नविशेषशून्यताया  भाष्यभामत्यो  स्स्पष्टमुपपादितत्वात् । ""एवमप्युन्यासात्  पूर्वभावादविरोधं बादरायण''  इत्युत्तरसूत्रेऽपि एवमप्यौ डुलोमिमतमनुजानातीत्युक्त्यायमेव सिद्धान्त इति स्पष्टः । अपहतपाप्मत्वसत्यकामत्वादेरौडुलोभिमते असत्वं प्रातीतिकत्वं वा बादरायणमते तु व्यावहारिकत्वमिति तत्रैवमतभेदस्स्पष्टमुपपादितः । अतः प्रमाणविरोधादुपपत्तिविरोधाच्च  त्वत्गुरूणां वचनमनुपादेयं तद्विरोधात् त्वद्वचनपपीति सिद्धं । तस्मात् ज्ञानप्रयुक्तावस्थितिसामान्यविरहप्रतियोगित्वं ज्ञाननिवर्त्यत्वमिति सिद्धिग्रन्थस्तद्व्याख्याचतुष्टयञ्च द्वयमप्यनुपपन्नमेव । यत्तु ज्ञानव्यापकतानिवेशपक्षे शश-विषाणादावित्यादि ग्रन्थासांगत्यं  पर्यालोच्याज्ञानतत्प्रयुक्तान्यतराभावनिवेशस्यापि व्यावृत्तिकथनपरतया तत्ग्रन्थावतरणं कृतम् । तत्र सांगत्यपरिहारप्रत्याशामात्रमेव । शशविषाणादावस्थितिसामान्यविरहेऽपीति अवस्थिति सामान्यविरहशब्दार्थत्वमभ्युपगम्य तस्य  ज्ञानप्रयुक्तत्वमात्राभ्युपगमेनैवातिव्याप्तिपरिहारस्य मूले स्पष्टमुपपादनात् । तादात्म्यसंबन्धस्य समवायविषयतास्थानीयतया अत्यन्ताभावप्रतियोगिता-वच्छेदकत्व  समर्थनमपि  व्यर्थं । उक्तपरिभाषायास्त्वन्मतमात्रसिद्धत्वेन प्रतिवादिमते तादात्म्यसंबन्धावच्छिन्न प्रतियोगिताकात्यन्तभावाप्रसिध्या साध्याप्रसिद्धेः  पूर्वमेवोक्तत्वसाध्यात् घटस्येव तत्प्रागभावनिवृत्तित्व विशिष्टस्य घटाधीनत्ववत्   ज्ञानोत्पत्तिकालिकाविद्यानिवृत्तेः  तत्स्वरूपत्वे तदन्यत्वेऽपि च ज्ञानाधीनत्वं  संभवतीत्युक्तिरप्युयुक्ता । तत्र प्रमाणबलात् तदुपपत्तावपि प्रकृते तव भावात् अविद्यानिवृत्तेः लौकिक प्रमाणबाधत्वात्  ""तरति शोकमात्मवि''दित्यादौ सिद्धसाध्यसमभिव्याहारन्यायेन जायमानायास्साध्यता प्रतीतेः उत्तरकालिकतया साध्यतावगाहिताया एव स्वारसिकत्वाच्च । मलिनं ते वपुस्नायाः-धनवान् सुखीत्यादौ तथैवानुभवात् तिष्ठन् गायतीत्यादौ धात्वर्थयोस्समानकालीनता प्रतीतावपि प्रयोज्यप्रयोजकभावाप्रतीतेः त्रैकालिकस्य दृश्यात्यन्ताभावस्य दृश्यविरोधित्वविशिष्टतयापि ज्ञानसाध्यता न संभवतीति पूर्वमेवोक्तं । यच्चोक्तार्थोपष्टंभकतया अज्ञानस्य स्वकार्येण प्रविलीनेन वर्तमानेन वा सह निवृत्तिबाधतया विवरणवाक्यमुदाहृतम्  तदप्यनुपपन्नं । प्रविलीनस्य तत्कारणीभूताज्ञानरूपतया अज्ञानस्य तेन सह निवृत्तिप्रतिपादना योगात् लोके द्वयोरेव साहित्यानुभवः न हि दण्डकुण्डलयुक्तैक पुरुषाभि प्रायेण दण्डिना सह कुण्डलीसमागत इति कश्चित् प्रयुङक्ते स्वप्रयोजका-ज्ञाने निवृत्तेऽपि जीवन्मुक्तेः देहादिबाधाव्यवहारात् स्वसहितस्येतीति स्वसहितस्येत्युक्तेः प्रयोजनकथनमप्यनुपपन्नं । तत्सिद्धं  जीवतोऽप्यशरीरत्वमिति भवदीय भाष्यादौ जीवन्मुक्तेरपि शरीरादि बाधव्यवहारेण तदभावस्यासिद्धत्वात् । नह्यभावप्रतीतिव्यवहाराभ्यामन्यौ बाधप्रतीतिव्यवहारौ विद्येते रूपन्नास्तीति व्यवहारयोरेव शुक्तिरजतादिबाधप्रतीतिव्यवहारत्वेन प्रसिद्धत्वात् जीवन्मुक्तेरपि बाधितानुवृत्तिव्यवहारस्य त्वन्मते पूर्वग्रन्थेषु बहुशो दर्श्नात् । न चाभावप्रतीतिरूपो बाधोस्त्येव ।  निवृत्तिरूपो  बाधस्तु नास्तीति वक्तुं शक्यं ।  अभावप्रतीतेरेवाध्यस्तनिवृत्तिरूपतया  त्वत्ुरूक्तिषु   प्रसिद्धत्वात् । न  चाभावप्रतीतिसामान्यं तथा किन्तु  पटुतमसंस्कारसहितेति वाच्यं । अज्ञानांशेऽपि पटुत्तरसंस्कार सहितबाधप्रमाया एव निवृत्तिरूपत्वापत्त्या  तदभावदशायामज्ञाननिवृत्त्यभ्युपगम व्याघातात् । न च तत्तदज्ञानस्य  इतरेषामप्रत्यक्षतया तन्निवृत्तिकल्पनेऽपि न विरोधः । देहादकं तु सर्वैरपि प्रत्यक्षेणानुभूयत इति तन्निवृत्तिर्न कल्प्यत इति वाच्यं । एवं सति पटुतमसहितत्वेन प्रमाया देहानिवर्तकत्वस्यैवासिद्धि प्रसंगात् अद्वैतज्ञानशून्यानां यद्यद्देहवियोगकारणं प्रसिद्धं तदन्यतमेनैव भवदभिमतजीवन्मुक्तानामपि देहवियोगोपलब्धेः शुक्तिरजतादावभाव प्रतीत्यतिरिक्तबाधादर्श्नेन तद्वदेव मिथ्याभूते देहादौ तदतिरिक्तबाधक कल्पनायोगाच्च । ज्ञानवासिष्ठसंज्ञितकलिपुरुषकल्पितनिबन्धनश्लोक-मुदाहृत्य तत्र मनस इत्यस्यान्वयानुपपत्तिमाशंक्य दृश्येत तदन्वयोक्त्या तत्समर्थनं तदपि निरस्तप्रायं । अत्यन्ताभावस्य तुल्येषु स्वप्रतियोगिषु कैश्चित् साकं विरोधः कैश्चिन्नविरोध इति कल्पनमसंभवदुक्तिकं कुत्रापि तथा दृष्टत्वादिति पूर्वमेव उपपादितत्वात् । यदपि तत्वमस्यादिवाक्यार्थेति श्लोके न भविष्यतीत्यंशस्य ज्ञानप्रयुक्तादृष्टाद्यभावात् भविकार्यस्य योगाभावस्तत् परत्वं व्याख्यायान्यदित्युक्तेः प्रकृतानुपयोगपरतया व्याख्यानं कृतं तदप्यसत् । सम्यक् धीजन्ममात्रत इत्यस्य नासीन्नास्तीति वाक्ययोरप्यन्वयस्यावश्यकतया तयोरदृष्टादिकारणाभाव प्रयुक्ताभावपरताया असंभवेनार्थान्तरपरत्वस्या वश्यकत्वेन भविष्यतीति वाक्येऽपि तद्विवक्षणाया एवोचितत्वात् । न हि जन्ममात्रतइत्येत त्तृतीयवाक्यमात्रान्वयीति कस्यापि  हृदयंगमं वक्तुमवेक्षितं वा तस्मादन्यदित्युक्तेर सांगत्यं परिहर्तुकामेनान्यदप्यसागत्यम् संपादितमिति ज्ञेयं । यद्दण्डपातोत्पत्तिक्षणो  यो यस्सघटसमवायी तद्देशावच्छेदेन घटवत्कालपूर्वेनेति व्याप्तेर्लोकसिद्धत्वात्तद्वदेव पूर्वोक्तरीत्या तत्वप्रमायास्तादृशपूर्वत्वा भाव नियमस्सिध्यति यदिचैवं न स्वीक्रियते तदा दुःखनाशस्य तत्वज्ञानसाध्यत्वेऽपि तदधिकरणक्षणे दुःखतदुपलब्ध्योः प्रसंगः । नाशस्यप्रतियोग्यसमानकालीनत्व नियमेऽपि नाशजनकदण्डपातादि समूहाश्रयस्य कालस्य घटाद्याश्रयकालपूर्वत्वाभावनियमस्यैव प्रयोजकत्वान्नाशजनकत्वरूपं विशेषणं  विनैव तादृशनियमस्वीकारउचित इत्यादि जल्पनं तदप्यत्यन्तम-सत् । यत्किञ्चिन्नियममात्रस्य वस्तुनो भावाभावयोरप्रयोजकत्वात् । कार्यैः कारणं प्रयोजकं तदभावे च कारणाभावः क्वचित् प्रतियोगिनोः कार्यकारणभावाभावेऽपि प्रयोज्यप्रयोजक भावमात्रात् अभावयोरपि प्रयोज्यप्रयोजकभावः । एवं प्रतियोगिध्वंसवदत्यन्ताभाव स्वीकारे तयोरपीत्यादिकमनुभवविरुद्धं । ततश्च ध्वंसविशेषादेः दण्डपातादेश्च व्याप्यव्यापकभावरूपो यो नियमः स एव तयोः कार्यकारणाभावनिर्वाहक इति तस्यैव घटोत्तरकालवर्तिनि घटध्वंसे तत् प्रयोज्ये तदत्यन्ताभावे च परंपरया निर्वाहकत्वं न तु त्वदुक्तनियमस्य मानाभावात् । न च नाशस्य प्रतियोग्यसमानकालीनत्व नियम एव नाशक्षणे प्रतियोगि कुतो निवर्तत इति शंकानिवर्तकस्ताद्वशनियमश्च कुत इति शंकानिवर्तकः पूर्वोक्तनियम इति त्वत्कल्पनं युक्तं ध्वंसक्षणे प्रतियोगि कुतो न वर्तत इति शंकायाः कस्याप्यसंभवात्  कालिकसंबन्धेन ध्वंसवत्ताज्ञानस्य तेन संबन्धेन प्रतियोगिमत्ताज्ञानं प्रति साक्षादेव विरोधित्वात् अन्यथा  प्रतियोगिसमान-कालीनत्वाभावस्येत्यपि  प्रतियोगिसमानकालीनत्वमपि  कुतो न वर्तत े घटाद्याश्रयकाल पूर्वत्वाभावे सत्यपि पूर्वत्वमपि कुतोनवर्तत इत्याशंकयोरपि प्रसंगात् ।  नह्युक्ताशंकयोस्संभवे  तन्निवर्तकः कोऽपि नियमोस्ति तादृशशंकैव न संभवतीत्युकिश्च प्रकृतेऽपि तुल्या । प्राभाकरमतेऽपि दण्डपाताद्युत्तरक्षणस्य कपालादिनिष्ठतत्संबन्धस्य वा घटादिनाशरूपत्वात् नाशस्य जन्यत्वोपपत्तेः । जन्यत्वाभावेऽपि नाशत्वा वच्छिन्नस्य दण्डपातादिप्रयोज्यतायां बाधकाभावाच्च न ध्वंसस्य सामग्रीप्रयोज्यत्वानुपपत्तिः । न च ध्वंसस्या भावरूपतया तत्राभावान्तरमेव प्रयोजकं वाच्यं न तु भावरूपं कारणमिति वाच्यं यस््याभावस्य स्वतः कार्यत्वं नास्ति तस्याभावान्तरमात्रप्रयुक्तत्वेऽपि ध्वंसरूपाभावस्य स्वतः कार्यतया कारण-विशेषप्रयुक्तताया निर्बाधत्वात् । ध्वंसस्य तु ध्वंसादिकं असंभवतीति च पूर्वमेवोक्तं । ब्रह्मज्ञानोत्पत्ति-द्वितीयक्षणस्योत्तर क्षणाप्रसिद्धेः तन्नाशस्याग्रेऽनुवृत्तिरिति स एव दृश्यस्य मर्यादा । ब्रह्मज्ञानं वा सर्वथापि स्थिराया निवृत्तेः न  जनकमिति सिद्धमित्युक्तं । ततः त्वदभिमतब्रह्मज्ञानस्य बन्धनिवर्तकत्वं नास्तीति एतत् प्रामाणिकमेव । प्रत्युत  तस्य बन्धनिवर्तकत्वात् उत्तरक्षणाप्रसिद्धेः न तन्नाशस्याग्रेऽनुवृत्तिरित्येतत्तु न युज्यते । उत्तरक्षणाभावेऽपि तार्किकाभिमतमहाप्रलयवदग्रेप्यनुवृत्तिसंभवात् । अत एव तस्य दृश्यमर्यादात्ममपि न संगच्छते तस्यैव दृश्यस्यानुवृत्तेः । यदप्यज्ञानतत्प्रयुक्तनिवृत्त्योः पूर्वोक्तं  चातुर्विध्यं अनुरूध्य ज्ञाननिवर्त्यत्वरूप मिथ्यात्वस्य चतुर्था परिष्करणं तत्र  तावत् ज्ञानव्यापकतावच्छेदकं यदज्ञानतत् संस्कारान्यतराभावत्वाज्ञानतत्   प्रयुक्ततत्संस्कारान्यतराभावत्वाज्ञानप्रयुक्ततत्संस्कारान्यतराभावयोरन्यतर तदाश्रय प्रतियोगित्वं  अज्ञानकर्मप्रयुक्ततत्संस्कारसाधारणम् ज्ञाननिवर्त्यत्वमिति प्रथमकल्पोनुपपन्नः । ज्ञानत्वं हि न जातिः त्वन्मतेप्येकाज्ञानवादे तदसंभवात् ।  नानाज्ञानवादे  तत्संभवेऽपि प्रतिवादिभिस्तदंगीकारेण तान् प्रति तत्  घटितसाध्योक्त्ययोगात् । नापि ज्ञानविरोधित्वं सहानव- स्थानलक्षणस्य विरोधित्वस्य तत्राभावात् । परोक्ष ज्ञानसत्वेप्य भानापादकाज्ञानानुवृत्तेः तत् संमतत्वात्  । सहावस्थानशरीरे निर्विष्टस्य ज्ञानत्वरूपसामायन्य धर्मावच्छिन्नवद्वृत्तित्वाभावस्य तत्र वक्तुमशक्यत्वाच्च । न जानामीति प्रतीतौ विशेषरूपेण भानस्यानु भवविरुद्धत्वात् । नापि ज्ञाननिवर्त्यत्वरूपं ज्ञानविरोधित्वं । तस्य  ज्ञानव्यापकाभावप्रतियोगित्वरूपत्वे असत्  साधारण्यात्  नापि ज्ञानव्यापकतावच्छेदकं यदज्ञानतत् संस्कारान्यतराभावं त्वदाश्रयप्रतियोगित्वमात्मा श्रयप्रसंगात् । एकाज्ञानवादे शुक्तिरूप्यादौ साधनवैकल्यात् नानाज्ञानवादाश्रयणेऽपि  तत्तत्पुरुषीयाज्ञान सामान्यभावादिनिवेशे तद्दोषतादवस्थ्यात् । न हि शुक्ति-तत्वज्ञानादौ  सति   तत्पुरुषीयाज्ञान सामान्याभावस्संभवति । तत्तदज्ञानाभावत्वादेः तत्घटत्वादेश्च अज्ञानान्तरतत्प्रयुक्तेषु मिथ्यालक्षणस्या व्याप्तिः पक्षैकदेशे बाधश्च । अत एव नानाज्ञानवादमाश्रित्य यत् साध्यवैकल्यपरिहरणं कण्ठरवेण कृतमस्ति तदप्यसंगतं ।  तत्तत्पुरुषीयाज्ञानतत्-प्रयुक्ताभावावच्छिन्नव्यापकता निवेशे  चिद्भिन्नत्वरूपपक्षतावच्छेदका  क्रान्तेषु  पुरुषान्तराज्ञानतत्प्रयुक्तेषु बाधात् उक्तदोषैरेव ज्ञानाधीनतावच्छेदकं  यदुक्तान्यतरत्तदाश्रय प्रतियोगित्वमिति  द्वितीयकल्पोऽपि निरस्तः । उक्तान्यतराभावे स्वरूपसंबन्धरूपस्य ज्ञानाधीनत्वस्य प्रतिवादिभिरनंगीकृततया तन्मते तत् प्रयुक्तसाध्याप्रसिद्धिरपिविशेषः । अत एव ज्ञानसाध्यतावच्छेदकं यदज्ञाननाशत्वं अज्ञानप्रयुक्तनाशत्वञ्च तयोरन्यतरवत्प्रतियोगित्वमिति तृतीयकल्पोपि निरस्तः अज्ञानत्व स्वरूपशोधनप्रयुक्तदोषस्य अस्मिन् कल्पेऽपि दुर्वारत्वात् । नाशत्वस्य ज्ञानसाध्यतावच्छेदकतायाः प्रतिवादिभिरनंगीकृततयातत्प्रयुक्त-साध्याप्रसिद्धेश्च । एवं ज्ञानसाध्यतावच्छेदकं  यदज्ञानाभावत्वं तत् प्रयुक्ताभावत्वञ्च तयोरन्यतरवत् प्रतियोगित्वं ज्ञाननिवर्त्यत्वमिति चतुर्थकल्पोऽपि निरस्तः । पूर्वोक्तदोषाणाम परिहरणात् । तृतीय चतुर्थकल्पयोः ज्ञानसाध्यतावच्छेदकतया दृश्यनाशत्व दृश्याभावत्वयोः निवेशसंभवात् अन्यतरनिवेशनं व्यर्थमिति ज्ञानवत्व्याप्यधर्मावच्छिन्नजनकतानिरूपितत्वजन्यतावत् ध्वंसप्रतियोगित्वं साक्षात्कारत्वावच्छिन्न जनकतावच्छेदक जन्यतावत् ध्वंसप्रतियोगित्वं वा  अज्ञाननिवर्त्यत्वमुत्तरज्ञाननिवर्त्य पूर्वज्ञानादेः स्वक्षणोत्तरवृत्तिगुणत्वादिना तन्नाश्रयत्वेऽपि न  तत्रातिव्याप्तिः । नाशत्वेनात्यन्ताभावत्वेन वा प्रयोज्यता निवेशात् प्रवृत्ति प्रागभावस्योपादान प्रत्यक्षजन्य प्रवृत्त्यात्मक नाशप्रतियोगित्वेऽपि नाति-व्याप्तिः । सेतुदर्श्रनादेरपि चाक्षुषेनैव दुरितनिवर्तकत्वात् न तन्निवर्त्योऽपीत्यादिकं यदुक्तं तत् सर्वमप्य-किञ्चित्करमेव । ज्ञानत्वव्यापक (+++) व्यधर्मावच्छिन्नप्रयोजकतानिरूपितनाशत्वाद्यवच्छिन्ना-प्रयोज्यतायाः प्रतिवादिमते अप्रसिद्धतया साध्याप्रसिद्धेरपरिहारात् । प्रातिभासिकस्प तन्नाशस्यैव वा सिद्धान्तिभिरनभ्युपगमादिति बोध्यं
इत्थं विशिष्यमिथ्यात्व निरुक्तीनां समर्थनं चन्द्रिकायां कृतं यत्तत् निर्मूलितमशेषतः ।
अत्र मिथ्यात्वसामान्यदूषणेनापि दूषितः । सप्तमः कल्प इत्येतत् पूर्वमेवप्रदर्श्र्रितं ।।
तत्वमुक्ताकलापे तु सत्यमिथ्याविकल्पनं । मिथ्यात्वस्य कृतं तत्र मिथ्याकल्पोऽविशेषतः
अवान्तरविकल्पेना प््यत्र सम्यक् निरस्यते ।तत्वमुक्ताकलापे
साध्यं मिथ्या न वाते द्वितयमनुचितं ।। निष्फलत्वादिदोषात्
आद्यं  हीष्टं ममापि प्रसजति भवतस्सत्यभेदः परस्मिन् ।
इत्यत्र विश्वमिथ्यात्वानुमाने साध्यभूतं मिथ्यात्वं मिथ्या न वा आद्ये सिद्धसाधनं द्वितीयेऽपसिद्धान्तः ब्रह्मव्यतिरिक्तसत्यवस्त्वनभ्युप गमादिति दूषणमुक्तं । तत्र सिद्धसाधनोक्तेरभिप्रायः पूर्वमेवदर्श्ितः परंतु मिथ्यात्वस्य मिथ्यात्वमेव वस्तुगत्या पराभिमतं । सत्यत्वं तु सर्वाद्वैतवादिनः सर्वथाप्यनभिमतमिति परमार्थसत्यत्वविकल्पमपहाय मिथ्यात्वकल्प एव तदवान्तरविकल्पपूर्वकमत्रमूले विस्तृत्य दूष्यत इति विशेषः । तत्र  प्रातीतिकव्यावहरिकभेदेन मिथ्यावस्तुनो द्वैविध्यस्य परैस्स्वीकृतत्वात् मिथ्यात्वस्य मिथ्यात्वे प्रातीतिकं व्यावहारिकं वेति विकल्पस्संभवति । तत्रापि  दृष्टान्तभूते   शुक्तिरजतादौ  मिथ्यात्वस्य लोकसिद्धत्वात् तत्र व्यावहारिकं विश्वस्मिन् प्रातीतिकमित्येकः कल्पः । तद्वैपरीत्येन शुक्तिरूप्यादौ रजतादौ प्रातीतिकं विश्वस्मिन् व्यावहारिकमित्यपरः । सर्वत्र प्रातीतिकमित्यन्यः । सर्वत्र व्याहरिकमिति चेतरः । एवं चतुर्षु  कल्पेष्काद्यकल्पस्तत्किमित्यादिना शंक्यमित्यन्तेन वाक्येनविवक्षितः उता शंक्यमित्यनेन चान्ये त्रयः कल्पाविवक्षिताः । विधेर्निषेधप्रतियोगितया विधातुमित्यस्य व्यावहारिकता पर्यवसायित्वात् व्यावहारिकस्य हि लोकतो  बाधो नाभ्युपगम्यते । अतश्शक्यमित्यन्तस्य प्रथमकल्पपरत्वं स्फुटं । विधिनिषेधो भयाशक्यत्वप्रयुक्ताशक्यतया द्वितीयः । विधिमात्राशक्यतया चतृतीयः । निषेधाशक्यतया च तुरीयः इत्यशक्यमित्यस्यापि द्वितीयादिकल्पत्रयपर्यवसायित्वं बोध्यं । यद्यपि तत्किमित्यादिवाक्यं प्रकारान्तरेण पूर्वं व््याख्यातं तथाप्याचार्यसूक्तीनामतिगंभीरत्वात् अन्यास्मिन्नर्थे तात्पर्यं संभवत्येव । न च साध्यभूते मिथ्यात्वे यं विकल्पः शुक्तिरजतादिनिष्ठश्च न साध्यान्तर्गतमिति कथमेवं विकल्प इति वाच्यं  । ब्रह्मज्ञानेतराबाध्यत्वं शुक्तिरजतादिव्यावर्तकं पक्षतावच्छेदककोटौ निवेश्यत इत्यादावेवोक्तत्वात् तन्मिथ्यात्वस्यापि साध्यान्तर्गतत्वात् तत्राकल्पे त्वन्मतरीत्यैव बाध इत्याह ः-प्रत्यक्षादिभिरिति। प्रत्यक्षादिभिः बाधं विना प्रातीतिकत्वायोगात् बाधे सिद्धे  तत्साधनमशक्यमिति भावः । अर्थान्तरञ्च सर्वत्र वक्ष्यते । इतरत् कल्पत्रयं तन्त्रेण निषेधतिः-नापि द्वितीय इतितत्र द्वितीय तृतीययोः निषेधे हेतुमाह ः-तस्याप्रसिद्धत्वादिति। शुक्तिरजतादौ मिथ्यात्वस्य प्रातीतिकत्वे तत्र तस्य बाधितत्वेन  दृष्टान्तासंभवात् साध्यस्य कस्मिन् चिदप्याधिकरणे पूर्वमानिश्चिततया त्वदभिमत मिथ्यात्वसाधनमशक्यमिति भावः । न च प्रातीतिक मिथ्यात्ववत्तया तस्य दृष्टान्तत्वं संभवतीति प्रसिद्धानुमानादौ महाह्रदादेरप्यन्वय-दृष्टान्तत्वानुपपत्तेः तृतीयकल्पे बाधस्सन्नपि पूर्वमेवोक्तप्राय इति पृथक्नोक्तः । सर्वत्र मिथ्यात्वं व्यावहारिकमिति तुरीयकल्पनिषेधे सर्वविकल्प साधारणमर्थान्तररूप दूषणमेवाहः-तथाविधस्येति।  उक्तविधिनिषेधाशक्यतया  त्वदभिमतस्येत्यर्थः । अन्यस्येत्यादेरपि पूर्ववदेवार्थः व्यावहारिकत्वपक्षेऽपि तस्य मिथ्यात्वेन पारमार्थिकसत्यत्वाविरोधितयार्थान्तरं विषमसत्ताकयोर विरोधस्य त्वयाप्यभ्युपग तत्वादित्याशयः । अनिष्टाभावादिति पञ्चम्यन्तस्य नाद्यः न  द्वितीयः इत्युभयत्राप्यन्वय संभवात् न सन्दर्भविरोध इति ज्ञेयं ।
अनेन  मूलवाक्येन सिद्धिचन्द्रिकयोस्थितः ।अन्तरनिरासोऽपि हत इत्युपपादिते- ।।
अत्र सिद्धौ मिथ्यात्वस्य च मिथ्यात्वे प्रपञ्चस्य सत्यत्वापातः । एकस्मिन् धर्मिणि प्रसक्त्योर्विरुद्धयोरेक मिथ्यात्वे परसत्यत्वनियमात् । मिथ्यात्वस्य सत्यत्वे च तद्वदेव प्रपञ्चसत्यत्वापत्तेः उभयधाप्यद्वैतव्याघात इति चेन्नमिथ्यात्वस्य मिथ्यात्वेऽपि प्रपञ्चसत्यत्वस्यानापत्तेः । तर्हि विरुद्धयोर्धर्मयोःएकं मिथ्यात्वे परं सत्यत्वं । यत्र मिथ्यात्वं निषध्यतावच्छेदकमुभयवृत्तिनुभवेत् यथा परस्परविरहरूपयो रजतत्व तदभावयोश्शुक्तौ यथा वा परस्पर विरहव्यापकयोः रजतभिन्नत्वरजतत्वयोः तत्रैव तत्र निषेध्यतावच्छेदक भेदनियमात् । प्रकृते तु निषेध्यतावच्छेदकमेव दृश्यत्वादि । यथा गोत्वाश्वत्वयोरेकस्मिन् गजे निषेधे गजत्वात्यन्ता भावव्याप्यत्वं  निषेध्यतावच्छेदकमुभयोस्तुल्यमिति नैकतरनिषेधेऽन्यतरसत्वं तद्वत् यथा च सत्यत्वमिथ्यात्वयोः न परस्परविरहरूपत्वं न वा परस्पर विरहव्यापकत्वं तथोपपादितं अथस्तात् परस्पर विरहरूपत्वेऽपि विषमसत्ताकयोरविरोधात् व्यावहारिक मिथ्यात्वेन  व्यावहारिकसत्यत्वापहारेऽपि कार्पणिक सत्यत्वानपहरात् तार्किकमतसिद्धसंयोगतदभाववत् सत्यत्वमिथ्यात्वयोस्समुच्चयाभ्युपगमाच्च । एकसाधकेना परपक्षस्य बाध्यत्वं विषमसत्ताकत्वे प्रयोजकं यथा शुक्तिरूप्यतदभावयोरेक बाधकबाध्यत्वं च समसत्ताकत्वे प्रयोजकं । यथा शुक्तिरूप्यतद्भिन्नत्वयोरस्ति च  प्रपञ्चमिथ्यात्वयोरेकब्रह्मज्ञानबाध्यतेति समसत्ताकत्वात् मिथ्यात्वबाधकेन प्रपञ्चस्यापि बाधान्नाद्वैत हानिरिति कृतमधिकेनेति । अत्रचन्द्रिकाग्रन्थःप्रसक्त्योर्ज्ञातयोरेक मिथ्यात्वे एकतरमिथ्यात्वेऽ परसत्यनियमात्  अन्यतरस्याधिकसत्ताकत्वनियमात् तद्वदेवेति । यथा मिथ्यात्वसाधकमानं मिथ्यात्वे नप्रवर्तते तथा प्रपञ्चेपीत्यर्थः । अत्रेदं बोध्यम् ययोर्विरुद्धयोरेक मिथ्यात्वयोरेकापेक्षया अपरमधिक- सत्ताकमित्येव नियमः ।  न तु विरुद्धयोर्यन्मिथ्यात्वयोः तदपेक्षया परमधिकसत्ताकमिति नियमः शुक्तिव्यावहारिकमिथ्यात्वयुक्तेः तात्विकसत्वापत्तेः । ननु परस्परविरहरूपयो परस्परविरहव्यापकयोः  चैकमिथ्यात्वे परस्याधिकसत्ताका आवश्यकी  अन्यथा समसत्ताकत्वे तयोस्सहावस्थानं न स्यात् तथा च गोत्वाश्वत्वयोः समानाधिकरणप्रतीतिकयोः परस्परविरहत्वाद्यभावात्  समसत्ताकत्वसंभवेऽपि प्रपञ्चगतयोः सत्यत्यमिथ्यात्वयोरुक्तविरहत्वादिमत्वादसमसत्तेप्यत  आहः  यथेति  येन  प्रकारेणेत्यर्थः । तथा प्रकार ः उपपादितं । सत्वासत्वे अधिकृत्य ज्ञापितं । तथा च सत्वासत्वयोः परस्परविरहाभावत्वं नास्ति प्रपञ्चे तयोरेकासत्वेप्यपरासत्वादिति यथोक्तं प्रथममिथ्यात्वे तथा सत्यत्वमिथ्यात्वयोरपि । तन्न तुच्छे तयोः प्रत्येकासत्वादिति भावः । ननु तथापि परस्पराभावव्याप्यत्वात् तयोर्व्यावहारिकयोर्नसामानाधिकरण्यं । किञ्च मिथ्यात्वाभावरूपं सत्यत्वमित्यस्य द्वितीयमिथ्यात्वोक्ति विशेषे स्वयमेवोक्तमिति परस्परविरहरूपत्वमस्त्येव । एवं तु स्वीकृतमते परस्परविरह व्यापकत्वमस्ति तथाहः- परस्परविरहरूपत्व इति परस्परविरहात्मकत्वे परस्परविरहव्यापकत्वे परस्परविरहव्याप्यत्वे इति चार्थः परस्परविरहेण निरूपणं यस्येति व्युत्पत्तेः परस्परविरहस्य निरूपणं यस्मिन्निति व्युत्पत्तेश्च । व्याप्यव्यापकयोरपि रूपभेदेन लाभसंभवात् । ननु प्रपञ्चे सत्यत्वस्य मिथ्यात्वविषयमसत्ताकमपि तात्विकमेव अन्यथा ""सत्यञ्चानृतञ्च सत्यमभवत्''  इत्यादिश्रुतौ सत्यस्य ब्रह्मणः प्रातीतिकसत्यत्वाश्रयाकाशादि प्रपञ्चे कारणत्वोक्तेः अनृतपदं विनापि संभवेन तद्व्यर्थत्वापत्तेः । शुक्तिरूप्यादि व्यावर्तसत्यत्वस्य सत्यपदेन ग्रहणे तु शुक्तिरूप्यादि-ग्राहकत्वेनानृतं पदं सार्थकं अतो नाद्वैतहानेरुद्धारः तत्राहव्यावहारिकेति। व्यावहारिक सत्यत्वेनति प्रातीतिकान्यसत्यत्वे इत्यर्थः । काल्पनिकेऽपि प्रातीतिकेत्यर्थः । शुक्तिरूप्यादौ व्यावहारिकस्य मिथ्यात्वस्य प्रातीतिक सत्यत्वस्य च दृष्टत्वेन प्रपञ्चेपि तादृशोकल्प्यते शुक्तिरूप्यादाविव प्रपञ्चे मिथ्यात्वा ज्ञानेन प्रपञ्चे सत्यस्योत्पत्तेरिव प्रपञ्चे मिथ्यात्वप्रमायास्तादृशाज्ञानतत्कार्यसत्यत्वयोरुच्छेदस्य स्वीकारात्  । ब्रह्मप्रमान्यप्रमाबाध्यपरत्वे नानृतपदं व्यर्थमिति भावः । ननु प्रपञ्चे मिथ्यात्वाज्ञानं न तत्र सत्यत्वोत्पादकं किन्तु ब्रह्मज्ञानमेव तस्यैव   ब्रह्मप्रपञ्चयोः परस्परतादात्म्याध्यास इव तद्धर्मयोः परस्पराधिकरणे संसर्गाध्यासेऽपि हेतुतया क्लृप्तत्वेन नित्यत्वादेरिव सत्यत्वस्यापि ब्रह्मधर्मस्य प्रपञ्चे  तदुपादानाज्ञानादेव संसृष्टरूपेण उत्पत्तिसंभवेन मिथ्यात्वाज्ञानस्य सत्यत्वोत्पत्तिहेतुकल्पनागौरवस्या न्यायत्वात् । एव ञ्च ब्रह्मप्रमाय इव तादृशसत्यत्वोच्छेदः प्रपञ्चमिथ्यात्वप्रमया तु तादृशसत्वबुद्धावप्रमत्वधीमात्रं जन्यते । अत एव शुक्तिरूप्यादावपि तथैव स्वीक्रियते । किञ्च यत्र सत्यारोपः तद्गतमिथ्यात्वाज्ञानस्य तद्धेतु त्वस्वीकारे सत्यत्वस्य तत्संसर्गस्य च प्रतीयमानस्योत्पत्तिस्तादृशाज्ञानाधीना  स्वीकार्या । शुक्तित्वा ज्ञानाधीने वा शुक्तित्वाभावः तत्संसर्गस्योत्पत्तिः यत्र सत्यत्वारोपः तज्जनकाज्ञानस्य तद्धेतुत्वस्वीकारे तु पूर्वसिद्धस्याधिष्ठानगतस्य सत्यत्वस्य संसर्गमात्रोत्पत्तिः। तादृशाज्ञानाधीनास्वीकार्येति लाघवं । तस्मात् शुक्तिरूप्यादिनिष्ठस्य  सत्यत्वस्य ब्रह्मप्रमान्य बाध्यत्वात् प्रातीतिकेऽपि प्रपञ्चनिष्ठस्य सत्यत्वस्य ब्रह्मप्रमान्य बाध्यत्वात् व्यावहारिकत्वमेव  युक्तमित्याशंक्य व्यावहारिकयोरेव सत्यत्वमिथ्यात्वयोरविरोधं सदृष्टान्तमाहः-संयोगेत्यादि। यथा गोत्वतदभावादिस्थले सामान्यतो दृष्टोऽपि विरोधः संयोगतदभावादिस्थले एकावच्छेदेनैव स्वीक्रियते तार्किकादिभिः तथा सत्यत्वमिथ्यात्वयोः परस्पर- विरहादिरूपयोरविरोधोस्माभिः स्वीक्रियते प्रमाणस्य तेषामिवास्माकमपि सत्वात् । नचैवमभेदो पादनाभेदकल्पनेत्यादि रूपाभेदाभेदयोः भिन्नसत्ता प्रतिपादनपराभामती विरुध्येत । सामानाधिकरण्य प्रत्ययबलात्  तयोस्समानसत्ताकत्वस्यैव युक्तत्वादिति वाच्यं । संभवप्राचुर्येण भामत्यां तथोक्तत्वात् समसत्ताकयोरपि भावाभावयोः स्वप्नवदविरोध इत्युक्तमेवेति भावः । ननु यत्र मिथ्यात्वावच्छेदकं नोभयवृत्ति तत्राप्येकमिथ्यात्वे परस्याधिकसत्तायां का युक्तिस्तत्राहः-एकसाधकेत्यादिप्रयोजकं व्याप्यं ययोर्विरुद्धयोरेकस्य साधकं ज्ञानममपरह्यबाधकं तुेर्भिन्नसत्ताकत्वनियमः । यदि तयोः भिन्नसत्ताकत्वं न स्यात् तदा बाध्यबाधकधीविषयत्वं न स्यात् शुक्तिरूप्ययोरिवेति हेतूच्छित्ति प्रसंग एव विपक्षे बाधकः  । अथवा ननु मिथ्यात्वावच्छेदकत्वस्यो भयावृत्तित्वेऽपि एकमिथ्यात्वे परस्याधिकसत्ता मास्तु विरुद्धयोरेकत्र प्रसक्त्योरुभयावृत्तिरूपेण एकस्य मिथ्यात्वे परस्याधिक सत्तेति नियमाभावात् गजे प्रसक्तयोः अत्र गोत्वं नास्ति अत्राश्वत्वंनास्तीति प्रत्येक रूपेण निषेधेऽपि समसत्ताकत्वात् तत्राहएकसाधकेतितथाचोक्तनियमाभावेऽपि यद्यद्बाधकधीविषयः तत्तदधिकसत्ताकमिति नियमोऽस्त्येव  । एकसाधकेनापरस्य बाध्यत्वमुभयावृत्तिरूपेणैवेत्यभिप्रायेण उभयवृत्तिर्न भवेत् इत्यादिकं पूर्वमुक्तमिति भावः । प्रपञ्चे तयोस्सत्यत्वमिथ्यात्वयोस्समसत्ताकत्वे संयोगतदभावदृष्टान्तेन संभावनामात्रमुक्तं । तत्रेदानीं प्रमाण-माह ः-एकबाधकेतियद्यद्बाधकबाध्यं तत्तत् समानसत्ताकमिति व्याप्त्या यद्युक्तसाध्यं न स्यात् तदाउक्तहेतुन स्यात् शुक्तिरूप्य घटयोरिव पौर्वापर्येण बाधसंभवात् । ब्रह्मज्ञानसाध्यम् शुक्तिरूप्यादिकं व्यावहारिकेण स्वाभावादिना समसत्ताकमेव । ब्रह्मप्रमाबाध्यत्वस्य व्यावहारिकत्वस्य उभयत्रापि सत्वात् ।प्रपञ्चेतिस्वसत्यत्वाघटित प्रपञ्चेत्यर्थः । अथवा एकत्र प्रसिद्धयोर्विरुद्धयोरेकत्रापरापेक्षया अन्यूनसमसत्ताकत्वं प्रत्यमिथ्यात्वं न प्रयोजकं किं तु स्वाश्रयसमसत्ताकत्वं अतो मिथ्याभूतमपि मिथ्यात्वं प्रपञ्चगतसत्यत्वान्यून सत्ताकं प्रपञ्चसत्ताकत्वात् । तदपि प्रपञ्चबाधकबाध्यां नानासिद्धमित्याशयेनाहः-एकबाधकेति। स एष सर्वोऽपिकोलोहलो  मूलोक्तार्थान्तरपरिहाराय नावकल्प्यते तथाहि उदाहृतचन्द्रिकाग्रन्थे मिथ्यात्वस्य मिथ्यात्वे प्रपञ्चसत्यत्वापत्तिरिति दोषस्य त्रेधा परिहारः कृतः परस्परविरहरूपयोः परस्परविरहव्यापकयोर्वा धर्मयोरेकस्य मिथ्यात्वे परस्पाधिकसत्ताकत्वमिति नियमात् । मिथ्यात्वापेक्षया सत्यत्वस्याधिकसत्ताकत्वं स्यादिति प्रपञ्चसत्यत्वापादकस्याभिप्रायः । स च नोपपद्यते सदसद्वैलक्षण्यघटकसत्वासत्वत्वयोरिव सत्यत्वमिथ्यात्वयोरपि परस्परविरहरूपत्वस्य तद्व्यापकत्वस्य चासंभवात् । तुच्छे सत्यत्व मिथ्यात्वयोर्द्वयोरप्यभावदर्श्नादित्याद्यः परिहारः । सत्यत्वमिथ्यात्वयोः परस्परविरहरूपत्वेऽपि प्रपञ्चे व्यावहारिकत्वस्य मिथ्यात्वस्य प्रातीतिकसत्यत्वस्य च विषमसत्ताकतया विरोधाभावात् प्रपञ्च सत्यत्वस्याधिकसत्ताकत्वाभावाच्च प्रपञ्चस्य न सत्यत्वापत्तिरिति द्वितीयः । परस्पर विरहरूपयोः सत्यत्वमिथ्यात्वयोः समसत्ताकत्वेऽपि अविरुद्धतया संयोगतदभाववत् प्रपञ्चे तयोस्समुच्चयाभ्युपगमात् न मिथ्यात्वविरोधिसत्यत्व प्रसक्तिरिति च तृतीयः । सर्वोऽप्ययं यथाश्रुतमूलवाक्यार्थे न लगतीति स्पष्टं  । व्युत्पन्नानां पारमार्थिकसत्यत्वविरोधिरूपानवच्छिन्नस्य व्यावहारिकतया त्वदभिमतस्य मिथ्यात्वस्य या सिद्धिः तस्य प्रपञ्चे पारमार्थिकसत्यत्वज्ञानाविरोधितया तादृशसत्यत्वविरोधिमिथ््यात्वसिध्यार्थान्तरमिति यो दोष उक्तः तस्य परिहाराभावात् । मिथ्यात्वज्ञानमात्रस्य सत्यत्वसिद्धिविरोधित्वे ब्रह्मण्यारोपितमिथ्यात्व ज्ञान  सत्वेन  सत्यत्वासिद्धिप्रसंगात्  मिथ्यात्वेनारोपितत्वज्ञानाभावदशायां वा तन्नियमस्य सत्यत्वसिध्य विरोधित्वात् विश्वमिथ्यात्वसिद्धेः पूर्वं प्रातीतिकत्वातिरिक्ते आरोपितत्वासिध्या प्रातीतिकत्व रूपं यदारोपितत्वमिति विशेषयितुमशक्यत्वात् । ननु प्रपञ्चमिथ्यात्वस्य व्यावहारिकत्वं नाम बाध्यत्वं तच्च प्रपञ्चस्य पारमार्थिकसत्यत्वे न संभवत्येव तथा सति तन्निश्चयेनैव तद्गतमिथ्यात्वस्य बाधावश्यंभावेन ब्रह्मज्ञानेतराबाध्यत्वसंभवादिति चेन्नविश्वमिथ्यात्वनिश्चयपूर्वकालिकमिथ्यात्वनिश्चयाविशेष्यत्वरूप व्यावहारिकत्वस्य वक्तुं शक्यत्वात् । ब्रह्मज्ञानेतराबाध्यत्वेन सामान्यतो बाध्यत्वेन वा मिथ्यात्वारोपसंभवेन प्रपञ्चस्य पारमार्थिक  सत्यत्वेऽपि तदविरोधाच्च । स्वरूपेण प्रपञ्चस्य सत्यत्वेऽपि दृश्यमात्रे ब्रह्मतादात्म्यमस्तीति त्वया कल्पितं यत् ब्रह्मतादात्म्यं तद्विशिष्टतया मिथ्यात्वसंभवेन तादृशविशिष्टस्य तत्गतमित्यात्वस्य च जडा जडत्वादिविवेकेन प्रपञ्चतादात्म्यशून्यं ब्रह्मेति निश्चयेन बाधसंभावनया च ब्रह्मज्ञानेतरा बाध्यमिथ्यात्वस्याप्यविरोधाच्च एतेन धर्मिसमसत्तकमिथ्यात्वस्य  साध्यत्वात्  प्रपञ्चस्यासत्यत्वे च तदसंभवात् नार्थान्तरमिति निरस्तं । धर्मिसमसत्ताकस्याप्यारोपित्वस्य संभवान्नचानारोपितत्वविशेषणं तस्याप्यारोपसंभवात् अनवस्था प्रसंगाच्च । तस्मादर्थान्तरं  दुरुद्धरमेव । प्रपञ्चो यदि मिथ्याभूतमिथ्यात्वक  स्यात् ब्रह्मवदिति प्रपञ्चस्य सत्यत्वापादनमप्य शक्यपरिहारमेव ।   यदुक्तंसिद्धौयत्र निषेध्यतावच्छेदकमुभयवृत्तिर्नभवेत् तत्रैव विरुद्धयोर्धर्मयोरेक मिथ्यात्वे अपरसत्यत्वमिति प्रकृते च निषेध्यतावच्छेदकमेकमेव दृश्यत्वादिति तदसंगतं । रजतत्वतदभावयोरिव सत्यत्वमिथ्यात्वयोरपि परस्परविरहरूपतया तदुभयवृत्ति दृश्यत्वादिरूपेण निषेधस्यैवा संभवात् । नच सत्यत्वमिथ्यात्वयोर्द्वयोरप्येकत्र शशश्रृङ्गादौ निषेधोपलब्ध्या न परस्पर रूपत्वमिति वाच्यं । अलीकानृत मिथ्याशब्दानां पर्यायता । अलीकत्वेनाभिमते शशश्रृङ्गादौ मिथ्यात्वाभावस्य वक्तुमशक्यत्वात् । ननु तत्वमुक्ताकलापे ""साध्यं मिथ्या न वा ते''  इत्यत्रेवात्रत्यः मिथ्यात्वं मिथ्या न वेति विकल्पः अनिर्वचनीय सिध्यसिध्यौदासीन्येन प्रवृत्तः किन्त्वनिर्वचनीयमस्तीति   परमतान्वारोहेणैव  अन्यथा प्रातीतिकं व्यावहारिकं वेति विकल्पानुपपत्तेः । एवंसिद्धौएकमिथ्यात्वे अपरसत्यत्वनियमादिति सत्यवादिवाक्यस्य अधिकसत्ताकत्वनियमादितिचन्द्रिकायां व्याख्यानमप्युक्ताभिप्रायेणैव । इत्थं च सदसद्विलक्षणस्य कस्यचित् स्वीकारे सति तन्मात्रवृत्तिर्यो मिथ्यात्वरूपधर्मः तदभावस्य शशश्रृङ्गादाववश्यकतया तदसंभववचन मयुक्तमिति चेन्नअनिर्वचनीयमभ्युपगम्य विफलप्रवृत्तावपि साध्यभूतमिथ्यात्वं तन्मात्रवृत्तीत्यभ्युपगमे नियामकाभावात् । मिथ्यात्वविशेषमधिकृत्य हि नायं विकल्पः प्रवृत्तः किन्तु किन्तु मिथ्यात्व सामान्यमेव । तस्माल्लोकतो यत्र यत्र स्वारसिको मिथ्या व्यवहारः तत्र सर्वत्रापि मिथ्यात्वमभ्युपगन्तव्यमेव असत्यमिथ्याशब्दौ लोके  शास्त्रे  चैकार्थतयैव प्रसिद्धौ । तस्मादसत्यभूते शशश्रृङ्गादौ सत्यत्वप्रतियोगिभूतं मिथ्यात्वभावश्यकमिति तदभावासंभवात् । सत्यत्वमिथ्यात्वयोः परस्परविरहरूपत्वं निर्बाधमेव।  यदप्युक्तं  परस्परविरहरूपत्वेऽपि विषमसत्ताकत्वात् न सत्यमिथ्यात्व-विरोधीति तदप्यसत् । विषमसत्ताकत्वेन सत्यत्वमिथ्यात्वयोरविरोध मुपपादयता त्वया पूर्वोक्तप्रपञ्चसत्यत्वापत्तैरेव दृढीकरणात् ननु मिथ्यात्वस्य मिथ्यात्वे प्रपञ्चस्य सत्यत्वं स्यादित्यापादयतः प्रपञ्चे मिथ्यात्वाभावं विना तस्य मिथ्यात्वासंभवात् मिथ्यात्वाभावे सिद्धे तदेव सत्यत्वमिति मिथ्यात्वं न सिध्यतीत्याशयः स च नोपपद्यते । प्रपञ्चे मिथ्यात्वा  भावरूप सत्यत्वस्य सद्भावेऽपि तस्य प्रातीतिकतया व्यावहारिकमिथ्यात्वं प्रत्यविरोधित्वात् मिथ्यात्वस्य न विरोध इति समानग्रन्थाशयः ।इत्थञ्च पूर्वोक्तसत्यत्वापादने सत्यत्वमात्रमापाद्यञ्चेदिष्टापत्तिः मिथ्यात्वाधिकसत्ताकसत्यत्वेत्वापादकाभावः मिथ्याभूतमिथ्यात्वके  शुक्तिरजतादौ मिथ्यात्वाधिक सत्ताक सत्यत्वाभावेन  व्यभिचारात् । शुक्तिरजतादावपि मिथ्यात्वस्य व्यावहारिकत्वादिति चेन्नप्रपञ्चो यदि स्वाधिकसत्ताकमिथ्यात्ववान् स्यात् तदा स्वनिष्ठमिथ्यात्वाधिक सत्ताकस्स्यादित्यापादनस्य विवक्षितत्वात् । प्रपञ्चस्य स्वनिष्ठमिथ्यात्वाधिक-सत्ताकत्वे सिद्धे तदेव सत्यमिति सत्यत्वे पुनरधिक सत्ताकत्व विशेषणमविवक्षितमेव ब्रह्मण्यन्वयः । शुक्तिरजतादौ व्यतिरेकतश्च व्याप्तेः सुदृढत्वात् न  मूलशैथिल्यशंकावकाशः । किञ्च  प्रपञ्चवृत्तिमिथ्यात्वा-भावरूपसत्यत्वस्य प्रातीतिकत्वे मित्यात्वस्य मिथ्यात्वं न स्यात् ।  स्वसमानाधिकरणस्वान्यूनसत्ताका भावप्रतियोगित्वस्यैव मिथ्यात्वरूपतया त्वया सिद्धान्तित्वात् । न च स्वाधिष्ठानभूतब्रह्मवृत्तिस्वान्यून-सत्ताकाभावत्वादेव मिथ्यात्वनिर्वाह इति वाच्यं । तथा सति दृश्यमानत्वस्य ब्रह्मण्यभावाभ्युपगमेनैव मिथ्यात्वनिर्वाहात् । ब्रह्मनिष्ठतयैव दृश्यमपारमार्थिकं दृश्यस्वरूपं तु स्वाधिकरणे सत्यमिति पर्यवसानेन दृश्यमात्रं स्वरूपेण मिथ्येति  भवदीयसिद्धान्तस्य दत्तजलांजलित्व प्रसंगात् ।  न ह्यनारोपितस्य वह्न्यधिकरणे हृदादौ वन्हिर्नास्तीत्येतावता जगति  सर्वोऽपि वन्हिर्मिथ्या भवति नहि तेषामन्यत्र सत्यत्वं भवतीति त्वद्गुरूक्तेश्च । तस्मात् प्रपञ्चे सत्यत्वं प्रातीतिकमिति पक्षस्तुच्छ एव । स्वयं दूषितश्चेति नास्माभिस्तत्र विशिष्य प्रयतनीय इति ज्ञेयं । योऽपि प्रपञ्चे मिथ्यात्वतदभावरूपसत्यत्वयोः समसत्ताकयोरेव समुच्चय इति तृतीयपक्षः सोप्युक्तापत्त्या निरस्त एव । प्रपञ्चस्य स्वनिष्ठमिथ्यात्वापेक्षयाधिक सत्ताकत्वे आवश्यके सति तन्निष्ठमिथ्यात्वाभावे मिथ्यात्वसमानसत्ताकत्वस्यैव वा संभवात् । यदपि संयोगतदभावयोरिव प्रमाणबलात् सत्यत्वमिथ्यात्वयोरपि समुच्चयोऽभ्युपगम्यत इत्युक्तं तदप्यसत् । दृश्यत्वानुमानस्यैव तत्र प्रमाणतया त्वदभिमतत्वात् तस्य चोक्तापत्तिरूपप्रतिकूलतत्पराहतत्वेनानुन्मेषात् । न चोक्तापत्तेः कथं दृश्यत्वानुमान विरोधित्वमिति वाच्यं । उक्ततर्कस्य साध्यभूतमिथ्यात्वे मिथ्यात्वा  भावनिश्चयसंपादकतया अंशतो बाधेन साध्य एवानैकान्त्यज्ञापनेन  चोक्तानुमानविरोधित्वस्य च स्फुटतमत्वात् । यदप्येक-साधकेत्यादि मूलस्य प्रथमव्याख्यानं  ययोर्विरुद्धयोरेकस्य  साधकाज्ञानमपरस्य  बाधकं  तयोर्भिन्न सत्ताकत्व नियम इत्यादि तदपि स्वविवक्षितविपरीतं । प्रपञ्च साधकम् । यत् ज्ञानस्य तस्य प्रपञ्चमिथ्यात्वं प्रति बाधकतया प्रपञ्चतन्मिथ्यात्वयोः विषमसत्ताकत्वस्यावश्यकत्वेन द्वयोरपि व्यावहारिकत्वायोगात् मिथ्यात्वसाधकेन प्रपञ्चबाधाभ्युपगमे हि मिथ्यात्वेऽधिकसत्ताकत्वस्यावश्यकत्वात् प्रपञ्चाभाव पर्यवसितंद्वितीयं व्याख्यानमपि तथैव । यद्यत् बाधकधीविषयः तत्तदधिकसत्ताकमिति नियमोऽस्ति प्रपञ्चस्य तन्मिथ्यात्वस्य वा मिथो बाधकधीविषयत्वेनान्यतरस्मिन् अधिकसत्ताकत्वस्यावश्यकत्वात् न प्रकृते बाधकत्वं स्वमूलभूताज्ञानोच्छेदकत्वं तत्तु ब्रह्मज्ञानस्यैव न तु परस्परज्ञानस्येति नोक्तदोष इति वाच्यं  । एकस्मिन् धर्मिणि प्रसक्तयोर्द्वयोर्धर्मयोर्भिन्नसत्ताकत्वे अधिकजत्ताकत्वे वा प्रयोजकस्यैवेदानीमुच्यमानतया तत्ज्ञाने  अप्रमात्वज्ञापकत्वरूपस्यैतत्बाधकस्यैव विवक्षितत्वात् । नचेदमादौ धर्मिणि प्रसक्तयोः  रज-तत्वतदभावयोर्मध्ये  रजतत्वाभावस्य  रजतत्वमूलभूताज्ञानोच्छेदक कोटिप्रविष्टत्वमस्त्येव । रजतत्वाभावव्याप्यं शुक्तित्वमिति निश्चयसहकृतस्यैव शुक्तिसाक्षात्कारस्य प्रातीतिकरजतत्वादि-मूलभूतशुक्त्यज्ञानोच्छेदकत्वादिति वाच्यं । तथा सति निष्प्रपञ्चतया ब्रह्मज्ञानस्यैव प्रपञ्चमूल- ब्रह्मज्ञानोच्छेदकतया प्रपञ्चाभावस्यापि व्यावहारिकत्वेन प्रपञ्चसमसत्ताकत्वाभ्युपगमविरोधात् । यदपि यद्यत् बाधकबाध्यं तत्तत् समानसत्ताकमिति व्याप्त्या  प्रपञ्चसत्यत्वमिथ्यात्वयोः समसत्ताकत्वं सिध्यतीत्युक्तं  तदप्ययुक्तं । दृश्यत्वानुमानाधीनमिथ्यात्वसिद्धेः पूर्वं शुक्तिरजतादौ सर्वत्र तन्मिथ्यात्वं प्रति तन्मिथ्यात्वाभावरूपसत्यत्व निश्चयो बाधकः । सत्यत्वं प्रति च मिथ्यात्वनिश्चय इति सत्यत्व मिथ्यात्वयोर्विभिन्नबाधकबाध्यत्वस्यैव निश्चिततया सत्यत्वमिथ्यात्वयोः समसत्ताकत्वसंभावनाया अप्यभावेन सत्यत्वमिथ्यात्वान्यतरस्मिन् अधिकसत्ताकत्वनिश्चयस्यैव संभवेन समसत्ताकतया समुच्चयसिध्ययोगात् ।  अव्याप्यवृत्तित्वज्ञानशून्यतादशायां अधिकसत्ताकत्वानवगाहिनोऽपि अभावनिश्चयस्य प्रतियोगिमत्ताज्ञानबाधकतायाः पूर्वमेव व्यवस्थापिततया परस्पराभाव रूप- मिथ्यात्वसत्यत्वान्यतरनिश्चयस्य तदन्यतरज्ञानप्रतिबन्धकतया एकस्मिन् तदुभयावगाहिनिश्चया संभवाच्च । अधिकसत्ताकत्वाविशेष्यता भावज्ञानस्य प्रतियोगिमत्ताबुद्ध्यविरोधित्वे तद्विशेष्यता भाव निश्चयस्यापि तद्विरोधित्वं दुरूपपादं अधिकसत्ताकत्वस्या बाध्यत्वब्रह्म ज्ञानेतराबाध्यत्वान्यतरा रूपतयैव त्वदभिमतत्वात् । तस्य चाभावरूपत्वेन तत् बुद्धेः स्वप्रतियोगिभूत बाध्यत्वबुध्य विरोधित्वे तादृशविशेषणस्यैवा किञ्चित्करत्वात् । तत्रापि प्रातिभासिक बाध्यत्वाभावसंभवात् । तत्राप्यधिकसत्ताकत्वनिवेशेऽनवस्था  प्रसंगात् । न्यूनसत्ताकज्ञानभावविशिष्टाभाव निश्चयस्य विरोधित्वे च एकस्मिन् धर्मिणि समानसत्ताकमिथ्यात्वस्य तदभावसमुच्चयसंभावनाया अप्यसंभवेन प्रपञ्चगत-मिथ्यात्वतदभावान्यतरस्मिन्  पारमार्थिकत्वज्ञानस्यावर्जनीयतया द्रव्यत्वानुमान  मूलेच्छेदस्यापरि-हार्यत्वाच्च  । किञ्च विश्वमिथ्यात्वसिद्धेः पूर्वं साध्यत्वतत्सामान्याभावरूपे द्वे एव सत्ते प्रसिद्धे । ब्रह्मज्ञाने-तराबाध्यत्वं पृथक् सत्तारूपरूपतया अप्रसद्धमेव । घटज्ञानेतराबाध्यत्वादेरिव तस्यापृथक् सत्तारूपत्वे नियामकाभावात् नहि सर्वाधिष्ठानं ब्रह्म सर्वञ्च तत्ज्ञानं बाध्यमिति पूर्वमेवनिश्चयोऽस्ति । तथासति विश्वमिथ्यात्वस्यापि सिद्धत्वेनानुमाननैरपेक्ष्यात् । एवञ्च विश्वमिथ्यात्वसिद्धेः पूर्वं सत्यत्वमिथ्यात्वयोः समानसत्ताकत्वसंभावनाया अपि न प्रसक्तिः । परस्पराभावरूपयोर्द्वयोरप्येकत्राबाध्यत्वासंभवात् । भावाभावयोरेकस्मिन् धर्मिणि प्रातिभासिकत्वरूपबाध्यत्वस्याप्यसंभवाच्च । गोत्वं ह्यश्वादौ प्रातिभासिकं तदभावश्च गवि । न च तदुभयं कुत्रचित् प्रातिभासिकं । नच स्वाप्नयोः गजतदभावयोरेकत्र प्रातिभासिकत्वं दृष्टमिति वाच्यं । लोकसिद्धाभावस्यैव स्वप्नेप्यनुभवस्संभवतीति पूर्वमेवोपपादितत्वात् । वस्तुगत्या प्रातिभासिकत्वाभ्युपगमऽप्यभावस्य व्यावहारिकत्वेनैव तदानीमपि ज्ञानं नतु प्रातिभासिकत्वेने युक्तत्वाच्च । अतः प्रपञ्चे सत्यत्वमिथ्यात्वयोस्समानसत्ताकत्वमसंभावितमेव । अत एव विरुद्धयोरेकस्यापरापेक्षया अन्यूनसत्ताकत्वं प्रति मिथ्यात्वं न प्रयोजकं । किन्तु स्वाश्रयासमसत्ताकत्वमिति यदुक्तं तदपि निर्मूलितं । मिथ्यात्वाशुक्तिरजतादौ अधिकसत्ताकं दृष्टं । ब्रह्मणि च न्यूनसत्ताकं स्वाश्रय-समानसत्ताकं तु कुत्रापि न  दृष्टमिति स्वाश्रयसमसत्ताकत्वस्यैवासंभवेन  तद्वेतुकस्य  सत्यत्वन्यून सत्ताकत्वस्य दूरापास्तत्वाच्च । किञ्च समानसत्ताकयोः प्रतियोग्यभावयोः समुच्चयवादो ""न वस्थानतो''ऽपीति सूत्रभाष्यविरुद्धः । तत्र हि निर्विशेषसविशेष लिङ्गश्रुतिद्वयानुरोधात् ब्रह्मोभयलिङ्गमिति पूर्वपक्षे प्राप्ते न तावत् स्वत एव परस्य ब्रह्मणः उभयलिङ्गत्वमुपपाद्यते नह्येकं वस्तु  स्वत  एव रूपादिविशेष्योपेतं तद्विपरीतं चेत्यवधारयितुं शक्यं विरोधात् । अस्तु तर्हि स्थानतः पृथिव्याद्युपाधि योगादिति तदपि नोपपद्यते न ह्युपाधि योगादप्यन्यादृश्यस्य वस्तुनो अन्यादृशस्वभावः संभवति न हि स्वच्छस्सन् स्फटिको लाक्षकादियोगादस्वच्छो भवति भ्रममात्रादस्वच्छत्वदिनिवेशस्य उपाधीनाञ्चाविद्या प्रत्युपहितत्वात् कुतश्चान्यतर  लिङ्गपरिग्रहेऽपि समस्तविशेषरहितत्वे निर्विकल्पमेकलिङ्गमेव ब्रह्मप्रतिपत्तव्यमिति व्यव-स्थापितं । यदि तु विर्निशेषत्वं सविशेषत्वञ्च एकत्र समानसत्ताकं संभाव्येत तदोभयलिङ्गत्वनिराकरणार्थं कयोर भावयोर्विरोधः प्रतिपाद्यते । न तावत् विषमसत्ताकयोः स्फटिकादावारोपि तस्या स्वच्छत्वस्य स्वाभाविकस्वच्छत्वस्य सामानाधिकरण्योपगमात् ।  ब्रह्मणस्तद्विशेषरहिताया   एकलिङ्गत्वाभ्युप गमविरोधाच्च । अतस्समान  सत्ताकयोरेकत्रासंभाव एव । तत्र प्रतिपाद्यत इति तद्विरोधः  स्पष्टः । न च द्वयोरपि पारमार्थिकत्वं निराक्रियत इति न तद्विरोध इति वाच्यं । एवमप्यभावे  पारमार्थिकत्वव्यवस्थापनस्या -प्रत्याख्ययतया ब्रह्मणि प्रपञ्चाभावोऽप व्यावहारिकत्वदीयकल्पनस्य तद्विरुद्धत्वानपायात् । एतेनोभयलिङ्गत्वानिराकरणं द्वयोरपि  मिथ्यात्वपर्यवसायीति  तदधिकरणसामानसत्ताकत्वपक्षस्यानु-कूलमेवेति निरस्तं । किमुभयलिङ्गं ब्रह्मप्रतिपत्तव्यं उतान्यतरलिंगं । यदाप्यन्यतरलिंगं तदापि किं सविशेषं उत निर्विशेषमिति मीमांसित्वा निर्विशेषतया एकलिङ्गत्व प्रतिपादनविरोधात् । अत एव व्यावहारिकाभावातिरिक्तः पारमार्थिकोप्यभावोऽस्तीति कल्पनमपि प्रत्युक्तं । पूर्वपक्षिणा यदुभयलिंगत्व-मुक्तं तत्रैवान्यतरस्य सिद्धान्तिना व्यवस्थापनात् विशेषाणामभावत्वोपहितस्य पारमार्थिकत्वं निराकृत्याभावत्वोपलक्षित स्वरूपमात्रस्य पारमार्थिकत्वं न स्थानतोऽपीत्यत्र व्यवस्थाप्यत इति चेन्न-स्वरूपातिरिक्तोऽभावो व्यावहारिक इति पक्ष एव तद्विरोधस्योक्तत्वात् । न चाभावत्वोपहितस्यातिरिक्तत्वमेव विवक्षितमिति वक्तुं शक्यम् पारमार्थिकाभावपक्षातिरिक्तस्य व्यावहारिका भावपक्षस्यासिद्धिप्रसंगात् । स एव हि पक्षः प्रतिपन्नोपाधावित्यादिमिथ्यात्वे त्वया समर्थितः । तत्रापि प्रपञ्चनिष्ठमिथ्यात्वाभावस्य स्वरूपतो व्यावहारिकमिथ्याभूतस्यैव प्रतियोगिना समुच्चयस्त्वयोच्यते । अतः स्वरूपत एव व्यावहारिकस्य  प्रतियोग्यविरुद्धस्याभावस्याभ्युपगमे ब्रह्मणि  विशेषाभावानामपि  तथात्वावश्यंभावात् विशेष-तदभावरूपाकारद्वयमध्ये विशेषाभावस्य  पारमार्थिकत्वव्यवस्थापनमयुक्तमेव स्यात् ।  अतस्तद्विरुद्धो दुरपन्हव इति सिद्धं । यदप्युक्तंचन्द्रिकायांप्रपञ्चमिथ्यात्वस्य सत्यत्वमिथ्यात्व विकल्पेनास्मन् प्रति दूषणोक्तिः नित्यसमाजातिः तदुक्तं  धर्मतद्रूपविकल्पानुपपत्तिः धर्मिणस्तद्विशिष्टत्वभंगो नित्यसमाभवे दिति । न चमिथ्यात्वस्य सत्यत्वे धर्मिणि न तद्वैशिष्ट्यभंगः किन्त्वद्वैतहानिरिति वाच्यं । विकल्पितकोट्योरेकस्याद्वैतहानिप्रयोजकत्वेऽपि अन्यस्याः  प्रपञ्चसत्यत्वतात्विकापत्तिद्वारा प्रपञ्चे धर्मिणि मिथ्यात्ववैशिष्ट्य  भंगप्रयोजकत्वात् । अन्यथा मिथ्यात्वकोटिमात्रस्यास्माभिराश्रयणे सत्यकोटि प्रयुक्तस्याद्वैतहानिदोषस्याप्यसंभवात् । किञ्च मिथ्यात्वस्यापि मिथ्यात्वधर्मित्वेन तस्य सत्यत्वे मिथ्यात्ववैशिष्ट्यभंगेन सत्यकोटेरपि धर्मिणि तद्वैशिष्य भंगप्रयोजकत्वमावश्यकं । न च जात्युत्तरं येनोच्छिद्यते तं प्रति व्याघातकत्वमेव तस्य दुष्टताबीजं । प्रकृते च तदभावात् न जातिर्दुष्टेति वाच्यं । त्वदीयसर्वदेशसर्वकाल  निष्ठात्यन्ताभाव  प्रतियोगित्वरूपासत्यत्वस्यासत्वे तद्विरुद्धस्या ""सदेवेदमग्र आसीत्'' इति वाक्यात् आप्रति प्रतिपन्नतया त्वदभ्युपगतस्या सति तात्विकतापत्तिः सत्वे तस्या सति संबन्धानुपपत्तिरित्याद्यभिप्रेत्याहकृतमधिकेर्नेतिन च भेदः किं भिन्ने उताभिन्ने इत्यादि त्वदुक्तिरपि जातिरिति वाच्यं । वैतण्डिकः । तामाश्रित्यवदतो मम स्थापनीयाभावेन मां प्रतिजातेर्व्याघातकत्वा भावात् । सर्वदृश्यानां खण्डन युक्तिभिः बाधस्य मदिष्टत्वात् तदुक्तं खण्डनेऽभीष्टसिद्धावपि खण्डनानामखण्डिराज्ञामिव नैवमाज्ञा तत्तावदस्मान्नयथावदेव सैद्धान्तिके साप्यनियोजयिध्वं इति परमतखण्डनरूपस्याभीष्टस्य सिद्धादपि खण्डनयुक्तीनां राज्ञामिवाज्ञास्वातन्त्र््यं नाखण्डि नास्मामिर्निराकृतं तत्तस्मात् तानि खण्डनानि यथावत् परमत इव सिद्धान्तसिद्धप्रक्रियायामपि कस्मान्नप्रयोजयध्वमित्यर्थः । न चैवं ब्रह्मणोऽपि खण्डनयुक्त्या बाधापत्तिरिति वाच्यं । ब्रह्मणो संसृष्टत्वेन तर्काविषयत्वात् सर्वसाक्षित्वेनाबाध्यत्वात यत्तु सत्यत्वमिथ्यात्वयोः समुच्चयोक्तिर्नयुक्ता उक्तं हि बौद्धाधिकारे ""सदसत्वस्स्यैकत्र विरोधेन विधिवन्निषेधस्याप्यनुपपत्ते''रिति सत्वासत्वयोरिव तदभावयोरप्येकत्र विरोधासंभव इति तदर्थ इति तन्नसत्वासत्वयोः परस्पराभावरूपत्वे हि तयोर्विरोधः तत्तु नास्तीति मूल एवोक्तं किञ्चोक्तवाक्यं किं बौद्धमतनिराकरणपरान्नाद्वैत निराकरणपरमिति
स एव सर्वोप्यर्वाचां कण्ठकोलाहलोमहान् ।
निर्मूलितस्फुटतमं प्राचीनाचार्य सूक्तिभिः- ।।
यददूरं सहस्राब्द पूर्वग्रन्धेषु दूषितम् ।
तल्लेखनमिवार्वाचां नोक्तयुक्तेरिवस्वयं ।।
स्वाज्ञानमिव पूर्वेषां आचार्याणाञ्च चातुरीं
प्रकाशयत्यतोऽस्माकं अभीष्टं तच्च मन्महे - ।।
तथाहि श्रुतप्रकाशिकायां व्यावर्तमानत्वहेतुभंगे साध्यधर्मस्य पारमार्थ्यम् पारमार्थ्यविकल्पे कृते पारमार्थ्यञ्चेदमद्वैतहानिः दृश्यत्वहेतोरनैकान्त्यमपारसार्थ्येऽपि तस्य वृत्तेः अपारमार्थ्ये प्रपञ्चसत्यता बाधकबाधे बाध्यरूपाबाधादिति न्यायात् अत एव द्वौ नञौ प्रकृतमर्थं सूचयत इति  शाब्दप्रसिद्धिः धर्मे धर्मोन्तरारोपेण प्रत्यवस्थानादि यन्नित्यसमा जातिरितिनवाच्यं । अप्रामाणिकधर्मपरंपरापादनेन दूषणं हि नित्यसमा मिथ्यात्वस्य मिथ्यात्वं हि प्रामाणिकं । माध्यमिकोक्तस्य ज्ञानबाध्यत्वस्य भवता बाध्यत्वाभ्युपगमात् परमार्थरज्जौ रज्जुबुद्धेः सर्पबुध्या बाध्यत्वस्य बाध्यत्वदर्श्नाच्चेति ग्रन्थेन मिथ्यात्वं मिथ्या  नवेति विकल्पस्य जात्युत्तरत्वं स्वयमेवाशंक्य परिहृतं । नच तदुक्तपरिहारस्यानुवादः पुनस्तद्दूषणं वा परकीयग्रन्थे किञ्चिदपि दृश्यते । अतस्तल्लेखनं तदुक्तपरिहाराविज्ञानविजृंभितमेव । ननु तद्व्याख्याभूत भावप्रकाशिकोक्तदूषणस्य चन्द्रिकायामनुवादपरिहारौ दृश्यते तत्र हि इदमुपलक्षणं
न च धर्मस्यतद्रूपविकल्पानपपत्तितः धर्मिणस्तद्विशिष्टत्वभावो नित्यसमाभवेत् इति ।।
तल्लक्षणं न चात्र मिथ्यात्वस्या मिथ्यात्वे धर्मिणो मिथ्यात्ववैशिष्ट्य भंग उक्तः । किन्त्वद्वैतहानिः प्रत्युत भेदः किं भिन्ने वर्तते उताभिन्ने इति त्वदुक्तिरेवाभिन्नादिविशिष्टमात्र निरासकत्वेन स्वव्याघातात् जातिः । उक्तं हि एतामेव जातिमवष्टभ्य शुष्कतर्कवादिनां बौद्धचार्वाकवेदान्तिनाम् बालव्यामोहहेतवः कण्ठकोलाहलाहला इति भाव इति दूषणद्वयमुक्तं तद्वयमपिचन्द्रिकायामाशंक्य परिहृतमिति चेन्न तथापि अप्रामाणिकधर्मपरंपरापादनेत्यादिना  साक्षादाचार्योक्तपरिहारास्य  दूषयितुमशक्यतयानुद्धारात् । ननु धर्मपरंपराया अप्रामाणिकत्वादेवापादनमप्रामाणिकत्वेत्वापादनमेव न संभवतीति कथमयं परिहारस्साधीयानिति  चेन्नअभिप्रायानभिज्ञानात् । यत्र धर्मस्य स्वसजातीयस्वनिष्ठधर्मान्तराभावेऽपि स्वस्यैव  परनिर्वाहकत्वसंभवः तावता धर्मिणः स्वाश्रयताभंगोऽपि न संभवति । तादृशस्थले धमेर् धर्मान्तरकल्पनम प्रामाणिकमिति तादृशपरंपरापादनेन धर्मिणस्तादृशधर्मवत्वभंगः । नित्यसमाजातिः । यथा घटादेरुत्पत्तिमत्वे स्वीकृते तस्याप्युत्पत्तिमत्वं स्वीकर्तव्यं पुनस्तस्यापीत्यनवस्थातदभावे च घटादेः कालसंबन्धस्यानादिता प्रसंगात् उत्पत्तिमत्वमेव न संभवतीति उत्पत्तेःउत्पत्तिरस्तिवा नवेति विकल्प- दूषणं जातिः । उत्पत्तेः स्वपरनिर्वाहकतया  उत्पत्त्यनन्तर निरपेक्षणात् स्वपरिनर्वाहकत्वेऽपि घटादेरुत्पत्तिमत्वाविरोधाच्चैवं भेदः किं भिन्नो नवेत्यादिविकल्पोऽपि तथैव भेदेभेदान्तराभावेऽपि तस्य स्वपरनिर्वाहकत्वोपगमात् स्वाश्रयस्य भिन्नत्वाविरोधाच्च । मिथ्यात्वं मिथ्या नवेति विकल्पस्तु नैतादृशः मिथ्यात्वस्य स्वयमेव स्वगतमिथ्यात्वरूपत्वे स्वाश्रयस्यामिथ्यात्वेन स्वस्यैवासंभवात् । अतो  मिथ्यात्वे अन्वदेव मिथ्यात्वं वर्तते तस्य च मिथ्यात्वात् न स्वोच्छेद इति समाधेयं । ततश्च तृतीयमिथ्यात्वे अन्यन्न मिथ्यात्वं तत्राप्यन्यदित्यनवस्था दुष्परिहरा । सर्वत्र मिथ्यात्वतदभावयोरन्यतरावश्यकत्वात् ""परस्परविरोधे हि न प्रकारान्तरस्थिति''रिति  न्यायात् ।  अत एव माध्यमिके स्वीकृतं यत् चिन्निष्ठमिथ्यात्वं तस्य मिथ्यात्वात्  यदीयप्रपञ्चमिथ्यात्वे यन्मिथ्यात्वं तदमिथ्येत्युच्यते तदा प्रपञ्चस्सत्यं  स्वयञ्चेद्वैतहानि-प्रसंग इति । तत्रापि मिथ्यात्वस्याभ्युपगन्तव्यतया प्रपञ्चस्य  मिथ्यात्वपरंपरां विना न निर्वहति । अत एव चुतर्थमिथ्यात्वं मिथ्यादेरित्युक्तेरपि नावकाशः । अद्वैतहानिप्रसंगात् । अतः प्रथमतः अभ्युपगम्यमानस्य धर्मस्य  स्वगतधर्मात्मकत्वतादृशभावयोरसंभवेन  तादृशपरंपराया यदवर्जनीयत्वं तदेव प्रामाणिकत्वं । यत्र स्वपरनिर्वाहकत्वं प्राथमिकधर्मे तादृशाभावो वासंभवति तत्र धर्मपरंपराया नावश्यकत्व- मेवाप्रामाणिकत्वमिति विवक्षितं । अयञ्चार्थस्तत्रैवोत्तरवाक्ये स्पष्टं तत्र हि सत्यत्वं किमस्ति उत नास्ति न चेदसत्यं जगत् स्यात् । अस्ति चेत् तस्यापि सत्यत्वमित्यनवस्थ इति चेन्न स्वपरनिर्वाहकत्वाभ्युप गमात् यदि त्वया मिथ्यात्वेऽपि स्वपरनिर्वाहकत्व मंगीक्रियते तर्हि मिथ्यात्वं मिथ्यान्तरमनपेक्ष्य स्वयमेव मिथ्येति प्रपञ्चस्सत्यस्स्यादिति सत्यत्वमसत्यं न वेत्यादि विकल्पोजातिः मिथ्यात्वं मिथ्या नवेति विकल्पस्तु न तथेति पूर्वोक्तोपपत्ति प्रदर्श्रनेन विशेषः कण्ठरवेणाभिहितः । तस्मादचार्योक्तेः मिथ्यात्वं मिथ्या नवेति विकल्पे  जातित्वाशंकापरिहारो निरवद्य इति तदुद्धारः कैश्चिदप्यशक्य इति बोध्यं । भावप्रकाशिकोक्त-  परिहारोऽपि युक्त एव । उत्पत्तिरनुत्पन्ना चेत् धर्मिणोप्यनुत्पन्नत्वं स्यादितिवत् मिथ्यात्वं मिथ्या चेत् प्रपञ्चे अमिथ्यात्वस्य वक्तुमशक्यत्वात् अधर्मस्यातद्रूपता पक्षे धर्मिणः तद्वैशिष्ट्यभंगस्यैव तल्लक्षणे विवक्षिततया तद्रूपत्वपक्षे तद्वैशिष्ट्य  भंगोक्तेरकिञ्चित्करत्वात् । तद्रूपत्वपक्षे अनवस्थितधर्मपरं परापादनस्यैव तदुदाहरणेषु दृष्टत्वात् । अन्यथा धर्मस्य तद्रूपत्वकल्पनाया एव व्यर्थतया विकल्पस्यै वानुत्थानात्  । अतो धर्मस्यापि धर्मान्तामंगीकृतं चेत् अनवस्था स्वगतधर्मात्मकत्वे तद्धर्म  शून्यत्वे वा धर्मिण एव तद्धर्मत्वा सिद्धिः । नच  तद्वत्वतदभाववत्वान्यतरहिना किञ्चिद्वस्तु संभवति । तस्मात् धर्मिण्येव तद्धर्मो नांगीकर्तुं शक्य इति धर्मिणः तद्वैशिष्ट्यभंगो विवक्षितः । सा नित्यसमा जातिरिति तदर्थः । इत्थं नित्यसमाख्यजाति लक्षणस्य विपरीतार्थपरिकल्प्यमिथ्यात्वं  मिथ्या  नवेत्यादिविकल्पस्य  जात्युत्तरत्ववर्णनमाग्रहविजृंभित-मेव । यदप्युक्तं  अतद्रूपत्वकल्पनेऽपि मिथ्यात्वरूपस्य धर्मिणस्तद्वैशिष्ट्यभंगात् तल्लक्षणोपपत्तिरिति तदप्ययुक्तं धर्मिण इत्यनेन तद्रूपत्वातद्रूपत्वविकल्पविशेषस्य धर्मस्य धर्मित्वेन यो विकल्पयितुर्विवक्षितः तस्मिन् तद्वैशिष्ट्यभंगस्यैव स्वरसतस्तद्वाक्यार्थत्वात् विकल्पयितु  र्हि  मिथ्यात्वातिरिक्तस्तदाश्रयभूतः प्रपञ्च एव धर्मित्वेन विवक्षितः अन्यथा मिथ्यात्वस्य मिथ्यात्वे प्रपञ्चस्य सत्यत्वमिति दूषणासामंजस्य प्रसंगात् । न हि मिथ्यात्वे यन्मिथ्यात्वं तस्य मिथ्यात्वे प्रपञ्चस्य सत्यत्वमायाति । किञ्च स्वव्याघात पर्यवसायित्वं जात्युत्तरस्य दोषताबीजं भेदो भिन्नो न वेत्यादिभेदसामान्य दूषणे हि भिन्नो न वेति विकल्पस्यैवानवकाशात् स्वव्याघातो भवति न च मिथ्यात्वं मिथ्या न वेति विकल्पे कश्चित् स्वव्याघातो दृश्यते अतो न तस्य जात्युत्तरत्वं । यदत्रोक्तं किञ्चित् शशश्रृङ्गादावंगीकृतमसद्वा न वा असच्चेत् तस्य सत्वापत्तिः सच्चेदपि तथैव सदसत्तोस्संसर्गाभावादिति तदप्यसंगतं । स्वाभिमतविरोधिकल्पान्तर समशीलतामात्रस्य स्वव्याघातरूपत्वा भावात् । तस्यैव विकल्पस्य स्वव्याघातकत्वं हि तस्य दोषतायाः प्रयोजकं । यद्यपि भेदः किं भिन्ने उताभिन्ने इति त्वदीयविकल्पदूषणदशायां  सत्यवादिभिरभेदेऽपि एतादृशविकल्पप्रसंग इत्युच्यते तथापि तादृशोक्तिरभेदे तादृशविकल्पेन यथा जात्युत्तरं एवं भेदेऽपि स्वव्याघातत्वादित्येतावन्मात्रं । यदप्यसत्वस्यासत्वे शशाङ्गादेस्सत्वं  स्यात्  इत्युक्तं  तदप्ययुक्तं । असत्वस्य यदसत्वं तस्याप्यसत्वे शशश्रृंगादेरसत्वस्यैवासिध्या एवं क्रमेणान वस्थारूपदोषस्यैव वक्तव्यत्वात् । असत्वस्य स्वनिष्ठासत्वात्मकत्वे स्वोच्छेद प्रसंगेनानवस्थायामेव पर्यवसानात् । एवं सदसतोस्संसर्गानुपपत्त्या असत्वस्य सत्वं न संभवतीति दूषण मनुपपन्नं । असत्ख्यातिवादिभिः धर्मि-सत्तानिरपेक्षतया सद्रूपस्यासत्वस्य शशशृङ्गं नास्तीत्यादि प्रतीतिनिवार्हकत्वाभ्युपगमात् । अतः किञ्चिदाश्रयत्वाभावेऽपि असद्विशेषिततया प्रतीयमानस्याधेयत्वस्य सत्वाभ्युपगमाच्च । अन्यथा त्वसत् ख्यातिवाद  एव परित्याज्यः । यदपि स्वस्य वैतण्डिकत्वेन स्थाप्यपक्षाभावात् भेदः किं भिन्ने  इत्यादिविकल्पस्व  व्याघातेन पर्यवस्यतीति स्वेन तादृशविकल्पकरणं न युज्यत इत्युक्तं तदप्युसह- नीयं । स्थापनीयस्य कस्य चिदभावे पत्यधिकरणं पूर्वपक्षसिद्धान्तात्मना प्रवृत्ताया ब्रह्ममीमांसाया एवा-नारंभप्रसंगात्   अभीष्टसिद्धावपि खंडनोक्तरीत्या   त्वदीयसिद्धान्तदूषणस्यापि त्वदभिमतत्वे पूर्वपक्ष-सिद्धान्तव्यवस्थाया  एवासंभवात् । न हि तादृशां व्यवस्थां विना मीमांसाशास्त्रं नाम किञ्चित्  संभवति । तथा चैवं वदता वैदिकवेषेण प्रच्छादितं बौद्धत्वं स्वयमेव प्रकटीकृतं । यदपि ब्रह्मणो संसृष्टरूपत्वेन तर्कागोचरत्वात् सर्वसाक्षित्वेना बाध्यत्वाच्च खण्डनयुक्तिभिः बाधो न संभवतीति तदप्यसत् उक्तवाक्य संसृष्ट रूपत्वेन व्यतिरेक हेतुना तर्कागोचरत्व साधनत्वपरत्वे ब्रह्म यदि तर्कगोचरं स्यात् तदा संसृष्टरूपं स्यात् न च ब्रह्म संस्पृष्टरूपं अतो न तर्कगोचर इत्यर्थपरत्वे वा मूषिकोऽहं मम माता वन्ध्येत्यादिवत् स्वव्याघात ग्रस्तत्वात् । शुद्धस्य ज्ञानविषयत्वपक्षे तत्गोचरत्वस्यापि संभवाच्च । उक्तवाक्यस्य लक्षणादिनार्थान्तर कल्पनं तु हेतुभंगे निरसिष्यते । किञ्च शुद्धचित एवा ज्ञानाश्रयत्वादिकं त्वयाभ्युप- गम्यते परमार्थतः  संसर्गाभावेनैवासंगश्रृत्युपपत्तेरिति  कथमसंसृष्टरूपत्वोक्तिः । नच  मिथ्याभूतसंसर्गोप-हितरूपेण तर्कगोचरत्वं बाधोऽपि स्वीक्रियत एवेति न दोष इति वाच्यं मिथ्याभूताज्ञानसंबन्धस्य शुद्धचिन्निष्ठत्वे तस्या एव संसृष्टरूपत्वेन बाधस्याप्यवश्यंभावात् । संसर्गस्याप्युपहितनिष्ठत्वाभ्युपगमे आश्रयत्वविषयत्व भागिनात्यादिसिद्धान्तव्याहतेस्सर्वसाक्षित्वेनाबाध्यत्ववचनञ्चानुपपन्नं । स्वपर-साक्षात्काररूपस्यापि कदाचिदुच्छेदे बाधकाभावात् । यदपि सत्वासत्वयोः परस्परविरहरूपत्वाभावात् नोदयनाचार्यवाक्यविरोध इत्युक्तं तदपि न सत्वासत्वयोः त्वन्मतरीत्यापि प्रति योगिव्यधिकरणपरस्परविरह व्यापकत्वात् तदभावयोस्समुच्चयो न संभवतीति सदसद्विलक्षणत्वरूपमिथ्यात्वनिराकरणावसरे सम्यगुपपादितत्वात् । यदप्युदयनाचार्यैः बौद्धमतमेव दूषितं न स्वमतमित्युक्तं तदपि न बौद्धमत दूषणस्य त्वन्मतेप्यवश्यं भावात् उक्तं हि न्यायसिद्धाञ्चने
सांख्यसौगतचार्वाक संकराच्छंकरोदायः
दूषणान्यपि तान्येव भूयस्तदधिकानि च इति ।।
किञ्च बौद्धमतनिर्वाहखण्डनग्रन्थमेव स्वोक्तिमूलतया  प्रतिपदमुपादानसत्वमेव तन्मते दूषणं न लगतीति वदन् कथं न लज्जसे । न च क्वचिदंशे तदुपजीवनमापादचूडं तदुक्त्युक्तीनामेवोपनिबन्धनात् । यदपि
नग्राह्य भेदमवधूयधियोस्तिवृत्तिः
तद्बाधके बलिनिवेदनये जयश्रीः ।।
नोचेदनित्यमिदमित्युक्तं तदप्यकिञ्चित्करं । यथावस्थितवेदान्तसिद्धान्ताभिज्ञसत्संपदायालाभेन वैदिकसिद्धान्तनिर्धारणाशक्त्या बौद्धमतनिराकरणमात्रे प्रवृत्तानां केषाञ्चिदास्तिकानां त्वन्मूलपुरुषेषु च वैदिकवेषदर्श्नमात्रजनितव्यामोहेन तन्मतस्यापि कुत्रचिदुपपादनेऽपि तस्य वस्तुगत्या श्रैष्ट्यं प्रत्यसाधकत्वात् बौद्धमतस्यैव वैदिकताप्रदर्श्रनेन  बौद्धव्यामोहार्थं  तादृशलेखनसंभवाच्च । यदप्यस्तु तर्हि शून्यतैव परमनिर्वाणमिति चेन्न सा हि यद्यसिद्धा कथं तदवशेषं विश्वं परतश्चेत् सिद्धा परोभ्युपगन्तव्यः । स च परो यदि संवृत्तिरेव विश्वशून्यतयोः न  कश्चिद्विशेषः कथं तदप्यवशिष्येत असंप्रत्यरूपश्चेत् परः परत एव सिद्धानवस्था । स्वयमसिद्धश्चेत् कथं शून्यत्वमपि साधयेत् स्वतस्सिद्धश्चेत् ह्यागतोऽसि मार्गेण तथाहि स्वतस्सिद्धतया तदनुभवरूपं शून्यत्वादेव न तस्य कालोवच्छेद इति रीत्या त एव न देशोऽवच्छेदक इति व्यापकञ्च निर्धर्मकमिति विचारास्पष्टं । तस्य धर्मिधर्मभावमुपादाय प्रवृत्तेः । अत एव तस्य विशेषाभाव इत्यद्वैते प्रपञ्चस्यापारमार्थिकत्वादेव निष्प्रतियोगिकमिति विधिरूपः विचारितप्रपञ्चापेक्षया तु शून्यमिति व्यवहारः । तथापि प्रपञ्चशून्यस्या भावमात्रस्य प्रपञ्चे कस्संबन्धः न च नायं प्रकाशत  इति चेत् वस्तुतो न कश्चित्  संवृत्त्या  गगनगन्धर्वनगरयोः आधाराधेयभाव  इव  विषयिविषयभावः स चनैयायिकैः समर्थयिष्यते तथैव  वेद्यनिष्ठस्त्वभावस्मिन् दर्श्न इति शेषः । अविद्यैव हि तथा तथा निर्वतते यथानुभवीयतया व्यवक्षीयते तत्तत् मायोपनीतोपाधिभेदाच्च अनुभूतिरपि भिन्नेव व्यवहारपदमवतारयति गगनमिव स्वप्नदृष्ट घटकृतकटाहकोटरकूटिकोटिभिः । तदास्तां तावत् किमादृक् वणिज्योपहिनेति । तस्मात् अनुभवव्यवस्थितानां आत्मापि स्फुरतीत्यवर्जनीयमिति प्रविशव अनिर्वचनीयख्यातिकुक्षिं  तिष्ठवमतिकर्दममपाहाय न्यायानुसारेण नीलादिपारमार्थिकत्वे इत्यादिवाक्यैः अद्वैतदर्शनमुदयनाचार्यैः भूयः पुरस्कृतमितीत्युक्तं तदप्यकिञ्चित्करं बौद्धमत व्यापनेन व्यामुग्धानां प्रजानां वैदिकमार्गे समाकर्षणार्थं प्रवृत्तैरुदयनाचार्यैः प्रथमत एव साक्षाद्वैदि कमतमात्रस्य प्रदर्श्ने तस्यात्यन्तविरुद्धतया तेषां तत्राभिरुचिर्न भवेत् अतस्त्वदाश्रयमतस्य बौद्धमत प्रत्यासन्नतया प्रथमं तत्राभिरुचिमुत्पाद्य  किञ्चिद्वैदिकवासनासिध्यनन्तरं साक्षाद्वैदिकाध्वनि प्रवेशः कारयितव्य इत्यभिप्रायेण सम्यक् निरूपणे त्वन्मतदूषणापर्यवसायितया आपातरमणीयाभियुक्तिभिः बौद्धमत दूषणपूर्वकं त्वन्मतस्योपपादितत्वात् कथं तदुक्तीनां आपातरमणीयत्वं कथमिति चेत्  उच्यते-शून्यता सिद्धा असिद्धा वेति विकल्पस्य कोऽभिप्रायः शून्यतैव निर्वाणमिति  व्यवहारहेतुज्ञानमस्ति न वेति किं वा यदा  शून्यतारूपं निर्वाणं भवष्यतीति उच्यते तदा  तत्प्रकाशेऽस्ति नवेति । नाद्यः व्यवहारकार्येण तद्धेतोः तत्तन्मतसिद्ध युक्त्याभासमूलकज्ञानस्य निश्चिततया उक्तविकल्पवैयर्थ्यात् कथं तदवशेषं विश्वमिति दूषणासंगतेश्च । न हीदानीं तत्ज्ञानाभावमात्रेण तस्यासिद्धिः तदानीन्तनप्रकाशेनैव सिद्धि संभवात् । द्वितीयकल्पस्तु  संभवति  चेदपि  तत्प्रकाशः स्वयमेव वा परो वेति विक्लपो न युक्तः उभयथापि त्वन्मतवन्निर्वाहात् । परो यदि संवृतिरेव विश्वशून्यतयोः न कश्चिद्विशेष इत्युक्तदोषस्य कथं परिहार  इति  चेन्नत्वन्मते दृश्याधि करणकालपूर्वत्वाभावः सकलदृश्यध्वंसस्य कालानां क्षणिकाभावस्य वा  परतस्सिद्धत्वेऽपि परस्यापि वृत्तिविशेषरूपत्वे तथा साक्षिरूपतया भ्रमत्वे सत्यपि दृश्यशून्यता सिद्धिवत् तादृश्या एव सर्वशून्य ताया  स्सिद्धिसंभवात् । परो यदि परतस्सिद्ध इत्याद्युक्तेः त्वन्मतेऽपि तुल्यत्वात् । त्वत्पक्षे तादृशदोषस्य यथा परिहारः तथैव तन्मतेऽपि संभवात् । न साक्षिणो यच्छुद्धं  रूपं तत् स्वयं प्रकाश  इति मन्मते नानवस्थेति वाच्यं । बौद्धाभ्युपगतक्षणिक  सन्ताने चरमक्षणत्वे नाभिमतः कश्चित्  दृश्यान्यतराधिकरणकालपूर्वत्वाभाव रूप इत्युक्तेरेव सर्वशून्यतावादरूपत्वात्  चरमदृश्य-तादात्म्यरूपतद्विषयकत्वोपहितस्य मिथ्यात्वावश्यंभावेन तत्तादात्म्योपहितस्यापि तथात्वेनानवस्थाया दुर्वारत्वात् । यदितु चरमदृश्यतादात्म्यस्य स्वप्नोपहित विषयितारूपत्वास्याप्यभ्युपगमेन कथञ्चित्  तत्परिहारः तदा  बौद्धमतेपि उत्तरकालानुवृत्तिशून्यस्य क्षणिकस्य चरमदृश्यप्रकाशस्याभ्युपगमेनैव सामञ्जस्यात् । त्वन्मते हि  चरमक्षणेदृश्याधिकरणकालपूर्वत्वाभावः स्वीक्रियते बौद्धमते तु  दृक्दृश्याधिकरण कालपूर्वत्वाभाव इत्येतावानेव विशेषः । तादृशशून्यताविषयक प्रकाशनिवृत्तिस्तु उभयोरविष्टा । स्वयं प्रकाशत्वेऽपि स्वस्यैव स्वोच्छेदरूपतयानुवृत्त्यभावेन शून्यतारूपत्व संभवाच्च । यदपि शून्यत्वादेव न तस्य कालोऽवच्छेदक इति नित्य इत्युक्तं तदप्ययुक्तं पारमार्थिक  सगाभावत्वरूपस्य रजतादिसाधारणतया नित्यत्वं प्रत्यसाधकत्वात् निर्धर्मके संगाभावरूपस्य हेतोरसिद्धेः । अत एव तदभावत्वस्याप्यसंभवात् निष्प्रतियोगिकमित्युक्तेश्च । तत एवासंभवात् अभावोपहिततादात्म्यस्यापि वक्तुमशक्यत्वात् । अन्यदप्यत एव दूषितप्रायमित्युपरम्यते तस्मात्चन्द्रिकायांउदयनवाक्यलेखनादिकं सर्वमपि बालव्यामोहनमेवेति बोध्यं । मिथ्यात्वं प्रातीतिकमिति पक्षे मिथ्यात्ववादिन इव बाधस्स्वीकृत इति विशेषेण स दोषः  प्रदर्श्रितः  । वस्तुगत्या तु  व्यावहारिकत्वपक्षेऽपि स दोषो वर्तत एव । मिथ्यात्वत्वेन मिथ्यात्वा- भावनिश्चयस्य  व्यावहारिकमिथ्यात्वसिद्धिं प्रत्यपि विरोधित्वादित्याशयेनाहएवमिति। एवं तत्किं शुक्तिरजतादौ  विधातुर्मिथ्यादिवाक्यस्य व्याख्यानद्वयमुक्तं सर्वथापि मिथ्यात्वानुमाने सामान्यतो विशेषतश्च बाधः अर्थान्तरञ्चेति दूषणद्वयं पर्यवसितं । तत्र बाधोद्धारमाशंकतेननु सत्यत्व इति। सिद्धान्ते तद्विरोधिभावान्तरमेव तदभावः न त्वभाव इति पदार्थान्तरमस्ति ""असद्व्यपदेशा''दिति सूत्रोक्तन्यायात्  । अतस्सत्यत्वरूपविरोधिधर्म  एव मिथ्यात्वमिति सत्यत्वस्य दुर्निरूपत्वे मिथ्याभावासिध्या बाधो वक्तुमशक्य इत्याशयः ।तच्चेतितत् सत्यत्वं मिथ्यात्वविरोधिधर्मः मिथ्यात्वविरोधित्वेन द्वैतीनामभिमतरूपमिति यावत् किमिति न पश्यामः । इतीत्थं रूपमिति न जानीम इत्यर्थः  । एतेन मिथ्यात्वाभावरूपं सत्यत्वमिति प्रतिपादनानन्तरं सत्यत्वम् दुर्निरूपमित्याशंकनं विकल्पग्रन्थे मिथ्यात्वाभावरूपकोटे रूपन्यासश्च सन्दर्भविरोध इत्याशंका निरस्ता । मिथ्यात्वविरोधिभावान्तरानिरूपणे नाभाव एव न सिध्यतीत्यभिप्रायस्योक्तत्वत्वात् उक्तार्थव्यक्तीकरणार्थमेव सत्यत्वे बाध इत्युक्तिः दुर्निरूपत्वमुपपादयितुं विकल्पयतिकिं सत्तासामान्यमिति। सत्तारूपं सामान्यमित्यर्थः । द्वैतवादिभिस्सर्वैरप्यसद्वावृत्ति मात्रेणैव वस्तुनां सत्यवत्वाभ्युपगमात् सत्तायाश्चासद्व्यावृत्तिरूपत्वात् सैव सत्यत्वं भवितुमर्हतीत्याशयः । स्वरूपसत्यमिति वक्ष्यमाणेन पौनरुक्त्यभ्रमवारणार्थं सामान्यमित्युक्तिः  । द्रव्यत्वादिष्वनुगताखण्डरूपा तार्किकाभिमता  सिद्धेत्यर्थः । सा न समवायसामानाधिकरण्यान्यतरसंबन्धेन संबद्धा । असद्व्यावृत्ता सत्तारूप विवक्षिता । सामानाधिकरण्ये चाधिकरणवृत्तित्वं समवायस्व- रूपान्यतरसंबन्धेन ग्राह्यं । तेन सामान्यादेरभावस्य च सद्रूपत्वोपपत्तिरित्याशयः । स्वरूपसत्यमिति स्वरूपमसाधारणधर्मेण निरूपितं तर्हि तदेव सत्वं तस्य सत्वमित्यर्थस्यमपि संभवतीति दूषणग्रन्धे विकल्पयिष्यते । तत्राद्यपक्षेनुगतसत्वाभावेऽपि  स्वासाधारणधर्मैः असद्व्यावृत्तानि तत्तद्वस्तून्येव सत्तव्यवहारं प्रयोज्यन्तीत्याशयः । द्वितीयपक्षेतु सत्वं देशकालसंबन्धः भावत्वमिति यद्यपि समवायसामानाधिकरण्यान्यतर संबन्धेन सत्तावत्वं भावत्वमिति तार्किकैरुक्तं सामान्यादि साधारण्यानुरोधेन सत्तासामान्यमिति प्रथमविकल्पं तद्विवक्षितमिति व्याख्यातरीत्या पौनरुक्त्यं प्रसजति तथापि तत्राधिकरणवृत्तिताघटकेन समवायमात्रं विवक्षितं । तत्र तु समवायस्वरूपान्यतरसंबन्धो विवक्षित इत्युक्तं अतो न पौनरुक्त्यं । समवायं प्रति च तत् स्वरूपस्यैव संबन्धत्वं वस्तुगत्या समवाय एव संबन्धो भवतीति तस्यापि भावत्वोपपत्तिः । समवायत्वस्य संबन्धतावच्छेदकरूपतया विवक्षाभावात् प्रतियोगितानु योगितान्यर संबन्धेन समवायवत्वं भावत्वमित्यपि वक्तुं शक्यं समवायस्यापि स्वरूपत्वेन स्वं प्रति प्रतियोगित्वमस्ति इत्युक्तं । ननु सिद्धान्तिनः प्रति नन्वित्याद्याक्षेप इत्युक्तं तैश्च सत्तासामान्यं समवायोऽपि नाश्ययुपगम्यत इति कथमिदं विकल्पद्वयमिति  चेन्नप्राधान्येन सिद्धान्तिनः प्रत्याक्षेपे सत्यवादिनां सर्वेषामेव प्रतिपादिततया  तार्किक मीमांसादि मतमादायविकल्पेऽपि बाधकाभावात् । यद्यप्यभावस्यापि सत्यत्वं वक्तव्यं तथाप्यभावोऽलीक इति येषां मतं तन्मते भावत्वरूपं सत्यत्वं वक्तं शक्यमिति तात्पर्यं  ।प्रामाणिकत्वमात्रमितिप्रामाणिकत्वंप्रमाणविषयत्वं  मात्रशब्देन  सत्वप्रकारकप्रमाविषयत्वव्यवच्-छेदः । तत् पक्षे हि आत्माश्रयान््योूनाश्रयौ दुर्वारौ । सत्वस्यैवेदानीं निरूप्यमाणत्वात् यत् सत्वमुच्यते तस्यैव सत्यतारूपत्वात् । प्रमात्वं तु वक्ष्यते यद्वान्यदिति । अर्थक्रियाकारित्वं  सत्वमिति  पक्षोऽत्र तात्पर्यविषयः । सामान्यनिर्देशे नियामकं दूषणग्रन्थोपपत्तिश्च तद्व्याक्ययैव व्यक्तीभविष्यति । सामान्य-मनिच्छत इति समवायाभ्युपगमाच्चेति भगवता सूत्रकृता समवायनिराकरणात् । ""असंभवस्तु  सतोऽनुपपत्ते''रिति सूत्रोक्तन्यायेन ब्रह्मकार्यताशून्यवस्त्वभ्युपगमस्य आैपनिषद सिद्धान्तविरुद्धत्वाच्च  । वेदान्तसिद्धान्तिभिः जातिसामान्यं नाभ्युपगम्यत इति तैस्सत्तासामान्यं दुर्वचमिति भावः । तार्किकादीनामपि तस्यैव सत्यतारूपं दुर्वचमित्याहइच्छतोपीति। सामान्यादौ सामान्यस्य तैरनभ्युपगमात् तन्मते तेषां सत्यत्वं नस्यादित्यर्थः । यद्यपि सामानाधिकरण्यसंबन्धेन तत्रापि सत्तानास्तीत्युक्तं तथापि न तावता सामान्यादेः सत्वत्वनिर्वाहः घटस्सन् पटस्सन् इत्यादिप्रतीतिवत् सामान्यं सदिति प्रतीतेरविशेषेण जायमानतया सर्वत्र साक्षात्संबन्धेनैव सत्वस्य प्रकारताया वक्तव्यत्वात् । प्रतीतेरेकसंबन्धावगाहिताया एव स्वारसिकत्वाच्च । अन्यतरत्वेन तु संबन्धत्वं मानाभावात् अतोऽन्यदेव सत्वं निर्वक्तव्यं सदाकार-प्रतीतिनिर्वाहकधर्मस्यैव सत्यत्वरूपत्वादिति भावः । ननु सत्तासामान्यस्य शुक्तिरजतादिसाधारणतया मिथ्यात्वविरोधित्वा  संभवात् तन्निश्चयो  न  बाध निश्चय इति दूषणं मृषावादिना कृतं नोच्यते । सत्य-वादिमतमनुरुध्य विकल्पे तन्मतेप्युक्तरीत्या तद्द्षणस्य वक्तुमशक्यत्वादिति चेन्नसत्तासामान्यस्य स्वरूपतो निश्चयस्य मिथ्यात्व बाधनिश्चयासंभवेऽपि मिथ्यात्वाभावत्वेन यो निश्चयस्तस्य तथात्वं नास्तीति तेनापि वक्तुमशक्यत्वात् । सत्यत्वादिना पूर्वं तादृशनिश्चयस्यापि प्रतिपादनात् । परं तु भावान्तराभावमते तादृशनिश्चयस्यापि  सत्वमेव  विषय इति तत्स्वरूपं शोध्यत इत्युक्तं । अतो मृषावादिना तादृशदोषो वक्तुमशक्य एव तत्र हि स्वरूपसत्वमेव सत्वमिति पक्ष इत्यर्थः । किं स्वरूपमेवेत्यादिविकल्प वाक्यार्थः पूर्वमेवोक्तः मिथ्याभूतस्यापीतिअसतोऽपीतिस्वरूपमसच्छब्दजन्यप्रतीतौ असत्वरूपा साधारणधर्मः प्रतीति विशेष्यतया भासमानोशंः स्वरूपमेवेति घटादिस्वरूपवत् तुल्यमेवेत्यर्थः । एतेन स्वरूपं स्वरूपमेवेति वाक्यं घटो घटत्वादिति  इतिवदबोधकं   उद्धेश्यकोटावधिकां  सत्वेऽपि  विधेयांशेऽधिका भावात् एवकारसत्वेपि तत्वमसि व्याहृतोद्देश्यविधेयसमभिव्याहारस्य एवकारार्थमनन्तर्भाव्य बोधजनकतायां सत्यामेवैवकारार्थस्यापि शाब्दबोधस्यानुभवसद्धत्वादिति  शंकायानवकाशः । यदि तु एवकारार्थान्तर्भावं विना पृथक्बोधजनकत्वमनपेक्षितमित्युच्यते तदा स्वरूपशब्दस्य यथाश्रुतार्थकत्वेऽपि न कश्चिद्दोष इति ज्ञेयं । ननु  मिथ्याभूतशब्दस्य  शुक्तिरजतादिपरत्वमेव स्वारसिकं  तदपहायान्यत्परतया  व्याख्यानं किमर्थमिति  चेन्नशुक्तिरजतादिपरत्वे स्वरूपमात्रस्य  मिथ्याभूतसाधारणतया मिथ्यात्वविरोधि सत्यत्वरूपत्वं न  संभवतीत्यभिप्रायस्य वक्तव्यतया तादृशदोषस्यात्रोक्तविकल्पसाधारण्येन पूर्वोत्तरकल्पेषु तदनुक्तेरेतत् कल्पमात्रे तदुक्तेश्चायुक्तत्वात् स्वरूपसत्यमिति । पक्षेऽपि द्वितीयोटौ देशकालसंबन्धित्व- रूपस्वरूपगतसत्वस्यानिर्वचनीयसाधारणतया तत्कोटावुक्तदोषानुक्तेरपि  सन्दर्भविरुद्धत्वात् । निस्वरूपं तदिति चेदिति शंकायास्तदप्युपगमेन परिहारस्य चायुक्तत्वाच्च । अनिर्वचनीयस्यापि देशकालसंबन्धि-स्वरूपाभ्युपगमात् न किञ्चिदतिरिक्तं भवतीति न किञ्चिद्विलक्षणमस्तीत्यर्थः । घटादिस्वरूपासत्स्वरूपयोः स्वरूपपदार्थमध्ये न कश्चिद्विशेष इत्यर्थः । ननु  घटादिस्वरूपं देशकालसंबन्धित्वेन सर्वानुभवसिद्धं शशश्रृङ्गादिकं तु तद्विपरीत रूपमिति कथमुभयोर्विशेष इत्युच्यते  देशकालसंबन्धिन एव स्वरूपतया शशश्रृङ्गादेः तदभावादित्याशंकतेनिस्वरूपमिति। देशकालसंबन्धित्वं न स्वरूपशब्दार्थ प्रविष्टं  किन्त्वसाधारणधर्मप्रकारकप्रतीतिविशेष्यतामात्रं । ततश्च देशकालसंबन्धित्वाभावस्यैवासाधारणत्वात् ।  तत्  प्रकारकप्रतीतौ विरोष्यत्वं तस्याप्यक्षतमिति तावन्मात्रस्यैव सत्यतारूपत्वे तस्यासद्व्यावृत्तिर्नोप-पद्यते । देशकालसंबन्धित्वस्य स्वरूपव्यापकत्वाभावेन तदभावमात्रेण स्वरूपप्रतीतेः वक्तुमशक्यत्वात्  । असतोऽपि तादृशविशेषणतया प्रतीतेरिति परिहरतितेनैवेति। देशकालसंबन्धिशून्यत्वात्मकेन रूपेण साधारणधर्मेण तत्स्वरूपनिर्णयात्  असत्स्वरूपस्या सन्दिग्धप्रतीतेः । अन्यथा किञ्चिद्रूपेण स्वरूपप्रतीतौ सत्यामपिस्वरूपाव्यापकरूपान्तराभाव  मात्रेण निस्वरूपत्वे प्रातिस्विकं प्रति स्वं विद्यमानं यद्वस्त्वन्तरस्वरूपं प्रति स्वं भिन्नं यत् स्वरूपं तदभावेनेति यावत् । यत्किंचिद्देशकालसंबन्धित्वस्य तदितरव्यक्ताभावावेनेति यावत् ।  सर्वेषां निस्वरूपत्व प्रसंगादिति स्वरूपाव्यापकयत्किञ्चित्स्वरूप-शून्यत्वाविशेषादिति भावः । स्वरूपगततद्देशकालसंबन्ध एव स्वरूपसत्वमिति पक्षं दूषवतिउत्तरत्रेति। तत्सत्वस्यघटादिस्वरूपसत्वात्मकस्य  तद्गतदेशकालसंबन्धस्य देशकालसंबन्धान्तराभ्युपगमेऽनवस्था स्यात् । अतस्तस्य देशकालसंबन्धान्तराभावात् असत्वे सति घटादि प्रपञ्चे सत्वस्यासत्वात् प्रपञ्चस्या सत्वरूपं मिथ्यात्वं पर्यवस्यतीति देशकाल संबन्धरूपं सत्वं दुर्वचमित्यर्थः । सत्यत्वं किं रूपमिति विकल्पं विनैव सत्यत्वे सत्यत्वान्तराभ्युपगमेऽनवस्थाप्रसंगात् तदभावे तस्यैवासत्यत्वं विश्वमसत्यमिति वक्तुं शक्यतयानेकविकल्पपूर्वकं  यत्किञ्चित् विकल्पमात्रेण तद्दूषणाभिधानं सन्दर्भविरुद्धं । अत एव सर्वार्थसिद्धौ श्रुतप्रकाशिकायाञ्च दूषितमस्ति अत्रत्वेवमभिधाने किं नियामकमिति चेन्नसिद्धान्तग्रन्थे एतेन सत्वस्य सत्वान्तराभावात् इत्यादि वाक्येन  सामान्यतः अत्रानवस्था तत् परिहारयोः करिष्यमाणतयात्र पृथक् स दोषो न वक्तव्य इत्यभिप्रायात् । स्वरूपस्य सत्वमित्यत्र दोषान्तराभावेन तस्यैवाभिधानात् प्रसक्तेषु कोट््यन्तरेषु दोषान्तरस्यापि प्रदर्श्नार्थं विकल्पे कृते तत्कल्पेषु उक्तदोषस्यापि सूचितत्वेन सन्दर्भ विरोधस्याभावाच्च । तत्र हि सत्तासामान्यमिति प्रथमकल्पे  सामान्यादेरसत्वप्रसक्त्या सत्ताया अप्यसत्वमुक्तमेव । ततश्च विश्वस्यासत्वमपि सूचतिमेव । स्वरूपमेव सत्वमिति प्रथमत एव वासद्व्या-वृत्तेरसिध्यभिधानेन तदर्थं सत्यत्वे सत्यत्व सद्भावासद्भावविकल्पो नापेक्षितः भावत्वमित्युत्तरकल्पेऽपि अभावस्यासत्वापादनं  द्रव्यादि  षट्कान्यतमत्वरूपतया भावरूपस्य   भावत्वात्मकसत्यत्वस्यासत्यतया प्रपञ्चस्याप्यसत्यत्वपर्यन्तमिति तत्राप््ययं दोष उक्तप्रायः प्रामाणिकमिति कल्पे तु तत् स्वरूपेस्यैवा-सिध्यभिप्राधान्येन तद्गतधर्मविकल्पस्य न प्रसक्तिरित्ययं दोषो नाभिहितः । तस्मान्नसन्दर्भविरोधः । सत्वे सत्वान्तराभ्युपगमेनवस्थाया स्फुटत्वात् । तदभावं सिद्धवत् कृत्य  सत्यत्वमापादितमिति ज्ञेयं ।  अभावस्यालीकत्ववादिनैव भावत्वं सत्यत्वमित्युक्तं अतस्तं प्रत्यभावस्यालीकत्वापादन-मयुक्तमितीष्टमिदमितीति तन्मतस्य युक्तिशून्यत्वात् तदभ्युपगमेन  सत्यत्वनिर्वचनमयुक्तमित्याशयेन  दूषयतिअविशेषादिति। अभावस्थालीकत्वमस्तीति प्रतीत्यविषयतया वा नास्तीति प्रातीतिविषयतया वा  । तत्राद्यन्तावदसिद्धं  घटोऽस्तीत्यादिवत्  घटाभावोस्तीत्यादिप्रतीतेरप्यनु भवसिद्धत्वात्तदपलापे  चाभावेऽपि तदपलापपत्त्या तत्राप्यलीकत्व हेतुरविशिष्टः । द्वितीयेऽपि अभावस्यातिरिक्तत्व पक्षेऽपि तृतीयाभावस्य प्रतियोगिस्वरूपतया  तादृशहेतुर्भावस्याप्यविशिष्ट  इति  भावस्याप्यलीकत्वप्रसंग  इत्यर्थः एतावता प्रथमस्य हेतोरसिद्धत्वे द्वितीयस्य चालीकं प्रति व्यभिचारित्वमुक्तमधिकरणात्मकाभाववादे भावान्तराभाववादे च हेतुविरुद्ध इत्यभिप्रायेणाहभावान्तरेति। यद्यप्युक्तमतद्वये अभावेऽलीकत्वस्याप्रसक्ततयाऽ- विरुद्धत्वकथनमनावश्यकं । भावस्यालीकत्वाभ्युपगमं विनैवोक्तमतद्वये भावत्वं सत्यत्वमित्युक्तिसंभवात् तत्र न किञ्चिद्दूषणपर्ययवसितं  अथापि वेदान्तसिद्धान्तिभिः सत्तासामान्यस्य समवायस्य चानभ्युपगमात् पूर्वोक्तरीत्या भावत्वनिर्वचनमयुक्तं । अत एव द्रव्यादिषट्कान्यतमत्वं तत्वमित्यपि दुर्वंचं अतः तत्तद्वस्तूनां तत्तद्देशकालयोः या सत्ता सैव भावत्वमिति वक्तव्यं । तच्चानुपदं दूषितमित्याशयः ।दृश्यत्वानुमानमितिदृश्यत्वरूपं मिथ्यात्वानुमानमित्यर्थः । अनपोद्य प्रमाणत्वेन व्यवस्थाप्य तदसिद्धेः प्रपञ्चस्य प्रामाणिकत्वासिद्धेरयमाशयः प्रमात्वं नामाबाधितार्थगोचरज्ञानत्वं । बाधितत्वञ्च शशश्रृङ्गशुक्तिरजतादि साधारणं सर्वदेशकालवृत्त्यभाव प्रतियोगित्वं । देशत्वव्यापककालानवच्छिन्नाधिकरणताका भावप्रतियोगित्वमिति यावत् । देशत्वञ्च कालिकान्यसंबन्धावच्छिन्नाधिकरणतावत्वं तेन संयोगेन घटाद्यभावस्य क्वचिद्व्याप्यवृत्तितया  क्वचिदव्याप्यवृत्तितया च  घटादेस्सर्वदेशकालवृत्त्यभाव प्रतियोगित्वेपि न क्षतिः । नच तादृशाभावाप्रतियोगित्वमेव सत्यत्वमिति वक्तुं शक्यतया तदपाहाय तादृशप्रतियोग्यविषयकज्ञानविषयत्वमिति विवक्षां नासिकास्पर्श्तुल्यमिति वाच्यं । भावान्तराभाववादिमते उक्तरूपज्ञानविषयत्वस्य तादृशप्रतियोगित्वाभावरूपतया तस्यैवोक्तत्वात् बाध्यत्वाभावाख्यं सत्यत्वमिति हि पूर्वामेवोक्तं । तथा च सन्नित्यकारकप्रतीतेरनुगताकारत्वानुरोधेन उक्तरूपेण  तादृशप्रतियोगित्वाभावत्वेन वा तद्विषयकत्वमस्तीति सत्यवादिनो विवक्षितं तच्चानुपपन्नं । दृश्यत्वानुमानेन तादृशाभावप्रतियोगित्व रूपमिथ्यात्वस्यैव सिध्या प्रपञ्चे तद्विषयकज्ञानविषयत्वरूपं सत्यत्वं न सिध्यति । अबाधितविषयक ज्ञानविषयत्वं तु न तथा असत्साधारण्यादिति बोध्यं । न पञ्चम इति पूर्वोक्तरूपातिरिक्तः कश्चिद्धर्मः सत्यमिति पक्षोऽपि न संभवतीत्यथर्ः कुत इत्यत्राहतस्येति। पूर्वोक्तरूपातिरिक्तस्य सत्यत्वरूपस्य कस्य चिद्धर्मस्य प्रपञ्चे सद्बावे सति तस्य यत् किञ्चित् प्रमाणेन प्रमितियोग्यत्वमावश्यकं प्रमितियोप्यत्वे सतीतिअसिद्धेरित्यन्तस्य वाक्यस्यार्थः तर्हि योग्यत्वमस्तीत्यत्राहयोग्यत्वशतः मानाधीनामेय सिद्धिरिति।न्यायेन प्रमाणं विना  कस्यापि सिध्यसंभवात्   अतस्तदभावादतिरिक्तसत्यं नास्ति इदमित्थमिति निर्वचनञ्च शक्यं तथा सति अतिरिक्तं किंचिदिति सामान्यतो वचनं निर्णयामकं स्यात् विशेषत  एवेक्तिसंभवात् अतस्तद भावादुक्तरूपातिरिक्तं सत्यत्वं प्रमाणजन्यप्रतीतेरयोग्यमेवेति शशश्रृङ्गादिकल्पमेव तदिति बाधादित्यन्तस्य वाक्यस्याशयः । योग्यत्वे  विषयेऽनुपलंभप्रयुक्तस्य बाधस्यासंभवादित्यक्षरार्थः योग्यानुपलंभप्रयुक्ताभाव  सिद्धिरूपबाधस्तु  न विवक्षितः एकत्र योग्यस्यापरत्र योऽनुपलंभः तस्यैव योग्यानुपलंभ रूपत्वात् तादृशार्थस्य । विवक्षितत्वे पूर्वोक्तकल्पातिरिक्तस्य सत्यत्वस्य कस्मिन् चित् धर्मिणि सिध्या तन्निराकरणाभावादसत्   प्रतियोगिकाभावस्य शब्दज्ञानानुपातिविकल्पविषयत्वाभ्युपगमेन योग्यानुपलब्धिगम्यत्वाभावादिति ज्ञेयं । ननु अर्थक्रियाकारित्वं सत्वं यद्वान्यदित्यन्यत्र विवक्षितमिति विकल्पग्रन्थे व्याख्यातं । तन्निराकरणं त्वत्र नोपलभ्यते न च तादृश व्याख्यानमेव मास्त्विति वक्तुं शक्यं अर्थ क्रियाकारित्वं सत्वमिति पक्षस्यापि ग्रन्थान्तरेषूक्ततया तत्कल्पस्योत्थापनं विनैव पूर्वीक्तरूपातिरिक्तं सत्यत्वं  शशश्रृङ्गकल्पमित्युक्तेरयुक्तत्वादिति चेन्नअर्थक्रियाकारित्वं हि कारणतारूपं तच्च कार्या- व्यवहितपूर्वकालावच्छेदेन कार्यदेशसंबन्धित्वरूपमिति स्वरूपसत्यमिति पक्षावान्तरविकल्पद्वितीय कोटावन्तर्भूतं तद्दूषणेनैव न संभवतीति  तदतिरिक्तत्वविशिष्टमर्थ क्रियाकारित्वं शशश्रृङ्गादिकल्पमिति तात्पर्यात् ।  कारणतावच्छेदकरूपवत्वमर्थक्रियाकारित्वमिति  पक्षोऽपि पूर्वं दूषितप्राय एव । देशकाल-संबन्धरूपकारणतायां तादृशसत्वान्तराभावे तस्यासत्वं स्यादिति पूर्वमुक्तत्वेन तदवच्छेदकधर्मस्य दूरापस्तत्वात् । तस्मात् सत्यत्वरूपतया संभावितस्सर्वोऽपि पक्षो दूषित इति सूचयितुमेव यद्वान्यदिति विकल्पनं उक्तरीत्या तद्दूषणञ्च कृतमिति ज्ञेयं । एवं मिथ्यात्वाभावरूपस्य सत्यत्वस्य प्रपञ्चे दुर्निरूपत्वात् ब्रह्मस्वरूपमेव तदभावः तदेव च सत्यमिति प्रपञ्चे सत्यत्वासिध्या दृश्यत्वानुमाने पूर्वोक्तबाधो वक्तुमशक्य इति मृषावादिनः पूर्वपक्षं निराकृत्य सत्यत्वं व्यवस्थापयतितदेतदसारमिति। प्रामाणिकत्वमिति प्रमाणजन्य ज्ञान विषयत्वं प्रमाविषयत्वमिति यावत् । सर्वत्र ब्रह्मणि प्रपञ्चे चाभ्युपगच्छाम इत्यनेना पूर्वं वस्तूनः कल्पयाम इति सूचितं । ननु प्रमात्वं न तद्वति तत्प्रकारकज्ञानत्वं सर्वज्ञानयाथार्थ्यमते व्यावर्ताप्रसिद्धेः अतोएव न भ्रमभिन्नत्वमिति तथा नाप्यबाधितविषयक ज्ञानत्वं बाधिताविषयकज्ञानत्वं वा सिद्धान्ते सर्वस्याप्यबाधितत्वात् नापि ज्ञानविषयत्वमात्रं असद्विषयक विकल्पाभ्युपगमे तस्य तत्साधारण्यात् तदंगीकारपूर्वकमेव  कथाप्रवृत्तेरुक्तत्वात् । न चैवं सति असद्व्यावृत्त्यर्थमबाधितविषयत्वनिवेशनं सार्थकमिति वाच्यं प्रामाणिकत्वमेव हीत्यादि वाक्यस्य सिद्धान्तरीत्या प्रामाणिकत्वं सत्यमित्यभिप्रायकतया तदसंगतेः । अतो मिथ्यानुमानस्य बाधे पर्यवस्यदसत्प्रतीत्यभ्युपगमे  तदभावेऽपि  निष्कृष्टसिद्धान्ता- विरुद्धञ्च  । प्रामाणिकत्वरूपं सत्यत्वं दुर्निर्वचमित्याशंकां तन्निर्वनतपरभाष्यवाक्योदाहरणेन परिहरतितदुक्तमिति। व्यवहारयोग्यतेति तदनन्यत्वमिति सूत्रस्थमिदं वाक्यं रजतादेः वस्तुनो हानोपादानादिरूपो यो व्यवहारः तद्योग्यता   तदौपाधिकज्ञानविषयत्वं रजतादेस्सत्यत्वमित्यर्थः । रजतादेः प्रामाणिकत्वमपीदमेव रजतादेः यदसाधारणं कार्यं   तत्समर्थवस्तुविषयकज्ञानस्यैव रजतादिप्रमात्वात् । सिद्धान्ते हि तादृशज्ञानत्वमेव प्रमालक्षणं न तु तद्वति तत्प्रकारत्वं भ्रमत्वेन सर्वसंमतस्य शुक्ताविदं रजत- मित्यादिज्ञानस्यापि शुक्त्यन्तर्गताल्पतररजतावयवविषयकतया तद्वति तत् प्रकारत्वात् । नचैवं सति सर्व ज्ञानयाथार्थ्यविरोध इति वाच्यं सर्वेषां ज्ञानानां पराभिमतान्यथाख्यात्यसत्ख्यात्यादिरूपत्वा-भावरूपयाथार्थ्यत्वस्यैव सिद्धान्तिसंमतत्वात् तावता भ्रमप्रमाविभागस्यापरित्यागात् अत एवोकं न्यायपरिशुद्धौ यथा वस्थितव्यवहारानुगुणं ज्ञानं । प्रमेति अत्र च तत्तदुपादानादि रूपव्यवहारस्य  तत्तत्कार्याप्रयोजकतामभि प्रेत्य प्रयुक्तो व्यवहारशब्दः । तत्तत्कार्यसामान्योपलक्षकः रजतादि रूपतत्तद्वस्त्व साधारण कार्यलाभार्थं यथावस्थितशब्दः । तत्तद्वस्तु यद्यत् कार्यसमर्थं तादृशं कार्यमित्यर्थः । यथावस्थितस्य वस्तुनो व्यवहार इति विवक्षया वा यमर्थो ग्राह्यः । तथा च तद्धर्मप्रकारक प्रमात्वं नाम तद्धर्मावच्छिन्नासाधारणतायोपधायकतावच्छेदक रूपवन्निष्ठविशेष्यतानिरूपकत्वे सति तादृशविशेष्यतानिरूपिततद्धर्मनिष्ठप्रकारताशालिज्ञानत्वमिति तत्तत् प्रमालक्षणं पर्यवसितं । सिद्धान्ते रजतत्वादिजातेः  कटकादिकारणतावच्छेदकत्वेऽपि न तावन्मात्रं तदुपधायकतावच्छेदकं  शुक्त्यन्तर्गत-रजतांश साधारणत्वात् किंतु सजातीयं भूयोवयवानभिभूतत्वमपि तथा च शुक्ताविदं रजतमित्यादिज्ञानस्य तादृशरूपवद्विशेष्यकत्वाभावात् न प्रमात्वं । आपणिकरजतादेस्तु तद्वत्वं तत् ज्ञानस्य प्रमात्वञ्च सूप पादनं  । नच सर्वेषां धर्माणां(मित्यादि ज्ञानस्य) कारणतावच्छेदकत्व संभवात् इदमव्याप्तमिति वाच्यम् तद्धर्मातिरिक्तवृत्तिधर्मानवच्छिन्नकारणताया एवासाधारण्यघटकत्वात् तत्तद्रव्यगतं क्रियाविशेषं प्रति अन्ततस्तत्तद्वस्तूनां कारणत्वमस्ति । शब्दादेरद्रव्यस्यापि शाब्दबोधादौ इन्द्रियक्षोभादौ अन्ततस्तध्वंसे वा कारणत्वमस्त्येव  फलोपाधायकतावच्छेदकञ्च रूपं तादृशकारणता समानाधिकरणतादृशकार्योपधारकत्वं व्यापककारणान्तरसमवधानातिरिक्तं ग्राह्यं । शुक्त्यन्तर्गत रजतावयवानां  तु शुक्तित्वेन शुक्त्यवयवत्वेन वा कारणता स्वीक्रियते न तु रजतत्वादिना अतो न कश्चिद्दोष इति बोध्यं । अथवा तद्धर्मावच्छिन्न- कारणतानिरूपकं कार्यमेवात्र विवक्षितं । व्यवहर्तव्यज्ञानस्य व्यवहारं प्रति कारणत्वमभ्युपगम्यैवेदं लक्षणं अतो न कश्चिद्दोष इति ज्ञेयं । उक्तन्यामपरिशुद्धिवाक्यस्य सफलप्रवृत्ति प्रवृत्तिजनकज्ञानमिति व्याख्यानस्याप्यमयमेवाशयः । सर्वत्र प्रवृत्त्युत्पादासंभवात् स्वरूपयोग्यतायास्तु  तत्तत्कार्यनिषेकतायामेव पर्यवसानादिति बोध्यं । नन्वेवं सति शुक्त्यन्तर्गतरजताव्यावादेरसत्यत्वापत्तिरिति चेन्नरजतत्वेन तस्यासत्वेऽपि शुक्तित्वेन सत्यतयानिरूपाधिकासत्वस्त्वंगीकाराभावात् सोपाधिकमिथ्यात्वस्य सर्वत्र स्वीकृतत्वात् । ननु प्रमात्वस्य निरूक्तरूपत्वे स्वतो ग्राह्यत्वं न स्यादिति चेन्न तद्वति तत्प्रकारकज्ञानत्व-रूपप्रमात्वस्यैव स्वतोग्राह्यत्वाभ्युपगमात्  प्रवृत्तिवैफल्यादिरूपसाधनान्तरमपि अप्रमात्वासंसर्गाग्रहस्यैव स्वीकृततया विरोधाभावात् । परीक्षाकाणां प्रमाणाप्रमाणव्यवहारभेदसिध्यर्थमेव निरुक्तलक्षणोपगमात् अतस्सिद्धान्तरीत्या निरुक्तरूपप्रमालक्षणमुपपद्यते ।  अनिर्वचनीयख्यातिवादिमतेऽपि तद्वति  तत्प्रकारकत्वस्य भ्रमसाधारणत्वात् इदमेव प्रमालक्षणं वक्तव्यं ।  तत्पक्षेपि रजतत्वादेः प्रातीतिसाधारणतया व्यावहारिकत्वविशिष्टस्यैव तदवच्छिन्नस्य  तद्वत्कार्योपधायकत्वाभ्युपगमात् ।  इत्थं च तन्मते व्यावहारिक तद्वद्विशेष्यक  तत्प्रकारकज्ञानत्वं प्रमात्वमिति पर्यवसिते सति व्यावहारिकत्वस्य  बाध्यत्वाभावरूपस्यैव शुक्तिरजतादिव्यावृत्त्यर्थं निवेशनीयतया  तत्घटित प्रमाविषयत्वरूप निश्चयस्य बाधितत्वरूप- मिथ्यात्वसाधनीयरूपत्वमपि सिध्यतीति भावः । न च ब्रह्मज्ञानेतराबाध्यत्वमेव व्यावहारिकमिति वाच्यं  । विश्वमिथ्यात्वसिद्धेः पूर्वं प्रातीतिकवारणार्थं बाध्यत्वसामान्याभावस्यैव निवेशसंभवात् ब्रह्मज्ञानेतराबाध्यत्वनिवेशनं निर्णयामकमित्यस्यासकृदावेदितत्वात् । नन्वेमपि वन्ह्यनुष्णत्वानुमाने उष्णत्वस्येव सत्यत्वस्य मिथ्यात्वानुमाने बाधत्वोपपादनं न संघटते । बाध्यत्वरूपमिथ्यात्वाभावस्य तत् घटकत्वेऽपि मिथ्यात्वस्य   तद्व्यतिरेकरूपत्वाभावादिति  चेन्नविरोधिभावान्तरमेवाभाव इत्युक्तरीत्या तत्तद्वस्तुषु वस्तुगत्या प्रमारूपतत्तत्ज्ञानविषयत्वस्यैव तत्तन्निष्ठबाध्यत्वाभावरूपतया बाध्यत्वरूपमिथ्यात्वस्य प्रमाविषयत्वरूप सत्यत्वव्यतिरेकरूपताया अप्युपपन्नत्वात् । वस्तुतस्तु प्रामाणिकत्वमेव हि सत्यत्वमित्यत्र तद्वति  तत्प्रकारकज्ञानत्वरूप प्रमात्वमेव विवक्षितं वस्तुनस्तेन रूपेण सत्यत्वं नाम स्वीयतद्वन्निष्ठविशेष्यतानिरूपिततन्निष्ठप्रकारतानिरूपितत्वे सति तद्वन्निष्ठा या विशेष्यता तादृशविशेष्यतासंबन्धेन ज्ञानत्वं । वस्तुनस्तेनरूपेण सत्यत्वमिति यावत् । ननु भाष्ये व्यवहारयोग्यता सत्वमित्युक्तं कथमन्यथा तन्निरुध्यते इत्यशंकां परिहर्तुं उक्तरूपमेव सत्यत्वं तेन वाक्येन प्रतिपाद्यत इत्याहतदुक्तमिति। इदं रजतमित्याद्यभिलापः हानोपादानादिश्च तद्योग्यता च वस्तुगत्या तत्तद्विषयिणी या प्रमा तद्विषयत्वमेव अतो न भाष्यवाक्यविरोध इत्यर्थः । न च यथार्थं सर्वविज्ञानमिति सिद्धान्ते तत्तत् प्रकारकज्ञानत्वं तत्तत्प्रमात्वमिति वक्तुं शक्यत्वात् तद्विशेष्यकत्वनिवेशनं व्यर्थमिति वाच्यं । यद्विषयक निश्चयस्य निष्कंपप्रवृत्त्यादिहेतुत्वमनुभवसिद्धम् तादृशधर्मस्यैव प्रमात्वरूपत्वात् तद्वद्विशेष्यकत्वा वच्छिन्नतत्प्रकारकत्वस्यैव तादृशत्वात् तत्प्रकारकज्ञानत्वमात्रस्य   इतरव्यावर्तकतासत्भावेपि  तावन्मात्रस्याप्रवृत्त्यादिहेतुज्ञानविषयत्वाभावात्   तद्वत्प्रकारकत्वाभावसंसर्गाग्रहदशायां निष्कंप प्रवृत्त्यनुदयात्  या प्रमापदप्रवृत्तिनिमित्तत्वाभावाच्च । अत एव सत्यमपि प्रमात्वगर्भमेव । सत्यपदेन प्रामाणिकत्व बोधस्यैवानुभवसिद्धत्वात् अस्मिन् पक्षे शुक्त्यन्तर्गतरजतावयवादेः रजतत्वादिनापि सत्यत्वमभ्युप गम्यत एव । शुक्तिरूपाखण्डद्रव्यस्य तु शुक्तित्वनैव सत्यतान्तरजतत्वादिना तेन रूपेण मिथ्यात्वस्यैवाभ्युपगमात्  तत्प्रमाविषयत्वाभावस्तेन रूपेण मिथ्यात्वमिति   पर्यवसानात् न चैवं सति सर्वानुभव सिद्धा प्रमाणाप्रमाणव्यवस्था न स्यादिति वाच्यं । दोषाधीना संसर्गाग्रहसंवलितज्ञानस्य यथावस्थितविषयग्राहिकाभावेनाप्रमात्वव्यवहारोपपत्तेः । उक्तं हि तत्वमुक्ताकलापे
योग्यायोग्यादि भेदाग्रह इह चरमां गाहते संप्रतिष्ठां ।
इति शुक्तिभूयस्त्ववैकल्य साकल्यग्रहरूपतः ।।
इति भाष्य श्रुतप्रकाशिकायामप्ययमर्थ स्पष्टः । कार्यबाध एव विषयबाध इत्युच्यते न तु साक्षाद्विषय बाध इति स्पष्टं । स्पष्टं तत्रैव न्यायपरिशुद्धिवाक्यमपि भाष्यसमानार्थकमेव । ननु व्यवहारयोग्यता  सत्वमिति भाष्यवाक्यस्य उक्तार्थकत्वे विरोधिव्यवहारयोग्यस्यासत्वमित्युत्तरवाक्यासंगतिः । रजतादिव्यवहारयोग्यस्य रजतादेः तद्विरुद्धशुक्त्यादिव्यवहारौपयिकप्रमाविषयत्वस्य कदाचिदप्यसंभवात् । ज्ञानविषत्यमात्रं योग्यताशब्देन विवक्षितमित्युक्तावपि यथार्थख्यातिपक्षे तदसंभव एव । भेदाग्रहसंवलितज्ञानस्य विरोधिव्यवहारौपयिकत्वेऽपि अन्यथाख्यातिपक्षे तत् संभवेऽपि वा संगतेर्न  परिहारः । इदं रजतमित्यादि भ्रमदशायां वस्तुगत्या रजतादेरसत्वाभावात् । वस्तुगत्या वस्तुनो विरोधिरूपेण यदसत्वं तस्यैव निर्वच नात्  । श्रुतप्रकाशिकायामपि प्रसंगादसत्वमपि निर्वक्तीति सत्वनिर्वचनवद्वास्तवासत्वनिर्वचनपरतयैव उक्तवाक्यस््यावतारितत्वात् । व्यवहारयोग्यतेत्यादिवाक्यस्य पूर्वोक्तरीत्या   तत्कार्यसामर्थ्यपरतया व्याख्याने तु  नोक्तवाक्यासंगतिः । रजतादिव्यवहारयोग्यरजतादिजातीयस्य शुक्त्यन्तर्गत रजतावयवादेः यत् शुक्त्यादि कार्यसामर्थ्यं तत् प्रकारकप्रमाविषयत्वं रजतत्वे नासत्वमित्यर्थकतया स्वरसतस्समन्वयात् । अतो भाष्य वाक्यस्य पूर्वोक्तार्थपरत्वमेव ज्याय इति चेन्न । पूर्वोक्तरीत्याश्रयणे आत्मादिषु निरवयवद्रव्येष्वद्रव्येषु च सत्वासत्वोपपादनस्य दुर्श्श्कत्वात् अतस्तद्वति तत्प्रकारकज्ञानविषयत्वमेव तत्रापि विवक्षितं तद्व्यवहारयोग्यस्य तद्योग्यत्वमेव तेन रूपेण सत्वं तदेव यादृशव्यवहारयोग्यता रूपं तद्रूपेण तस्यासत्वमपि भवतीत्यर्थस्य विवक्षितत्वात् । रजतस्य शुक्तिभिन्नत्वेन व्यवहारयोग्यत्वं शुक्तित्वरूपेण सत्वमित्यस्य पर्यवसिततया असांगत्याभावात् तद्व्यवहारयोग्यापेक्षया  विरोधित्वस्याविवक्षितत्वात् । यद्यपि शुक्तिभिन्नत्वेन व्यवहारयोग्यत्व ं शुक्तित्वरूपेण सत्वमित्यस्य पर्यवसिततया असांगत्याभावात्  तद्व्यवहारयोग्यापेक्षया   विरोधित्वस्याविवक्षितत्वात् । यद्यपि शुक्तित्वेन व्यवहारयोग्यत्वाभाव एव शुक्तित्वेन सत्वमिति वक्तुं उचितं । तथापि भावान्तरस्येवाभावत्वात् शुक्तिभिन्नत्वेन व्यवहारयोग्यतैव तादृशाभाव इति स एवासत्वमित्युक्तं भवति अतो न कश्चिद्दोष इति ज्ञेयं । नन्वेवमपि व्यवहारयोग्यतेत्यस्य प्रमाविषयत्वमात्रपरत्वं न स्वरसं व्यवहारपर्यन्तानुधावनवैयर्थ्यादिति चेन्न । सन्मात्रं द्रव्यधर्मो  वा  द्रव्यं वेति विकल्प्य द्रव्यधर्मत्व पक्षे तस्य जगत्कारणत्वमसंभवदुक्तिकमिति प्रतिपादनार्थं हीदं वाक्यं  प्रवृत्तं । श्रुतप्रकाशिकायां तथैव व्याख्यातत्वात् । ततश्च तत्तद्रव्यानिष्ठतत्तत्कार्यकारणतानिर्वाहकस्य   तत्तन्निष्ठज्ञानविषयत्वस्य स्वयं तत्तत्कार्यकारणत्वं न संभवतीति ज्ञापनार्थं तथोक्तमिति ज्ञेयं । इत्थं च वस्तुनः तत्तत्प्रकारकप्रमाविषयत्वं तेन तेन रूपेण सत्यत्वं तदभावश्च तेन रूपेण मिथ्यात्वमिति स्पष्ट मेव । मिथ्यात्वस्य सत्यत्वाभावरूपत्वमिति अनुष्णत्वानुमाने उष्णत्वस्येव घटादेः घटादिनैव मिथ्यात्वसाधने तेन रूपेण सत्यत्वस्य साध्यभूता भाव प्रतियोगिरूपतया उत्तरग्रन्थोऽपि स्वरसत एव संगच्छते । ननु मृषावादिभिः बाध्यत्वादिरूपमेव मिथ्यात्वं साध्यते न तु निरुक्तरूपं  घाटदिविषयकज्ञानानां तद्वति तत्प्रकारकत्वानपलापात् न च घटत्वादेः घटादेश्च मिथ्यात्वेन घटादौ भूतलादौ च तदभावस्यावश्यकत्वात्  तत्ज्ञानानां  कथं तत्तत्प्रकारकत्वमिति वाच्यं तदभावे सत्यपि तद्वत्वस्याभ्युपगमात् अत एव ह्यसद्व्यावृत्तिरनिर्वचनीयस्य । अतो नोक्तरीत्या बाधोपपादनं युक्तमिति चेन्मैवम् न हि मिथ्यात्व- विशेषे साध्ये इदानीं बाध उच्यते । किन्तु विगीतं मिथ्या  दृश्यत्वादिति मृषावादिना सामान्य एव मिथ्यात्वस्य साध्यतया प्रतिज्ञानात् । लोके च मिथ्यात्वस्य सत्यत्वाभावरूपतया प्रसिद्धत्वात् तदेव साध्यत इति सत्यत्वं बाध इत्युच्यते । बाध्यत्वाभावाख्यौ सत्यत्वमिति पूर्वगन्थेपि बाध्यत्वशब्दोमिथ्यात्वपर इति पूर्वमेव व्याख्यातं न च मिथ्यात्वसामान्यस्य बाधोद्भावेन प्रमात्वविशेषनिरूपणमपेक्षितं तत्तत्प्रकारक प्रमाविषयत्वाभावः तेन तेन रूपेण मिथ्यात्वमित्यस्य मृषामतेप््यविरुद्धतया कस्याप तत्र विवादा- भावात्  । न हि शुक्तिरजतादिज्ञानं तन्मते प्रमात्वं ततः प्रपञ्च विज्ञानेऽपि तात्विक प्रमात्वानभ्युपगमात् तद्वति  तत्प्रकारकत्वमबाधितविषयत्वं प्रमात्वमिति प्रमात्वरूपे  विवादेऽपि प्रमाविषयत्वाभावे विवादा-भावात् । व्याप्तिस्वरूपनिर्वचने विवादे सत्यपि व्याप्तेर्व्यभिचाराभावघटितत्वस्य व्यभिचारस्य  व्याप्तिघटकपदार्थाभावरूपत्वस्य चानुभवानुसारेणाभ्युपगत्ववत् ।  प्रमात्वस्वरूपनिर्वचने विवादे सत्यपि तत्तद्विषयकप्रमाविषयत्वमेव तस्य सत्यत्वं प्रमाविषयत्वाभाव एव तस्य मिथ्यात्वमित्यप्यनु भवानुसारेण स्वीकर्तव्यतया सत्यत्वस्य मिथ्यात्वं प्रति बाधरूपताया दुरपन्हवत्वाच्च ।  नहि लोकसिद्धात् मिथ्यात्वादन्यत् किमप्ययोग्यं मिथ्यात्वमस्तीति पूर्ववाक्यमप्युक्तभिप्रायकमप्युपन्नतमं इत्थं च स्वरूपमेव सत्वमित्यवान्तर- विकल्पदूषणपरस्य  पूर्वत्र  मिथ्याभूतस्यापि स्वरूपं स्वरूपमेवेत्यादिवाक्यस्य रजतत्वादिना मिथ्याभूतस्य शुक्त्यादेः शुक्तित्वादिनापि सत्यत्वं स्यादित्यर्थपरत्वमपि  संभवति  निस्वरूपमित्यादिशंकावाक्यमपि शुक्तेः रजतत्वविशिष्टरूपं नास्तीत्यर्थकं । तेनैव  तु रूपेणेत्यादिसमाधान वाक्यमपि धर्मिस्वरूपमात्रस्य सत्यतारूपत्वे रजतत्वादिशून्यतया निरूप्यमाणस्यापि तस्य रजतत्वादि  रूपेणाप्यसत्यत्वं न स्यात्  । धर्मिणो भेदाभावादित्यर्थकतयापि व्याख्यातुं शक्यत इति ज्ञेयं । ननुसत्यत्वनिश्चयस्य उक्तानुमाने बाधनिश्चयरूपत्वं न संभवति उक्तानुमानायत्तमिथ्यात्वानिश्चये सति सत्यत्वनिश्चयस्यैवाभावात् सत्यत्वमिथ्यात्वयोः परस्परविरहरूपतया परस्परनिश्चयस्य परस्परविरोधित्वे सति सत्यत्वेन मिथ्यात्वं बाध्यते मिथ्यात्वेन तु न सत्यत्वमित्यत्र विनिगमकाभावात् द्वयोरपि परस्परबाधितत्वे विवक्षितेत्वस्माकमिष्टापत्तिरेवेत्यभि प्रायेण शंकतेन वैतदिति। एतत् सत्यत्वं बाधकानुमाने मिथ्यात्वानुमाने जीवति कार्यकरे सति न सिध्यति  मिथ्यात्वविरोधितया न सिध्यतीत्यर्थः । यत्र प्रत्यक्षेण पक्षे साध्याभावो निश्चितः तत्र तस्य साध्यस्यानुमानमेव न प्रवर्तते कदाचित् प्रवृत्तमपि अप्रमाणमेव अन्यथा वन्हिरनुष्णः इत्याद्यनुमानस्यापि प्रामाण्यापत्त्या  बाधरूपहेत्वाभासोच्छेदप्रसंगात् अतस्सत्यत्वमेव मिथ्यात्वस्य बाधकं नतु विपरीतं ।  तत्र वन्हौ उष्णत्वस्य  प्रत्यक्षरूपनिश्चयवत् प्रपञ्चे सत्यत्वनिश्चयस्यापि सर्वानुभवसिद्धत्वादित्यभिप्रायेण समाधत्तेकालात्ययेति। तथेहामीति मिथ्यात्वस्य सत्यत्व-व्यतिरेकरूपत्वं तस्य तत्प्रतियोगित्वञ्च पूर्वमेवोपपादितं । ननु घटादौ प्रमाविषयत्वरूपं सत्यत्वस्य प्रत्यक्षत्वमसिद्धमेव न च प्रमात्वस्य स्वतो ग्राह्यत्वात् तत् प्रत्यक्षमावश्यकमिति वाच्यं । तद्वति तत्-प्रकारकत्व रूप प्रमात्वस्य स्वतो  ग्राह्यत्वेऽपि  अबाधितविषयकत्वघटितस्य  स्वतोग्राह्यत्वाभावात्  । विषये अबाधितत्व ग्राहकसामग्रयभावात् । न च प्रमाविषयत्वाभावस्य रूपमिथ्यात्वसाधने प्रमाविषयत्वमात्रमपि बाध इत्युक्तमिति वाच्यं । अबाधितविषयकज्ञानरूपप्रमाविषयत्वाभावस्य तत्वेनैव साध्यत्वाभ्युपगमात् तत्र च तादृशप्रमाविषयत्वरूपसत्यत्वस्यैव बाधरूपतयान्यविधस्य बाधत्वा-संभवादित्यभिप्रायेण शंकतेन चेति। तदस्मदभिमतसाध्यविरोधिसत्यत्वं न  गृह्यते प्रपञ्चे न निश्चीयत इत्यर्थः । सर्वदेशकालवृत्त्यभाव प्रतियोगित्वरूपबाधितत्वस्य यो भावः स प्रत्यक्षेण गृहीतुमयोग्यः विप्रकृष्टदेशकालादिघटितस्य प्रतियोगिनः प्रत्यक्षायोग्यत्वादित्याशयः । तदुक्तम्चन्द्रिकायांसर्व- देशीयत्वकालिकत्वादिरूपेण तु सुतरामभावो न प्रत्यक्षः । तादृशरूपस्यायोग्यत्वात् तथा च तादृशा-भावप्रतियोगितात्वरूपेणापि प्रतियोगित्वस्य प्रत्यक्षासंभवेना  योग्यतादृशरूपावच्छिन्नप्रतियोगिताकाभावो न प्रत्यक्ष इतितद्व्यतिरेकेति। उक्तबाधितत्वस्य प्रत्यक्षायोग्यतया तदभाववद्विषयकज्ञानविषयत्व-रूपसत्यत्वस्य प्रत्यक्षायोग्यत्वे प्रपञ्चे  सत्यत्वप्रतियोगि ज्ञानाभावेन   तदभावरूपमिथ्यात्वस्याप्युप-स्थित्यसंभवात्  साध्यप्रसिध्यभावेनानुमानमेव निरुत्थानं स्यात् । न च प्रत्यक्षाभावेप्यनुमानेन ज्ञातुं शक्यं मिथ्यात्वस्यानुमाने सिद्धिमभ्युपगच्छता त्वया तत्र सत्वस्याप्यनुमानतः सिद्धेस्स्वीकारा- योगात् । प्रपञ्चसत्यत्वप्रतिपादकागमस्य तु आन्यपर्यमेव त्वयाभ्युपगम्यते । तत्परत्वाभ्युपगमे तु अनुमानागमाभ्यां बाधस्सिद्ध इति सिद्धं नस्समीहितं अतः प्रपञ्चे सत्यत्वस्य प्रत्यक्षायोग्यत्वं सत्यत्वस्याप्रामाणिकतायामेव पर्यवस्यति । न च तस्याप्रामाणिकत्वेऽपि तदभावस्संभवतीति वाच्यं  । असत्प्रतियोगिकाभावस्याभ्युपगमे तस्यापि प्रतिपन्नतया  अनुमानेन तत् साधनासंगतरिति भाव  नन्व-वाधितविषयकज्ञानरूपप्रमाविषयकत्वात्मकसत्यत्वस्य प्रपञ्चे असिद्धत्वेऽपि ब्रह्मणि तस्य प्रसिद्धतया तदभविः प्रपञ्चे विप्रतिपन्न इत्यनुमानेन तत् साधनमुपपद्यत इत्याशंकतेब्रह्मणोऽपीति। तत् गृहात् सत्यत्वनिश्चयात् तद्व्यतिरेकसिद्धिरिति प्रपञ्च इति शेषः । यद्युक्तरूपं सत्यत्वं ब्रह्मणि निश्चितं तदानीमेव तदुक्तमुपपद्यते न चैवदस्ति त्वदुक्तायाः प्रपञ्चे सत्यत्वासिद्धि संपादकयुक्तेः ब्रह्मण्यपि तुल्यत्वात् सर्वदेशकालवृत्त्यभावप्रतियोगिताभावस्य   दुर्ग्रहतया तत् घटितं सत्यत्वं दुर्ग्रहमित्यर्थस्य तत्राप्य-विशिष्टत्वात् । सत्यं ज्ञानमित्यादिश्रुतेरिव ""याथातथ्यतोर्थान् यदधात् शाश्वतीभ्यस्समाभ्यः'' ""विश्वं सत्यं चक्षुर्वै''सत्यं इत्यादिश्रुतीनां प्रपञ्चांशेऽपि जागरूकत्वात् । न चानयोः प्रमाणयोः एकमनन्यथासिद्धं अपरमन्यथासिद्धमिति निश्चयोऽस्ति तथासति  ""अतोन्यदार्तमित्या''गमेनैव मिथ्यात्वसिध्यानुमाननैर पेक्ष्यात् । अतो ब्रह्मणि सत्यत्वं प्रपञ्चे तदभाववत्वञ्च दुरुपपादमित्यभिप्रायेण समाधत्तेब्रह्मण्यपीति। त्वदुक्त युक्तिभिः तत् ग्राहक  प्रमाणाभावतदुपपादकयुक्तिभिः खण्डनात्  अप्रामाणिकत्वेनाविद्यमानत्वेन वा ज्ञापनात् । अत्र ब्रह्मण्यखण्डितत्वे  श्रुत्यादिरूपप्रमाणसद्भावात् तद्विरुद्धयुक्तिभिः अविद्यमानत्वेन ज्ञापनासंभवे तदेव ब्रह्मणि यादृशं सत्यत्वं तादृशमेव विश्वस्यापीति पश्य जानीहि जानीहीत्यधिकोक्त्या ब्रह्मणि प्रमाणभूतं शुक्त्यादिकं  प्रपञ्चेप्यविशिष्टं । प्रत्यक्षमपि प्रपञ्चांशे अधिकमिति सत्यत्वसिद्धौ विशेषानुग्राहकसद्भावात्  ब्रह्मणि सत्यत्वमभ्युपगम्य प्रपञ्चे तदपन्हवो दुश्श्कमिति सूचितं । ननु बाधितविषयकज्ञानविषयत्वं अबाधितत्वं वा ब्रह्मणि सत्वमिति नाभ्युपगच्छामः किन्तु ब्रह्मस्वरूपमेव सत्वमिति इत्थं च
""तादृशं ब्रह्मस्सत्वं तादृशं स्याज्जगत्यपि''
इति वक्तुमशक्यं । ब्रह्मरूपात्मकसत्वस्याधिष्ठानाध्यस्तभावानधीनतादात्म्य संबन्धेन प्रपञ्चे सत्यवादिभिरप्यनंगीकारात्  तदधीनतादात्म्यसंबन्धेन तु मृषावादिभिस्सीक्रियत इति सत्यत्ववादिभिरपि तत्स्वीकारे मिथ्यात्वसिध्या सत्यवादविरोधापत्तेरित्यभिप्रायेणाह शंकतेस्वतस्सदेवेतिब्रह्म स्वत एव सदित्यन्वयः । ब्रह्मस्वरूपमेव सत्तेति पक्षस्य  पराभिमतेऽपि स्वत एव सदिति परोक्तवाक्यस्य त्रेधार्थस्संभवति । स्वयंभूरित्यादाविव कालसंबन्धरूपसद्भावस्य इत्यरानधीनत्वविवक्षया प्रागभावाप्रतियोगित्वमेव सत्वमिति सच्छब्दस्य   प्रकाशमानतारूपसत्तापरत्वे  स्वेतरप्रकाश्यत्वाभावसिध्या स्वयं प्रकाशत्वं सत्यत्वमित्येवकारस्य स्ववृत्तिधर्मान्तरनैरपेक्ष्यमात्रपरत्वे धर्मान्तरमनपेक्ष्य स्वयमेव सत्तारूपमिति च एवं संभवतीत्यर्थः । तृतीयपक्षमात्रस्य पराभिमतत्वेऽपि परोक्तवाक्यार्थ  संभावनामात्रेण प्रथमद्वितीयपक्षावपि दूषयितुं विकल्पयतितत्किमहेतुत्वमिति। तत् स्वत एव सत्वमहेतुत्वं हेतुशून्यत्वं किञ्चिन्निष्ठ कारणत्वानिरूपकत्वे सति कालसंबन्धित्वमिति प्रागभावाप्रतियोगित्वे सति कालसंबन्धित्वमिति वा स्वयं प्रकाशत्वम् प्रकाशाविषयत्वे सति प्रकाशमानत्वं   सत्वाभावेऽपि  सदिति स्वस्मिन् स्वभिन्नसत्वरूप धर्माभावेऽपि स्वस्यैव सत्तारूपतया सदिति व्यवहारगोचर इत्यर्थः ।पूर्वत्रेतिप्रागभावाप्रतियोगित्वे सति कालसंबन्धित्वरूपसत्वव्यतिरेक साधन इत्यर्थः ।ब्रह्मव्यतिरेकादिति। ब्रह्मण्येव सत्यत्वं इति परोक्तमवष्टभ्य एवं निर्देशः । सत्यव्यतिरेक साधनादित्येवार्थः । बाधाभावज्ञापनञ्च तथा निर्देशस्य फलमित्यवधेयं । व्यतिरेकोऽत्र भेदः । प्रपञ्चस्य कार्यत्वमेवात्र साधितंस्यादिति प्रागभावाप्रतियोगित्वे सति कालसंबन्धित्वरूप  विशिष्टप्रतियोगिकाभावत्वस्य वा साधने कालसंबन्धित्वेन निश्चितस्य प्रपञ्चस्य प्रागभावप्रतियोगित्वेनैव  तत्सिध्या घटादेरिव मूलप्रकृत्यादेरपि सत्यत्वेऽपि प्रागभाव- प्रतियोगित्वोपपत्त्यार्थान्तरं स्यादित्यर्थः । एवं  पक्षतावच्छेदकावच्छेदेन  साधनेऽर्थान्तरमुक्तं सामानाधिकरण्येन साधने अंशतस्सिद्ध साधनमपि दोष इत्याहअंशतस्सिद्धसाध्यताचेत्यन्वयः । ततः कार्यत्वसाधनादित्यर्थः । द्वितीयेपीऽति प्रकाशविषयत्वा भावरूपत्वे सति प्रकाशमानत्वरूप विशिष्ट-व्यतिरेकसाधन इत्यर्थः । प्रकाशमात्रे प्रपञ्चे  विशिष्टव्यतिरेकसाधनं प्रकाशविषयत्वमात्रे पर्यवस्यतीत्यर्थान्तरं सिद्धसाधनञ्चेत्यर्थः । एवं संभवत् पक्षद्वयं दूषयित्वा वस्तुतः पराभिमतं तृतीयकल्पं दूषयति तृतीये  त्विति  । पराभिमतत्वरूपवैलक्षण्यज्ञापनार्थन्तु शब्दः । तद्वदेवब्रह्मवदेव प्रपञ्चस्यापि सत्वे को विरोधः न कश्चित् प्रमाणोपपत्तिविरोध  इत्यर्थः ।  सत्वरूपधर्मं विनैव  ब्रह्मणस्सदाकारप्रतीतिगोचरत्वे ""सत्यं ज्ञान''मित्यादि श्रुतिविषयत्वे चाभ्युपगते सति प्रपञ्चस्यापि तादृशप्रतीति विषयत्वं विश्वं सत्यमित्यादि श्रुतिविषयत्वञ्च संभवत्येव । ब्रह्मस्वरूपवत्  घटादिस्वरूपस्यापि तत्तत्  सत्तारूपत्वसंभवादिति भावः । न च स्वरूपसत्वमिति विकल्पे स्वरूपमेव सत्वमिति प्रथमं शिर एव इदानीं परिगृहीतं पूर्वन्तु तद्दूषितमिति मिथो विरोध इति वाच्यं । असत्प्रतीत्यभ्युपगमेऽपि अन्य प्रतीतिविषयत्वोपलक्षितं विकल्पान्यप्रतीति -विषयत्वोपलक्षितं विकल्पान्या प्रतीति विषयत्वोपलक्षितं वा तत्तत् स्वरूपमेव सत्यत्वमित्युक्तौ शशश्रृङ्गादेरपि सत्वापत्तिरूप पूर्वोक्तदोषानवतारात् । प्रामाणिकत्वमेव  हि सत्यत्वमिति सिद्धान्ते सत्यपि एकत्र स्वरूपमेव सत्वमित्युपगच्छतः अपरत्र तत् परित्यागे नियामकं नास्तीत्यभिप्रायकतया मिथो विरोधाभावाच्च । यदुक्तमेवेनैव सर्वानुगतेन सर्वत्र सत् प्रतीत्युपपत्तौ अनेकेषां सत् स्वरूपताकल्पने मानाभाव इति  तदयुक्तं  । सत्स्वरूपतानाम सदाकारबुद्धौ विशेषणत्वं वा अबाधितत्वं वा । नाद्यः घटादावनारोपितत्व ज्ञानदशायां घटस्सन्नित्यादिबुद्धेरभेदसंबन्धेन घटादिरूपसत् प्रकारकत्वस्यावश्यकतया घटादौ सदा- कारबुद्धिविशेषणत्वस्य  त्वन्मतेप्यवर्जनीयत्वात् । तत्राधिष्ठानाध्यस्त भावप्रयुक्ततादात्म्यस्य संसर्गत्वासंभवात् । उपहितकेवलाभावप्रयुक्ततादात्म्यस्यैव संसर्गत्वात् । न च तादात्म्यस्य तादात्म्यत्वेनैव संसर्गत्वं न त्वधिष्ठानाध्यस्तभावप्रयुक्ततादात्म्यत्वेति वाच्यम् विश्वं न सत्यमिति जानतः पुरुषस्य जायमानायाःघटस्सन्नित्यादि प्रतीतेः समानविषयकत्वस्यैव वक्तुमशक्यत्वात् अनुभवविरोधात् एकस्याधिष्ठानाध्यस्तभावप्रयुक्त तादात्म्यावगाहित्वस्यापरस्य उपहितकेवलभावप्रयुक्त तादात्म्यावगाहित्वस्या वश्यकत्वाच्च । न वा सत्यत्वनिश्चयवतां घटस्सन्निति  प्रतीतिरेकासिद्धेति वाच्यं  । ""सत्यञ्चानृतञ्च सत्यमभवत्'' इत्यादिश्रुत्या व्यावहारिकसत्यभूत प्रपञ्चे अनृतशब्दोक्तेः । प्रातीतिके शुक्तिरजतादौ च सत्यतादात्म्य प्रतिपादनस्य त्वया व्याख्याततया  विश्वमिथ्यात्वनिश्चयवतामपि तादृशप्रतीते रवर्जनीयत्वात् । घटस्सन्नित्यादिप्रतीतेर्घटादौ सत्वानवगाहित्वे  अनादिभेदवासनासहितो घटादौ सत्वारोपः घटादिमति घटाद्यभाव प्रत्यक्ष प्रतिबन्धक इति त्वदुक्तिविरोधाच्च । न च शुक्त्यादिरजते इदन्त्वादेः रजतादावारोपवदधिष्ठानभूतब्रह्मगतसत्वस्यैव घटादावारोपाभ्युपगमान्न विरोध इति वाच्यं तथासत्यारोपित सत्ववतो घटादेस्सदाकारबुद्धौ विशेषणत्वस्यावश्यकतया तत्कल्पनाप्रयुक्त- गौरवोक्तेरसंगतत्वात्  रजतादाविदन्त्वाध्यासे  पीतमाकारबुद्धौ विशेषणत्वं नाभ्युपगम्यते किन्तु शुक्त्यादिरेवेति घटादौ सदाकारत्वा बुद्धिविशेषणत्वमपि नावश्यकमिति वाच्यं । तत्तद्देशकालसंबन्धित्ववतो रजतादेस्तद्रूपेदन्त्वादिप्रकारक  प्रतीति विषयत्वस्यावश्यकतया  तदुपहितरूपेण स्वस्मिन् कदाचिद्विशेषणतया  भानस्याप्यवर्जनीयत्वात् । तदानन्त्यात्वन्मतेऽपि गौरवमविशिष्टं । न चाविद्योपहितं सदेव सर्वत्र प्रकार इति वाच्यं  अविद्योपहितं सदिति प्रतीतौ  अविद्योपहितसतः प्रकारत्वासंभवात् । नहि स्वमेव स्वाधिष्ठानं । न च घटाद्युपहितस्य सतः प्रकारत्वेप्ययं दोषः समानः । घटाद्युपहितस्य विशेषणत्वे चानवस्था स्यादिति वाचयं अत  एव दोषात् घटस्सन् इत्यादि प्रतीतौ अधिष्ठानभूत सत एव भानमिति पक्षस्य त्यक्तव्यत्वात् एकस्यैव सतस्सर्वत्र प्रकारत्वेऽपि घटादिषु  विशेष्यतानिरूपितप्रकारत्वादिना  तत्भेदस्यावश्यकतया भेदस्योपयाभ्युपगतत्वात् ऐक्यस्याप्यधिकस्यकल्पनीयतया तवैव गौरवाच्च । नाप्यबाधितत्वरूपसद्रूपत्वमिति द्वितीयः कल्पस्संगच्छते । सर्वदेशकालनिष्ठा भावप्रतियोगित्वरूपं  यत्बाधितत्वं तदभ्युपगमस्य घटादेस्सर्वदेशकालयोरभावकल्पनापर्यवसिततया गौरव- ग्रस्तत्वात् । अबाधितत्वपक्ष एव  लाघवसद्भावात् । यदपि क्लप्तानामेव व्यक्तीनां  सद्रूपत्वविशिष्ट घटादि व्यक्त्यन्तरकल्पनया गौरवं दुर्वारमिति तदपि तुच्छं  । सिद्धान्तिभिः विशिष्टकेवलयोः भेदानभ्युप- गमात् । व्यावहारिक सद्रूपत्वस्य त्वयाप्यभ्युपगमेन उक्तगौरवस्य तुल्यत्वाच्च । असद्रूपत्वा-भावविशिष्टव्यक्त्यन्तराणां कल्पनया तु तवैव विपरीतं गौरवमतो ब्रह्मस्वरूपस्यैव सत्तारूपत्वाभ्युपगमे घटादिस्वरूपस्यपि सत्तारूपत्वं दुस्त्यजमविशेषात् । वस्तुगत्या तु प्रामाणिकत्वमेव सत्वमिति सिद्धान्तः ।   पूर्वमेव व्यवस्थाप्यत इति ज्ञेयं ।एतेनेतिब्रह्मणि  सत्यस्याखण्डितत्वे प्रपञ्चस्यापि तदेवसत्व-मित्यभिधानेन सत्वान्तराभाव  इति  सिद्धवन्निर्देशन  तदभ्युपगमेऽनवस्थेति सूचितं ।प्रत्युक्तइतिसंवेदनादिवत् स्वपरनिर्वाहकत्वादिति भावः । प्रसंगोऽपीत्यपिनाऽनवस्थापि प्रत्युक्तेति गम्यते । ननु स्वपरनिर्वाहकत्वकल्पनाक्लेशः गत्यन्तराभावस्थल एव सोढव्यः नतु गत्यन्तरसद्भावेऽपि । ननु चात्र गत्यन्तरं नास्ति शुक्तिरजतादेः सत्वाभावेऽपि कालसंबन्धित्वादेर परोक्षप्रतीत्यादेश्च दृष्टतया प्रपञ्चस्यापि तादृशत्वोपपत्तेः अनावश्यकं किं चित् सत्वं परिकल्प्य तत्र स्वपरनिर्वाहकत्वकल्पनस्याप्ययुक्तत्वात् इत्याशंकां परिहरन् सत्वनिरूपण  ग्रन्थमुपसंहरतिअत इति। अतो ब्रह्म प्रपञ्चयोः सत्वांशे साधकबाधकाभावयोः तुल्यत्वात् अस्य तत्सिद्धिरनिवार्येत्यत्रान्वयः । सन्मात्रप्रतिक्षेपे सत्वस्य स्वपरनिर्वाहकत्वकल्पनक्लेशाद्यसहनेन सद्रूपवस्तुसामान्याभ्युपगम इत्यर्थः ।शून्यवादावतार इति। वैदिकवेषधारिणस्तव सर्वशून्यवादिमाध्यमिकमत प्रवेश इत्यर्थः । अविद्यायाः स्वप्रयोजक दोषान्तरदानेनैवारोपितत्ववत् अनादेर्भ्रमस्याधिष्ठानं विनाप्युपपत्त्या स्वरूपस्यैकस्यानभ्युपगमेऽपि बाधकाभावादिति भावः ।क्वचित् तदप्युपगम इति। यदि च दृष्टानुसारित्वात् कल्पनाया निरधिष्ठान भ्रमस्याप्यदृष्टतया सद्रूपमधिष्ठानमावश्यकमिति तदभ्युपगम इत्यर्थः ।प्रामाणिकेष्वितिसर्वानुभवसिद्धस्य प्रमाणानां स्वतः प्रामाणस्य परित्यागे नियामाकाभावात् सत्ताभ्युपगमे बाधकाभावस्योक्तत्वात् स्वभिन्नदोषा प्रयोज्यस्य मिथ्यावस्तुनः क्वाप्यदृष्टततया आरोपितत्वानादित्वयोर्विरुद्धतया च  मूलप्रकृत्यादेरारोपितत्वा संभवाच्च सर्वस्यापि प्रपञ्चस्य सत्वसिद्धिरनिवार्येति भावः । ननु प्रामाणिकेषु सर्वेषु सत्वसिद्धरनिवार्येत्युक्तिः न युज्यते । प्रामाणिकत्वमेव सत्वमिति पूर्वमुक्ततया प्रामाणिकेषु प्रामाणिकत्व सिद्धिरनिवार्येत्यर्थस्य पर्यवसानात् प्रामाणिकत्वेनाभ्युपगते प्रामाणिकत्वसिद्धेरविवादत्वात् । न च  तच्छब्दादिरूपशब्दान्तरनिर्देश मात्रेणार्थो  भिद्यत  इति चेन्नप्रामाणिकेष्वित्यस्य प्रत्यक्षादिभिः प्रतिपन्नेष्वित्यर्थकतया तत् सिद्धिरित्यस्य च सत्वसिद्धिरित्यर्थकतया उद्देश्यकोटौ  विशेषरूपेण विधेयकोटौ सत्वस्य प्रविष्टतया सन्दर्भविरोधा भावात् । प्रमाणसद्भावाविशेषात्  अतो   दुर्वारत्वावश्यकत्वविश्वसत्यत्व सिद्धिरिति यद्युच्यते तर्हि मिथ्यात्वस्य दुर्निरूपतया विश्वमिथ्यात्वसाधनं नोपपद्यत इत्युक्तिर्न युज्यते क्वचिन्मिथ्यात्वाभ्युपगमे ततोऽन्यत्रापि तदेव मिथ्यात्वमिति अस्माभिरपि वक्तुं शक्यत्वात् । न च क्वचिदपि तन्नाभ्युपगम्यत इति वक्तुं शक्यं । शुक्तिरजतादेरपि  सत्यत्व प्रसंगात् अतः किमिदं मिथ्यात्वमित्यादिना मिथ्यात्वस्य दुर्निरूपतया उक्तानुमानदूषणं नोपपद्यतइति शंकां परिहरतिन चैवमिति। सत्यत्वे यथा  यत्किञ्चिद्व्याक्तावभ्युप-गतसत्यत्वसजातीयतयैव सर्वव्यक्तिवृत्तित्वं । एवं मिथ्यात्वासत्वादौ यत् किञ्चिद्व्यक्तावभ्युपगत मिथ्यात्वासत्वसजातीयतया तद्भिन्न सर्वव्यक्तिवृत्तित्वं आपादनयोग्यं न भवतीत्यर्थः । कुतस्तदापादनं न संभवतीत्यत्राहतस्य सामान्यत इतिअप्रतिक्षेपादित्यत्र क्वचिदपीति शेषः येन केनापि रूपेण मिथ्यात्वं येन केनापि रूपेण सत्यत्वञ्च ब्रह्मणि तद्भिन्ने च सर्वत्रैवास्माभिरभ्युपगम्यते अतोऽस्माभिस्सामान्यतो मिथ्यात्वं च प्रतिक्षिप्यत एव किन्तु तत्तद्वस्तूनां तत्तद्रूपेणैव यत्वदभिमतं मिथ्यात्वं तदेव प्रतिक्षिप्यते तच्चास्माभिः क्वचिदपि नाभ्युपगम्यत इति आपाद्यस्यैवा प्रसिध्या स्वान् प्रति तदापादनम प्रसक्तमेव । यच्च रजतादावस्माभिरभ्युपगतम् तस्याप्यन्यत्रापादनं न संभवति इष्टापत्तेः । स्वावृत्तिरूपेण सर्वत्रैव मिथ्यात्वस्यास्माभिरभ्युपगमादित्यर्थः । मिथ्यात्वासत्वादावित्यत्रादिपदं सत्वाभावपरं । मिथ्यात्वादीनां भेदश्चात्रैव स्पष्टो भविष्यतीति ज्ञेयं । ननु सत्यत्वमिथ्यात्वयोः परस्परविरुद्धत्वात् सत्वेनाभ्युपगते प्रपञ्चे कथं मिथ्यात्वाभ्युपगम इत्यत्राहसत्यस्यैव हीति। यस्य येन रूपेण सत्यत्वं तस्य तेन रूपेण मिथ्यात्वमेव विरुद्धम् न तु रूपान्तरेणापि अतो न रजतत्वादेः रजतवृत्तितया सत्यस्यापि शुक्त्यादिवृत्तितया मिथ्यात्वस्यापि संभवात् न विरोध इत्यर्थः । ननु शुक्त्यादि वृत्तितया मिथ्यात्वं नाम यदि शुक्त्यादि-वृत्तित्वविशिष्टवेषेण प्रातीतिकत्वं तर्ह्यनिर्वचनीयस्य  शुक्त्यादिवृत्तित्वस्याङ्गीकार्यतया परमतप्रवेश इत्याशंकां परिहर्तुं   स्वात्यन्ताभावाश्रयनिष्ठतया  प्रतीयमानत्ववेषेणेत्युक्तं । येन संबन्धेन यस्य यत्रात्यन्ताभावो वर्तते  तदनुयोगिकतत्संबन्धप्रतियोगिकतया भासमानत्वं तस्य तत्र मिथ्यात्वं । तदभाववत्वे सति तेन रूपेण प्रतीयमानत्वं तेन रूपेण मिथ्यात्वं । वस्तुतो वुत्त्यनियामकसंबन्धस्यापि अत्यन्ता भाव प्रतियोगितावच्छेदकत्वाभ्युपगमात्  तन्निष्ठात्यन्ताभावीय  तत्संबन्धावच्छिन्नप्रतियोगिताशालित्वे सति तादृशप्रतियोगितया भासमानत्वं तत्र मिथ्यात्वमित्यस्य तत्र न क्वाप्यनुपपत्तिः । तन्निष्ठात्यन्ताभाव प्रतियोगित्वमेव तत्रासत्वमिति मिथ्यात्वं प्रतीतिघटितमसत्वं तदघटितमिति तयोर्भेद इति भावः । न च वैपरीत्यं किं न स्यादिति वाच्यं । भ्रमविषयत्वज्ञाने सत्येव मिथ्यात्वव्यवहारस्य सर्वानुभवसिद्धत्वात् प्रतीतिविवक्षां विनापि भूतले घटोनास्तीत्यादावसत्वव्यवहाराच्च सत्यत्वं प्रामाणिकत्वमिति पूर्वमुक्तया तत्तत्प्रमाविषयत्वाभावः तेन रूपेणासत्यत्वमित्यर्थस्य स्पष्टत्वात् । आदिपदग्रासस्यापि तस्य पृथक् तन्निर्वचनं कृतं । यद्यपि सत्यत्वाभाव एव मिथ्यात्वमिति पूर्वमुक्तम् तथापि मिथ्यात्वादिदं न सत्यमिति विवक्षा विशेषेण क्वचिद्भेदेनापि व्यवहारस्योपपत्त्यर्थं भेदेन प्रदर्श्नमुपपद्यत इति बोध्यं । वस्तुतस्तु निष्कृष्टसिद्धान्ते  असत्प्रतीत्यनभ्युपगमात् शशश्रृङ्गं नास्तीत्यादौ स्वान्वयिनि  स्वान्वयितावच्छेदक प्रकारकप्रमाविषयत्वरूपास्तित्वाभाव एव नञा प्रत्यायते शशादिपदोत्तरं सप्तम्यभावेन शशादिनिष्ठा भाव प्रतियोगित्वरूपासत्यत्वस्य तत्र मानासंभवात् नञर्थे शशादि  पदार्थान्वयविवक्षायां समासस्या  साधुत्वप्रसंगाच्च । अतश्श्ुक्तौ रजतत्वं सदित्यादौ  तन्निष्ठात्यन्ताभाव प्रतियोगित्वरूपमसत्वं भासते । शशश्रृङ्गं नास्तीत्यादौ चान्वयितावच्छेदक प्रकारकप्रमाविषयत्वाभावरूपमसत्वमिति व्युत्पत्तिभेद ज्ञापनार्थं निरुक्तरूपं नास्तित्वस्यादि पदेन पृथकं निर्देशः । न च श्रृङ्गे शशीयत्वाभावनिश्चयवतां शशश्रृङ्गादिपदे शशीयत्वादि ना श्रृङ्गादिबोधनासंभवात् शशीयत्वादेरन्वयितावच्छेदकत्वं कथमिति वाच्यं । तादृशव्यवहारस्याहार्य ज्ञानमूलकत्वात् अयोग्यतानिश्चयः शाब्दबोधं प्रति न प्रतिबन्धकः किन्तु जाते शाब्दबोधे अप्रामाण्यस्य संपादक इति मते श्रृङ्गे  शशीयत्वावगाहिशाब्दबोधासंभवात्  प्रतिबन्धकतामतेऽपि विशकलितपदार्थो  स्थित्यनन्तरभाविनमाहार्यमानसबोधमादायैव तादृशवाक्ये सार्थक्यस्य उपपादनीयतया तत्र शशीयत्वादेरन्वयितावच्छेदकत्वसंभवाच्च । ननु ""यथार्थं सर्वविज्ञानमिति वेदविदां मत''मित्युक्तरीत्या निष्कृष्ट सिद्धान्ते अन्यथाख््यातेरप्यनभ्युपगमात्  रजतत्वादिप्रकारकशुक्त्याविशेष्यक  प्रतीतेरसिध्या स्वात्यन्ताभावाश्रयनिष्ठतयेत्यादिमिथ्यात्वनिर्वचनं नोपपद्यत इति चेत् अत्र केचित्-
""स्वारस्यमन्यथाख्याता वख्यातौ लाघवं मतम्''
इत्युक्तरीत्या सिद्धान्त्येकदेशिनां  अन्यथाख्यात्यप्युपगमस्यापि  सद्भावात् तदभिप्रायेणेदं निर्वचनमिति वर्णयन्ति । अन्येतु स्वात्यन्ताभावाश्रयनिष्ठतया प्रतीयमानत्ववेषेणेत्यत्र अप्रतीय- मानत्ववेषेणेतिच्छेदस्य विवक्षितत्वात् रजतत्वादेः शुक्त्यादौ मिथ्यात्वं नाम  शुक्त्यादिविशेष्यक- प्रतीतिप्रकारत्वाभाव  इत्यर्थः पर्यवसितः ।  तत्तद्वस्तूनां  स्वात्यन्ताभावाश्रय एव मिथ्यात्वं नतु स्वाधिकरणेऽपि तादृशमिथ्यात्वं च तत्तद्विशेष्यकप्रतीतिविषयत्वाभाव इति सामान्यतः सर्वेषामभिमत मिथ्यात्व सिध्यर्थं स्वात्यन्ता भावाश्रयेति सामान्य निर्देश इति व्याचक्षते । युक्तं चैतत् पूर्वं प्रामाणिकत्वमेव सत्यं तदभावश्च मिथ्यात्व मित्यर्थस्य प्रतिपादिततया प्रकृतेऽपि तत्तद्विशेष्यकप्रतीतिविषयत्वाभावः तत्र मिथ्यात्वामिति निर्वचनस्यैव युक्तत्वात् । आदिपदग्राह्यं च शशश्रृङ्गादि निष्ठं नास्तित्वमिति व्याख्यानात् तस्याप्यौपाधिकस्य नास्तित्वस्यापि सर्वत्र सत्वात् । वस्तुतस्तु यथाश्रुतवाक्यार्थेऽपि नानुपपत्तिः । यथार्थख्यातिमतेऽपि प्राभाकराभिमताख्याति पक्षस्य स्वीकृततया इदं रजतमित्यादिभ्रमस्थले ग्रहणस्मरणात्मकस्य ग्रहणद्वयरूपस्य वा संभवात्  तत्रैकज्ञानीयरजतत्वनिष्ठ प्रकारताया अपरज्ञानीयेदं पदार्थ निष्ठविशेष्यतायाश्च निरूप्यनिरूपक भावाभ्युपगमात् । प्राभाकरमते  तदभ्युपगमस्य प्रामाण्यदीधिति गदादधर्यादौ विस्पष्टत्वात् ।स्वीयविशेष्यता व्यधिकरणधर्मनिष्ठतन्निरूपितप्रकारतानिरूपक-ज्ञानरूपान्यथाख्यातेः तावताप्यसिद्धेः । विभिन्न ज्ञानीयविषयतयोः निरूप्यनिरूपकभावाभ्युपगमेऽपि इदं पदार्थनिष्ठविशेष्यता रजतत्वनिष्ठप्रकारतोमय निरूपकस्य एकज्ञानस्यानभ्युपगमात् । इत्थं च स्वात्यन्ताभावाश्रयनिष्ठविशेष्यतानिरूपितज्ञानीय प्रकारताश्रयत्वं भ्रमस्थले इदं रजतमिति ज्ञानद्वयमादायापि रजतत्वादौ सूपपादनं । नचैवं सति शुक्त्याद्यन्तर्गत रजतांश एव भ्रमस्थले इदं रजतमित्यादि प्रतीतिविषय इति सिद्धान्तविरोध इति वाच्यं । प्रत्यक्षभ्रमस्थले तथा निर्वाहेऽपि शाब्दादिरूप भ्रमस्थले असंसर्गा- ग्रहसहित ज्ञानद्वयस्यैव स्वीकृततया तदादाय स्वात्यन्ताभावा श्रयनिष्ठतया  प्रतीयमानत्वरूपमिथ्यात्वस्य सर्वत्राप्युपपादनसंभवात् निरुक्तरूपमिथ्यात्वस्य सिद्धान्ते प्राभाकरमते तार्किकमते च संभवेन सत्यत्वादिषु प्रायशः सर्वेषामिदं मिथ्यात्वं सर्वत्राभिमतमिति ज्ञापनार्थं यथार्थख्यातिरीत्या प्रत्यक्ष- रूपभ्रमविशेषाघटितस्यापि मिथ्यात्वस्य निर्वचनात् ईदृशं मिथ्यात्वं सर्वत्र संभवतीत्येतावन्मात्रस्य प्रकृते विवक्षितत्वात् अतो न कश्चिद्दोष इति बोध्यं ।यथा लोकमभ्युपगमादिति। यथा लोकाननतिक्रम्येत्यर्थः लोकानामनुभवमनतिक्रम्येति यावत् । अथवा लोक्यत इति लोकःप्रमाणं प्रमाणाविरुद्धस्य मिथ्यात्वादेरस्माभिरभ्युपगमादित्थःएवं सत्यत्वस्यापि प्रपञ्च प्रत्यक्ष प्रमाणसिद्धत्वात् दृश्यत्वानुमानं वन्ह्यनुष्णत्वानुमानसमशीलमिति पूर्वोक्तदोषःदुरपन्हव इति भावः
सिद्धिचन्द्रिकयोरुक्तोबाधोद्धारोऽपि सर्वशः- ।
मूलवाक्यैस्स्वरसतः प्रतिक्षिप्त इति स्फुटम् ।।
ज्ञापनायात्र तत्ग्रन्थ पङ्क्तिरेव विलिख्यते- । अत्रोक्तं सिद्धौ ।।

