1.1
सुकेशा च भारद्वाजः शैब्यश्च सत्यकामः सौर्यायणी च गार्ग्यः
कौसल्यश्चाश्वलायनः भार्गवो वैदर्भिः कबन्धी कात्यायनः ते हैते ब्रह्मपराः
ब्रह्मनिष्ठाः परंब्रह्मान्वेषमाणा एष ह वै तत्सर्वं वक्ष्यतीति ते ह समित्पाणयो
भगवन्तं पिप्पलादमुपसन्नाः ।।
B.1.1
श्रीगोपालानन्दस्वामिविरचिता
सुबोधिनी
[मङ्गलाचरणम्]
"		एष प्राणो यतो यस्मिन्नेतत्सर्वं प्रतिष्ठितम् ।"
"		अस्तं यान्ति कला यस्मिंस्तं नौमि पुरुषोत्तमम् ।।"
"	विद्यास्तुतये आख्यायिका प्रस्तूयते । नाम्ना सुकेशा भरद्वाजस्य अपत्यम्, नाम्ना सत्यकामः"
शिबेरपत्यम्, सौर्यस्यापत्यं; गर्गस्य गोत्रापत्यं कश्चित्, नामतः कौसल्यः अश्वलायनस्य
अपत्यं, भृगोः गोत्रापत्यं, विदर्भेः अपत्यं कश्चित्, नाम्ना
कबन्धी गोत्रतः कात्यायनः, एते षट् ब्रह्मपराः - ब्रह्मात्र वेदः, वेदप्रवणाः, वेदार्थविचारपरा
इति यावत् । ब्रह्मनिष्ठाः - तपोनिष्ठाः । परं ब्रह्मान्वेषमाणाः - जिज्ञासमानाः । एषः-
पिप्पलादः यत् परंब्रह्म यच्च तत्प्राप्तिसाधनं तत्सर्वं वक्ष्यतीति भगवन्तं पिप्पलादं
समित्पाणयः शिष्यभावेन उपसन्नाः - उपजग्मुः ।।
1.2
तान् ह स ऋषिरुवाच, भूय एव तपसा ब्रह्मचर्येण श्रद्धया संवत्सरं संवत्स्यथ ।
यथाकामं प्रश्नान् पृच्छत (थ) । यदि विज्ञास्यामः, सर्वं ह वो वक्ष्याम इति ।।
B.1.2
"	सु. - तान् ह स ऋषिरुवाच - यद्यपि तपःप्रभृति युष्माभिः आचरितं नाम, यदि ब्रह्मविद्यायां"
वो वांछा संवत्सरम् एकं भूयः तपसा ब्रह्मचर्येण श्रद्धया संवत्स्यथ वसतेति यावत् । अथ
यथाऽभिलषितं पृच्छत सर्वं वो वक्ष्यामः यदि विज्ञास्यामः । इदं च अनुद्धतेः;2 न तु
संशयात्, महतामियमेव शैली । अनेन अपरीक्ष्यादरं ब्रह्मविद्या नोपदेष्टव्या इत्येतत् व्यज्यते ।।
1.3
"अथ	कबन्धी कात्यायन उपेत्य पप्रच्छ, भगवन्! कुतो ह वा इमाः प्रजाः"
प्रजायन्ते इति ।
B.1.3
"	सु. - गुरोः यथाऽऽदेशमुषित्वा संवत्सरम् अथ कबन्धी कात्यायनो गुरुं पिप्पलादम् पप्रच्छ"
। भगवन्! इमाः दृश्यमानाः प्रजाः - मनुष्यादयः कस्मात् प्रजायन्त इति ।।
1.4
तस्मै स होवाच । प्रजाकामो ह वै प्रजापतिः स तपोऽतप्यत । स तपस्तप्त्वा
स मिथुनमुत्पादयते रयिं च प्राणं चेति । एतौ मे बहुधा प्रजाः करिष्यत इति ।।
B.1.4
"	सु. - एवं पृष्टो भगवान् पिप्पलादः उपसन्नाय तस्मै इदम् उवाच । प्रजापतिः - प्रजानां"
पतिः भगवान्, हिरण्यगर्भशरीरको वा, सः प्रजाकामः - प्रजाः स्रष्टुकामः सन् तपोऽतप्यत
- स्रष्टव्यवस्तुविषयपर्यालोचनम् अकरोत् । सः - परमात्मा, तपस्तप्त्वा - इदमित्थं कर्तव्यमिति
पर्यालोच्य मिथुनमेकमुत्पादितवान् । रयिं च प्राणं च । प्रजाः स्रष्टुकामः किमिति रयिप्राणात्मकं
मिथुनमुत्पादितवान् इत्यत्राह - एतौ मे बहुधा प्रजाः करिष्यत इति ।
1.5
आदित्यो ह वै प्राणो रयिरेव चन्द्रमाः । रयिर्वा1 एतत्सर्वं यन्मूर्तं चामूर्तं च ।
तस्मान्मूर्तिरेव रयिः ।
B.1.5
"	सु. - का रयिः? कश्च प्राणः? यदेतन्मिथुनमुच्यते, तदेतत् श्रुतिरेव व्याचष्टे"
- आदित्यो ह वै प्राणो रयिरेव चन्द्रमाः । अत्र प्राणशब्देन निर्दिष्ट आदित्यः, रयिशब्देन
निर्दिष्टः चन्द्रमा इत्यर्थः । रयिशब्देन चन्द्रमसो निर्देशे हेतुमाह - रयिर्वेति ।
यन्मूर्तम् - स्थूलं पृथिव्यादि, यच्चामूर्तम् - सूक्ष्मं वाय्वादि, तत्सर्वं रयिः ।
वाशब्दः प्रसिद्ध्यर्थः । रयिशब्दो धने प्रसिद्धः, धनं च भोग्यम्, पृथिव्यादिकं सर्वं
भोग्यवर्गान्तर्गतमेव । तन्मूर्तममूर्तं च रयिरित्येतत् सुप्रसिद्धमिति भावः । ततः किमायातमित्यत्राह
- तस्मान्मूर्तिरेव रयिरिति । तस्मात् - मूर्तामूर्तयोः रयित्वात्, मूर्तिः - मूर्तिमात्रं1
रयिरेव । एवकारस्य भिन्नक्रमेण अन्वयः । तच्चन्द्रमसो मूर्तविशेषस्य रयित्वेन निर्देशः समुचित इति भावः ।।
1.6
अथाऽऽदित्यः उदयन् यत् प्राचीं दिशं प्रविशति तेन प्राच्यान् प्राणान् रश्मिषु
सन्निधत्ते । यत् दक्षिणं यत् प्रतीचीं यदुदीचीं यदधो यदूर्ध्वं यदन्तरा दिशः,
यत्सर्वं प्रकाशयति, तेन सर्वान् प्राणान् रश्मिषु सन्निधत्ते ।।
B.1.6
"	सु. - यद्यप्येवंसति आदित्यस्यापि रयित्वमविशिष्टम् । तथापि सर्वप्राणसमुत्तेजनलक्षणविशेषमाश्रित्य"
प्राणत्वेन निर्देश इत्यभिप्रयन्नाह - अथेति । चन्द्रमसो रयित्वम् उपपादितम् । इदानीम्
आदित्यस्य प्राणत्वमुपपाद्यत इति विभागो व्यज्यते अथ इत्यनेन ।
"	उदयन्नेव अयम् आदित्यः प्राचीं दिशं प्रविशति, स्वप्रभया व्याप्नोतीत्येतत् । तेन प्राच्यान्"
प्राणान् स्वरश्मिषु सन्निधत्ते, रश्मिभिर्धारयतीत्येतत् । तत्रत्यान् प्राणान् रश्मिभिः
पुष्णाति इति भावः । यद्दक्षिणां दिशं प्रविशति, यत्प्रतीचीं दिशं,
यदुदीचीं दिशं, यच्चोर्ध्वं, यच्चाधः, यदन्तरा दिशः - आग्नेय्याद्याः, यत् चान्यत् सर्वं
प्रकाशयति, तेन - तत्र तत्र विद्यमानान् सर्वान् प्राणान् स्वरश्मिषु सन्निधत्ते - पुष्णातीति भावः ।
"	परे तु - अत्त्त्राद्यविभागमभिप्रेत्य आदित्यो ह वै प्राणो रयिरेव चन्द्रमा इत्याह"
। रयिरिति अद्यं लक्ष्यते । ननु कथम् अत्त्त्रद्यविभागः? रयिर्वा एतत्सर्वं यन्मूर्तं
चामूर्तं च - यन्मूर्तं कठिनं पार्थिवं यच्चान्यदकठिनं जलादि सर्वमेव अद्यम्1, स्थूलमिव
सूक्ष्मेण, सूक्ष्ममपि ततोऽपि सूक्ष्मेण विनाश्यत एव इत्याक्षिप्य समाधत्ते - तस्मात्
मूर्तिरेव रयिरिति । यद्यपि सर्वमेव रयिः, तथापि तस्मात् - अमूर्तात्, अमूर्तमपेक्ष्य,
मूर्तिरेव रयिर्भवेत् । तत्र चन्द्रमसः अद्यवर्गान्तर्गतसकलौषधिरसपोषकत्वेन रयित्वं
सुव्यक्तम् आदित्यस्य कथमत्तृत्वम् इत्याशंकायां, प्राणापानसमायुक्तः पचाम्यन्नं चतुर्विधम्1
(भ.गी. 15-14) इति प्राणस्य अदनोपकारकत्वस्मरणात्, लोकतश्च तदवगमात्, स होवाच, किं मेऽन्नं
भविष्यतीति, यत्किंचिदिदमाश्वभ्य आशकुनिभ्य2 इति होचुः (छां. उ. 5-2-1) इति श्रुतेश्च
अत्तृत्वं प्राणेष्वाकलय्य, तादृशप्राणपोषकत्वेन आदित्यस्य अत्तृत्वस्य अत्तृत्वम् इत्यभिप्रयन्नाह
- अथेतीति व्याचक्षते ।
1.7
स एष वैश्वानरो विश्वरूप प्राणोऽग्निरुदयते। तदेतदृचाभ्युक्तम् ।।
B.1.7
"	सुः - अथ आदित्यं स्तौति - स एष इति । यस्तु वैश्वानरः - जाठराग्निः सोऽपि आदित्यानुग्राह्यप्राणानुग्राह्य"
इति स एष वैश्वानर इति आदित्यः स्तूयते । विश्वरूपः - विश्वम् असौ स्वरश्मिभिः यस्मात्
प्रकाशयति, तस्मात् विश्वम् असावेव इति स्तूयते । यस्मादसौ प्राणान् रश्मिषु सन्निधत्ते,
तस्मादेष एव प्राणः, एषोऽग्निः, श्रूयते च उद्यन्तं वाऽऽदित्यमग्निरनु समारोहति (तै.ब्रा. 2-1-2) इति ।
"	यद्वा - विश्वेषां नराणाम् अयं वैश्वानरः, अधिष्ठातृतया सर्वस्य चक्षुषि सन्निधानात्"
तथोच्यते । विश्वान्नरान् अर्थप्रकाशनेन नयतीति वा वैश्वानरः । विश्वप्रकाशसाधनत्वात्
विश्वरूपः, शुक्लनीलादिबहुरूपत्वाद्वा विश्वरूपः । अग्रनयनात् अग्निः । उदेति अन्वहम्
एवम्भूतोऽयम् । एतत् - आदित्यस्वरूपम्, ऋचा - वक्ष्यमाणया, अभ्युक्तम् - निगदितम् ।।
1.8
विश्वरूपं हरिणं जातवेदसं परायणं ज्योतिरेकं तपन्तम् ।
सहस्ररश्मिश्शतधा वर्तमानः प्राणः प्रजानामुदयत्येष सूर्यः ।।
B.1.8
"	सु. - विश्वरूपम् - व्याख्यातमेतत् । हरिणम् - हरयो रश्मयो यस्य तम्, छान्दसः प्रयोगः"
। जातवेदसम् - जातं वेदः प्रज्ञानं यस्मात् तम् । श्रूयते अन्यत्र  जातवेदशब्दः सूर्ये
उदुत्यं जातवेदसं देवं वहन्ति केतवः (तै.सं. 1-4-44) इति ।
परायणम् - करणे ल्युट्, उत्कृष्टं गतेर्द्वारमिति यावत् । श्रूयते च विदुषाम् आदित्यं
गतानां ब्रह्मप्राप्त्या अपुनरावृत्तिः, एकं ज्योतिः - अद्वितीयं ज्योतिः, इतरेषां लौकिकानां
ज्योतिषां इतोऽपकृष्टत्वात्, तपन्तम् - तपक्रियाकर्तारम्, अभिगच्छन्त्यात्मविदः इति
शेषः सहस्ररश्मिश्चायं शतधा वर्तमानः - सर्वेषां चक्षुष्यधिष्ठातृतया सन्निधानात्; सायमग्नौ
सन्निधानाच्च । तथा च श्रूयते - आदित्यश्चक्षुर्भूत्वा अक्षिणी प्राविशत् (ऐ.उ. 2) अग्निं
वा आदित्यः सायं प्रविशति (तै.ब्रा. 2-1-2) इति । प्रजानां प्राणः - व्याख्यातमेतत्
। एवम्भूतः सूर्यः सर्वान् प्रकाशयन्नन्वहम् उदेति ।
"	परे तु - प्राणशब्दनिर्दिष्टो योऽयमादित्यः सोऽपि परमात्मात्मक इत्याह - स एष इति"
। योऽसौ विश्वान्नरान् अन्तरात्मा सन् नयति । अत एव सर्वशरीरः स एष प्राणोऽग्निरुदयते
प्राणत्वेन निर्दिष्ट आदित्यो भूत्वा अन्वहमुदेति, भगवान् हि सर्वान्तरः सर्वशरीरः,
तदा आदित्यात्मना स एव प्रकाशत इति सर्वस्य स्रष्टा परमात्मा स्तुतो भवति । इह अग्निशब्देन
आदित्यस्य निर्देशः सूर्याग्न्योः एकत्वभावनया । श्रूयते च - उद्यन्तं वाऽऽदित्यमग्निरनुसमारोहति
(तै.ब्रा. 2-1-2) इति । उत्तरमन्त्रे अग्निशब्दस्थाने सूर्यशब्दः । श्रूयते च प्राणः
प्रजानामुदयत्येष सूर्यः इति । विश्वरूपमिति । सर्वान्तर्यामितया सर्वशरीरम् । हरिणम्
- ज्ञानप्रभारूपरश्मिबहुलम्, सर्वज्ञम् इत्येतत् । जातवेदसम् - जातं वेदः प्रज्ञानं
यस्मात्तम्, सर्वप्रज्ञानकारणम्, अत एव ज्योतिः - अद्वितीयम् । ज्योतिषां ज्योतिः तपन्तम्
- सर्वतः प्रकाशमानं परमात्मानम्,  शतधा - सर्वप्रकारेण, अनुवर्तमानः सन् उदयति । कः?
एषः सूर्यः - प्रजानां प्राणः सहस्र रश्मिरिति व्याचक्षते ।।
1.9
संवत्सरो वै प्रजापतिस्तस्यायने दक्षिणं चोत्तरं च तद्ये ह वै तदिष्टापूर्ते
कृतमित्युपासते, ते चन्द्रमसमेव लोकमभिजयन्ते त एव पुनरावर्तन्ते ।
तस्मादेते ऋषयः प्रजाकामा दक्षिणं प्रतिपद्यन्ते । एष ह वै रयिर्यः पितृयाणः ।।
B.1.9
"	सु. - प्रजाः सिसृक्षुः प्रजापतिः आदौ चन्द्रादित्यौ रयिप्राणौ असृजत् इत्युक्तम् ।"
ततः किम्? ताभ्यां सृष्टाभ्यां प्रजाः कथमभवन्? तत्रोच्यते - संवत्सर इत्यादिना - अयमाशयः
- चन्द्रादित्याभ्याम् अहोरात्रशुक्लकृष्णदक्षिणोत्तरायणादि- कालविभागः ततश्च व्रीह्याद्यन्ननिष्पत्तिः
ततो रेतः, ततश्च प्रजाः यश्चान्नमत्ति प्राणी तस्य प्राणान् आदित्यो रश्मिषु सन्निधत्ते,
यच्च अद्यमन्नं व्रीहियवादि तच्च ओषधीशः पुष्णाति रश्मिभिः, तद्युक्तमुक्तं प्रजाकामः
प्रजापतिः आदौ चन्द्रादित्यौ असृजदिति इति ।
"	संवत्सरो वै प्रजापतिः - यः प्रजाकामः हिरण्यगर्भशरीरः परमात्मा चन्द्रादित्यौ असृजत्,"
स एव अयनद्वयसमुदायात्मकसंवत्सरात्मकोऽपि अभूत् । प्रजासृष्टिद्वारभूते संवत्सरादौ
प्रजापतित्वम् उपचर्यते । चन्द्रादित्ययोः स्रष्टरि हिरण्यगर्भेऽपि तथैवेति केचिदाहुः ।
"	तस्य संवत्सरस्य द्वौ अवयवौ दक्षिणायनमुत्तरायणं चेति । तत्र दक्षिणायनं रयित्वेन कल्पयन्नाह"
- तद्ये ह वै इति । तत् - तत्र, दक्षिणायनोत्तरायण्योः मध्य इत्यर्थः । दक्षिणं प्रतिपद्यन्त
इत्युत्तरेण सम्बन्धः । इष्टम् - यागादि, पूर्तम् - वापीकूपतटाकादि; एवम्प्रकारं यत्कृतमनित्यं
कर्म, तद्य उपासते श्रद्धयाऽनुतिष्ठन्ति, चन्द्रमस्सम्बन्धिनं लोकं प्राप्नुवन्ति ।
प्राप्यान्नमयं लोकं, भुक्त्वा च भोग्यं, पुनरावर्तन्ते क्षीणे कृते । कृतोपासका ह्येते,
न नित्यात्मस्वरूपोपासकाः । त एते प्रजाकामाः । प्रजाशब्दः कामानामुपलक्षकः, दक्षिणायनं
प्रतिपद्यन्ते । कर्मिणः कामकामा दक्षिणेन पथा चन्द्रं प्राप्य कृते प्रक्षीणे पुनरावर्तन्ते,
तस्मात् एष ह वै रयिर्यः पितृयाणः - पितृयाणम् इति प्रथितं दक्षिणायनं रयित्वेन रूपितो
यः चन्द्रः तत्प्रापकत्वात् पुनरावृत्तेः
अपकर्षाच्च रयित्वेन उच्यत इति भावः ।
"	तत्र चन्द्रप्रापकत्वात् अग्रे निरूपयिष्यमाणं रात्रिकृष्णपक्षयोः रयित्वे लिङ्गं बोध्यम्"
। स्मर्यते च पितृयाणकोटौ अनयोरपि गणना -
"	धूमो रात्रिस्तथा कृष्णः षण्मासा दक्षिणायनम् ।"
"	तत्र चान्द्रमसं ज्योतिः योगी प्राप्य निवर्तते (भ.गी. 8-25) इति ।।"
1.10
अथोत्तरेण, तपसा ब्रह्मचर्येण श्रद्धया विद्ययाऽऽत्मानमन्विष्य
आदित्यमभिजयन्ते । एतद्वै प्राणानामायतनम् एतदमृतमभयम्, एतत्परायणम्;
एतस्मान्न पुनरावर्तन्त इत्येष निरोधः । तदेष श्लोकः ।।
B.1.10
"	सु. - उत्तरायणस्य प्राणत्वे हेतुं व्यञ्जयन्नाह - एष ह वै रयिर्यः पितृयाणः (प्र.उ. 1-9)"
इति । दक्षिणायनस्य रयित्वनिर्देशेनैव उत्तरायणस्य प्राणत्वं निर्दिष्टप्रायमेव
। श्रूयते च उत्तरत्र शुक्लकृष्णयोः रयिप्राणविभागः तथा अहोरात्रयोरपि ।
"	अथ इत्यनेन पूर्वस्मात्पथोऽयमन्यः पन्था इति व्यज्यते । कतिचन पुनः तपसा - कायक्लेशादिरूपेण,"
ब्रह्मचर्येण - स्त्रीसङ्गराहित्यरूपेण, श्रद्धया - आस्तिक्यबुद्धिरूपया, विद्यया -
आत्मविषयिण्या आत्मानमन्विष्य - श्रवणादिभिर्विज्ञाय, प्रारब्धदेहावसानसमये उत्तरेणायनेन
देवयानरूपेण, आदित्यम् - देवयानमार्गं प्राप्नुवन्ति । एतद्वै प्राणानामायतनम् - एतदिति
सामान्यतो नपुंसकनिर्देशः । यथाऽयमादित्यः प्राणानामायतनं तथोक्तं प्राक् प्राणान्
रश्मिषु सन्निधत्ते  इति । अमृतम् - अविनाशी, फलापादकत्वात् `अमृतम्' इति साध्यगतो धर्म
उपचर्यते । चन्द्रवत् वृद्धिह्रासशून्यत्वाद्वा तथोपचारः । अभयम् - देवतान्तर्गतमादित्यं
गतानां ब्रह्मप्राप्त्या संसारभयं हि निवर्तते । परायणम् - उत्कृष्टं गतिसाधनं यतो न
च्युतिः । तदेवाह - एतस्मान्न पुनरावर्तन्ते इति । देवयानमार्गक्रमेण आदित्यं गतो हि
तत ऊर्ध्वं गत्वा ब्रह्म प्राप्नोति, तन्न पुनरावर्तते । तथा च श्रूयते - आदित्याच्चन्द्रमसं
चन्द्रमसो विद्युतं तत्पुरुषोऽमानवः स एनान् ब्रह्म गमयति (छां.उ. 4-15-5) इति । इत्येष
निरोधः - इति शब्दो हेतुवाची, यस्मादेतस्मात् न पुनरावर्तन्ते तस्मादेष आदित्यो निरोधः
अधःप्रच्युतिप्रतिबन्धकः । तदेष श्लोकः - इममादित्यमधिकृत्य एष श्लोकः - वक्ष्यमाणः श्लोकः ।।
1.11
पञ्चपादं पितरं द्वादशाकृतिं दिव आहुः परे अर्द्धे पुरीषिणम् ।
अथेमे अन्य उ परे विचक्षणं सप्तचक्रे षडर आहुरर्पितमिति ।।
2.1
अथ हैनं भार्गवो वैदर्भिः पप्रच्छ । भगवन् कत्येव देवाः प्रजां विधारयन्ते;
कतर एतत् प्रकाशयन्ते; कः पुनरेषां वरिष्ठः इति ।।
B.2.1
"	सु. - अथ इति अवसरसङ्गतिः व्यज्यते । उत्पत्तिहेतौ अवधृते सपदि स्थितिहेतुः कः? इति"
जिज्ञासा भवेत् । प्रश्नोऽनूद्यते - भगवन् इति । प्रजास्तु प्रजापतेः उत्पन्ना नाम
। इमां प्रजां विधारयन्ते कति । प्रजाशब्दितमिदं शरीरं कैः विधार्यत इत्यर्थः । एतत्
- धारणलक्षणं कार्यं के प्रकाशयन्ते - ख्यापयन्ति । कै क्रियमाणं धारणलक्षणं कार्यं
विख्यायत इति यावत् । यदि बहुभिः विधार्यते कः वरिष्ठः तेषाम् । इदमत्र बोध्यम् - एतत्
प्रश्नप्रतिवचनेन मुख्यप्राणे धारकत्वं ग्राहयित्वा तृतीयप्रश्नप्रतिवचने ततः अतिरिक्तं
परमात्मानं सर्वस्य धारकं ज्ञापयिष्यति । देहेन्द्रियप्राणादिवैलक्षण्यम् आत्मनि सुखेन
ग्राहयितुम् इत्थम् आरम्भः ।। 1 ।।
2.2
तस्मै स होवाच आकाशो ह वा एष देवो वायुरग्निरापः पृथिवी
वाङ्मनश्चक्षुः श्रोत्रञ्च । ते प्रकाश्याभिवदन्ति, वयमेतत् बाणमवष्टभ्य
विधारयामः ।।
B.2.2
"	सु. - तस्मै स होवाच । सः - पिप्पलादः तस्मै - वैदर्भये उवाच । आकाशादीनां देवविशेषाधिष्ठातृत्वात्"
देव इत्युक्तिः । दीव्यति गच्छति इति देवः - गमनशीलः तादृशो वायुः इति व्याख्यानं तु
न रमणीयम् । प्रश्ने कत्येव देवा इति बहुवचनान्तेन निर्देशात् प्रतिवचनेऽपि देव इत्यस्य
सर्वत्रान्वय एव उचितः । आकाशादीनि शरीरारम्भकाणि भूतानि करणानि च वागादीनि सम्भूय धारयन्ति
। अवकाशदानादिभिः अंशतः ते धारयन्ति नाम । एवं भूतास्ते - अवकाशप्रदानादिरूपं स्वकार्यं
धारणलेशं प्रकाश्य - असहायोऽहमेक एवेदं शरीरम् अवष्टभ्य - विशेषतो धारयामि इति सर्वे
प्रत्येकम् अभिवदन्ति - स्पर्धमाना इति भावः । गतिशीलत्वात् शरीरम् इह बाणशब्देन उच्यते ।।
2.3
"तान् वरिष्ठः प्राण उवाच । मा ""मोहमापद्यथाहमेवैतत्  पञ्चधाऽऽत्मानं"
"प्रविभज्यैतद्बाणमवष्टभ्य विधारयामि""  इति ।।"
B.2.3
"	सु. - तान् - एवम् अभिमन्यमानान् वरिष्ठः प्राणः - मुख्यप्राण उवाच । मा मोहमापद्यथ"
- वयमेव स्वातन्त्र्येण विधारका इति माभूद्वो मोहः । अहमेक एवात्मानम् - प्राणापानादिरूपेण
पञ्चधा विभज्य एतत् - शरीरम्, विधारयामि । अवकाशदानादि यत् वः कार्यम् उपलभ्यते तदसति
मत्सान्निध्ये न घटेत इति भावः ।।
2.4
ते अश्रद्दधाना बभूवुः सोऽभिमानादूर्ध्वमुत्क्रामत इव तस्मिन्नुत्क्रामत्यथेतरे
सर्व एव उत्क्रामन्ते । तस्मिंश्च प्रतिष्ठमाने सर्व एव प्रतिष्ठन्ते । तद्यथा
मक्षिका मधुकरराजानम् उत्क्रामन्तं सर्वा एवोत्क्रामन्ते । तस्मिंश्च प्रतिष्ठमाने
सर्वा एव प्रतिष्ठन्ते एवं वाङ्मनश्चक्षुश्श्रोत्रं च । ते प्रीताः प्राणं स्तुन्वन्ति ।।
B.2.4
"	सु - इदमुपश्रुत्य ते - आकाशादयः अश्रद्दधाना बभूवुः । अश्रद्धाम् एषाम् अवलोक्य सः"
अभिमानात् ऊर्ध्वम् उत्क्रामत इव । ईषदर्थ इवशब्दः ।
किञ्चित् उच्चचाल इत्यर्थः । तस्मिन् प्राणे उत्क्रामति सर्वे एव वागादय उत्क्रामन्ते,तस्मिंश्च
प्रतिष्ठमाने सर्व एव प्रतिष्ठन्ति, यथा मधुकरराजानम् उत्क्रामन्तं सर्वा एव मक्षिका
उत्क्रामन्ते । तस्मिंश्च प्रतिष्ठमाने सर्वा एव मक्षिकाः प्रतिष्ठन्ति  । अथ वाङ्मनःप्रभृतयः
ते, प्रीताः प्राणम् वक्ष्यमाणप्रकारेण स्तुवन्ति स्म ।।
2.5
एषोऽग्निः तपत्येष सूर्य एष पर्जन्यो मघवान् एष वायुः एष पृथिवी
रयिर्देवः सदसच्चामृतं च यत् ।।
B.2.5
"	सु. - एषोऽग्निस्तपति - योऽग्निः तपति एषः - मुख्यप्राण एव सः । यश्च प्रकाशते सूर्यः"
- सोऽपि एष एव । यो वर्षति पर्जन्यः - सोऽपि एष एव । यः त्रैलोक्याधिपः इन्द्रः सोऽपि
एष एव । यो मेघादीन् विधत्ते वायुः सोऽपि एष एव । या धत्ते जङ्गमाजङ्गमम् इदम्, पृथिवी
साऽपि एष एव । यः पुष्णात्योषधीः स रयिर्देवश्चन्द्रमाः सोऽप्येष एव । यच्च सूक्ष्मं
यच्च स्थूलं सर्वमेवैषः यच्चामृतम् -
अजरामरत्वापादकं तदपि स एव । सर्वेषाम् एतदायत्तस्थितिकत्त्वात्  एष एवाग्निः, एष एव
सूर्यः इति सामानाधिकरण्येन स्तूयते ।।
2.6
अरा इव रथनाभौ प्राणे सर्वं प्रतिष्ठितम् ।
ऋचो यजूंषि सामानि यज्ञः क्षत्रं ब्रह्म च ।।
B.2.6
"	सु. - सर्वमेव स्थावरं जङ्गमं वा अरा इव रथनाभौ प्राणे प्रतिष्ठितम् । या च त्रयी,"
यच्च त्रयीसाध्यं कर्म यज्ञादि, यच्च तद्रक्षकं क्षत्रम्, यच्च तत्प्रवर्तकं ब्रह्म, सर्वमेषः ।।
2.7
प्रजापतिश्चरसि गर्भे त्वमेव प्रतिजायसे । तुभ्यं प्राण! प्रजास्त्विमाः बलिं
हरन्ति यः प्राणैः प्रतितिष्ठसि ।।
B.2.7
"	सु. - अथ प्राणः - साक्षादभिमुखीकृत्य स्तूयते । हे प्राण! त्वमेव प्रजापतिः - चतुर्मुखः"
गर्भे चरसि - यद्वा - त्वमेव प्रजानां पोषको भूत्वा गर्भे चरसि । त्वमेव प्रतिजायसे
- पुत्रादिरूपेण त्वमेव जायसे । इमाः प्रजाः - मनुष्यादयः, तुभ्यम् अन्वहम् अन्नादिकं बलिम् उपहरन्ति ।।
2.8
देवनामसि वह्नितमः पितृणां प्रथमा स्वधा ।
ऋषीणां चरितं सत्यमथर्वाङ्गिरसामसि ।।
B.2.8
"	सु. - वहति हविर्देवेभ्य इति वह्निरुच्यते । हे प्राण! त्वमसि देवेभ्यो वह्नितमः हविषां"
वाहकतमः । या च पितृणां प्रथमा स्वधा - मुख्या स्वधा अत्यन्तप्रीतिसाधनभूता; साऽपि
त्वमेव इति यावत् । अथर्वाङ्गिरसाम् ऋषीणां यत् सत्यम् - यत्सत्यं चरितम् तत् त्वम्
असि । ऋषिशब्दस्य रूढ्यर्थस्वीकार एव तु समुचितः, पूर्वार्धे देवानां पितृणां च ग्रहणात् ।।
2.9
इन्द्रस्त्वं प्राण ! तेजसा रुद्रोऽसि परिरक्षिता ।
त्वमन्तरिक्षे चरसि सूर्यस्त्वं ज्योतिषां पतिः ।।
B.2.9
"	सु. - इन्द्रस्त्वम् - परमेश्वरः त्वमसि । स्तुतिप्रकरणमेतत् । हे प्राण ! तेजसा त्वमसि"
रुद्रः । न केवलं रुद्रः, परिरक्षिता च - परितो रक्षिता, सर्वान् सर्वतो रक्षसि । त्वमेवाहवप्रवहादिरूपो
भूत्वा आकाशे चरसि । ज्योतिषाम् पतिः सूर्यश्च त्वमेवासि । नात्र पौनरुक्त्यम्, आभिमुख्येन
हि स्तुतिः प्रवर्तते ।।
2.10
यदा त्वमभिवर्षस्यथेमाः प्राण ते प्रजाः ।
आनन्दरूपास्तिष्ठन्ति कामायान्नं भविष्यतीति ।।
B.2.10
प्रतितिष्ठते1 । केनोत्क्रमते । कथं बाह्यमभिधत्ते । कथमध्यात्ममिति ।।
2.11
व्रात्यस्त्वं प्राणैक ऋषिरत्ता विश्वस्य सत्पतिः ।
वयमाद्यस्य दातारः पिता त्वं मातरिश्व नः ।।
B.2.11
"	सु. - हे प्राण! यस्तु व्रात्यः, यस्तु एकः - अद्वितीयः, ऋषिः - अतीन्द्रियार्थसाक्षात्कारसमर्थः,"
स च त्वमेव । उच्चनीचमिदं प्राणिजातं त्वमेव इति यावत् । यद्वा - व्रात्यस्त्वम् - संस्कारहीनस्त्वम्,
संस्कारनिरपेक्षः स्वतः शुद्ध इति भावः । यद्वा - व्रात्यः - व्रतनिष्ठः, एकर्षिः -
एकर्षिनामा यः, स त्वमेव । विश्वस्य - सर्वस्य, अत्ता - भक्षकोऽग्निः त्वमेव । सतां
पतिः त्वम् ।  वयमाद्यस्य दातारः ।  आद्यस्य - अदनीयस्य, तव तद्भोग्यम् तस्य, दातारः
- परिवेषयितारः, किंकरा वयम् इति भावः । हे मातरिश्वन् । नः त्वम् पिताऽसि । `मातरिश्व'
इति अकारान्तश्रवणं छान्दसम् ।।
2.12
या ते तनूर्वाचि प्रतिष्ठिता या श्रोत्रे या  च चक्षुषि ।
या च मनसि सन्तता शिवां तां कुरु मोत्क्रमीः ।।
B.2.12
"	सु. - एवमभिष्टूय प्रार्थयन्ते प्राणम् - मोत्क्रमीः इति । हे प्राण! या ते तनूः वाचि"
- वागिन्द्रिये प्रतिष्ठिता शक्तिरूपेण । या श्रोत्रे या च चक्षुषि । प्राणशक्त्याहितसत्ताकाः
खलु वागादयः स्वस्वकार्यं कुर्वन्ति । तद्वागादिषु प्राणस्य शक्तिरूपा तनुः प्रतिष्ठिता
नाम । या च मनसि सन्तता - मननप्रयोजकीभूता अनुवर्तमानास्ति । ताम् - वागादिषु मनःपर्यन्तेषु
प्रतिष्ठितां तनुं शिवां कुरु - तत्र तत्र मङ्गलां कुरु । तत्र  तत्र तत्सान्निध्यं
सर्वदानुकूलं स्यात् । मोत्क्रमीः - अनुत्क्रमणेन अस्मान् रक्षेति भावः ।।
2.13
प्राणस्येदं वशे सर्वं त्रिदिवे यत्प्रतिष्ठितम्
मातेव पुत्रान् रक्षस्व श्रीश्च प्रज्ञां च धेहि न इति ।।
B.2.13
"	सु. - इदं सर्वम् - अस्मिन् लोके विद्यमानं यत्किञ्च, त्रिदिवे - स्वर्गे प्रतिष्ठितम्"
- यत्किञ्च, तत्सर्वम् प्राणस्य ते वशे वर्तते । तत् त्वम् अस्मान् माता पुत्रानिव रक्षस्व
। श्रीः प्रज्ञां च नो विधेहि । स्वकार्ये शक्तिं नः प्रयच्छेत् इति यावत् । एतेन संवादेन
मुख्यप्राणस्य वरिष्ठता शरीरधारणसमर्थता च ज्ञापिता भवति ।। 13 ।।
।। इति द्वितीयप्रश्न सुबोधिनी ।।
3.1
अथ हैनं कौसल्यश्चाऽऽश्वलायनः पप्रच्छ । भगवन्! कुत एष प्राणो
जायते । कथमायात्यस्मिन् शरीरे । आत्मानं वा प्रविभज्य कथं
B.3.1
"	सु. - उपश्रुत्य प्राणस्य शरीरधारकतां तत्र विशेषं जिज्ञासुः अपरः पप्रच्छ । ननु स्यान्नाम"
प्राणस्यैष महिमा, योऽयम् आकाशादिभ्यो विशेषः शरीरधारणलक्षणः, तथापि सापेक्ष एवायं
महिमा, न हि अयं नित्यसिद्धः, सङ्घातरूपो ह्ययम्, सकारणकतया कारणमन्यदितोऽपि अतिशयितमस्तीति
विज्ञायते, तत्किम्? स किं स्वत एव आयाति उत परतः? प्रविष्टोऽयं विभज्यात्मानं केन
प्रकारेण प्रतितिष्ठति । केन प्रकारेण अस्मात् शरीरात् उत्क्रमते । बाह्यम् अध्यात्मम्
इति च क्रियाविशेषणम् । बाह्यम् - धारणम् अध्यात्मम् - धारणं च केन रूपेण इत्यर्थः ।।
3.2
तस्मै स होवाच - अतिप्रश्नान् पृच्छसि ब्रह्मिष्ठोऽसीति तस्मात् तेऽहं ब्रवीमि ।।
B.3.2
"	सु. - अतिक्रम्य वर्तमानाः प्रश्नाः अतिप्रश्नाः । कबन्धिवैदर्भिप्रश्नौ अतिक्रम्यवर्तमानतया"
अतिप्रश्ना इत्युक्तिः । तव इमे प्रश्नाः प्राक्कृतात् प्रश्नतो रहस्यार्थगोचरा इति
भावः । अयं हि प्रश्नः परमकारणं परमात्मानमेव अवलम्बते । यस्तु प्रथमः प्रश्नः सः तावत्
आदित्यादिसृष्टिनिरूपणेन उपशाम्यति इति न एकान्ततः साक्षात् परमात्मप्रतिपत्तौ  उपयुज्यते
। विजानतां स्यान्नाम हिरण्यगर्भशरीरकतया स्रष्टरि तस्मिन् तद्वचनान्वयः । यश्च द्वितीयः
सोऽपि प्राणधार्यत्वकथनेन, विश्राम्यति तथैव इति युक्तम् उक्तम् ; अतिप्रश्नान् पृच्छसि
इति । उत्साहेन स्तौति - ब्रह्मिष्ठोऽसि इति ।।
3.3
आत्मन एष1 प्राणो जायते । यथैषा पुरुषे छायैतस्मिन् एतदाततं
मनोकृतेनायात्यस्मिन् शरीरे ।।
B.3.3
"	सु. - कुत एष प्राण इत्यस्य उत्तरमाह - आत्मन इति । आत्मनः -"
परमात्मनः, एषः - उक्तमहिमशाली, प्राणो जायते । श्रूयते च अन्यत्रापि एतस्माज्जायते
प्राण (मु.उ. 2-1-3) इति । `कथम् आयात्यस्मिन्'? इत्यस्य उत्तरमाह - यथैषा इति । मनोकृतेन
इति छान्दसः प्रयोगः । मनः कृतम् इति कर्मोच्यते । मनसा हि रागद्वेषरूषितेन प्रवर्तते
तत्र तत्र कर्मणि संकल्प्य कर्मणा अयमायात्यस्मिन् शरीर इत्यर्थः ।
"	ननु कर्मणा कर्तुः जीवस्य घटेतागमनम् अस्मिन् शरीरे, प्राणस्य कथम्? इति आशंकायाम्"
आह - यथा पुरुषे छायैतस्मिन् एतत् आततम् इति । यथा पुरुषे छाया आतता - अभिसम्बद्धा,
पुरुषे गच्छति; गच्छति, आगच्छति च आगच्छति । एवम् एतत् प्राणतत्त्वम् एतस्मिन् पुरुषे
आततम् - अभिसम्बद्धम् । तत्कर्मणा आयात्यस्मिन् शरीरे तेनैव सह इति भावः । यद्यपि दृष्टान्तवाक्ये
पुरुषशब्देन जीवाधिष्ठितः पिण्डविशेष उच्यते । दार्ष्टान्तिकवाक्ये एतच्छब्देन जीवमात्रपरामर्शः
। तथापि पूर्वप्रकृतविशिष्टैकदेशपरामर्शात्, अधिष्ठात्रधिष्ठानयोः अभेदोपचाराद्वा न
क्षतिः । अत्र छायादृष्टान्तग्रहणात् प्राणसम्बन्धस्य औपाधिकता व्यज्यते । न हि छाया
पुरुषस्य स्वत एव, परन्तु आतपाद्यौपाधिकी, एवमात्मनः प्राणसम्बन्धो न स्वरूपानुबन्धी
किन्तु कर्मोपाधिकः । ब्रह्मव्यतिरिक्तस्य अनृतत्वम् अभिमन्वानाः स्वाभिमतार्थलिप्सया
वाक्यमिदं प्राणोत्पत्तिप्रतिपादकवाक्यशेषतया योजयन्तः एतस्मिन् सत्ये आत्मनि छायेव
अनृतं प्राणतत्त्वमिति व्याचक्षते । यदि छायाग्रहणेन अनृतत्वं व्यज्येत तदा घटेत नाम
इदम् । इह हि पुरुषस्य छाया गृहीता, ततश्च स्वतो गत्यागत्यभावः परगत्यायत्तगतिकता च
व्यज्यते । अनृतत्वं चेत् विवक्षितम्, अविशेषात् मूर्त इत्येव श्रुयेत, पुरुषे इति विशेषश्रवणम्
अस्वरसम् । यथैषा छायेत्येव वा श्रूयेत । छायाया अनृतत्वम् अन्यत्र प्रतिक्षिप्तम् आचार्यैः ।
"	अपरे तु मनोकृतेन इत्यत्र मनः अकृतेन इति पदविभागमुचितं विभावयन्तः - पुरुषे छायेव"
सम्बद्धमिदं मनः पुरुषे प्रविशति सामग्र्यन्तरनिरपेक्षं
प्रविशति, प्रविशति च प्राण इति व्याचक्षते । तैस्तु मनसः प्रवेशनिरूपणे सङ्गतिर्वक्तव्या
। इह हि प्राणानां प्रवेशे प्रश्नः । यत्तु दृष्टान्तार्थमिदमिति, तत्तु न रमणीयं प्रतिभाति,
प्राणानां प्रवेशे जिज्ञासिते प्राणोपजीव्यस्य प्रवेशो न दृष्टान्तीभवितुमर्हति । तस्य
तदुपजीव्यता च द्वितीयप्रश्न एव श्रुता ।।
3.4
यथा सम्राडेवाधिकृतान् विनियुङ्क्ते एतान् ग्रामानेतान् ग्रामान् अधितिष्ठस्वेति,
एवमेवैष प्राणः इतरान् प्राणान् पृथग्पृथगेव सन्निधत्ते ।।
B.3.4
"	सु. - आत्मानं वा प्रविभज्य कथं प्रातिष्टते? इत्यस्य उत्तरमाह - यथा सम्राट् - राजा"
अधिकृतान् अधिकारिणः पुरुषान्  स्वयं विनियुङ्क्ते, त्वम् एतान् ग्रामान् अधितिष्ठस्व
त्वम् एतान् ग्रामान् अधितिष्ठस्वेति । एवं प्रकारेण स्वस्य वशे वर्तमानान् इतरान् प्राणान्
- चक्षुरादीन् एष - मुख्यप्राण एव पृथक्पृथगेव सन्निधत्ते - तत्र तत्र असंकीर्णाधिकारं योजयति ।।
3.5
पायूपस्थे  अपानम् । चक्षुश्श्रोत्रे मुखनासिकाभ्यां प्राणः स्वयं प्रतितिष्ठते1 ।
मध्ये तु समानः । एष ह्येतद्धुतमन्नं समं नयति । तस्मात् एतास्सप्तार्चिषोभवन्ति ।।
B.3.5
"	सु. - सम्राडिव अयम् अधिकृतान् प्राणान् विनियुङ्क्ते नाम, विशेषश्च ततः अस्मिन्, यदेष"
स्वात्मानं प्रविभज्य तत्र सन्निधत्ते इत्याह - पायूपस्थे इत्यादिना । तत्र अपानं भूत्वा
पायूपस्थे प्रातिष्ठते - अपानवृत्त्या मूत्रपुरीषापकर्षणं कुर्वन् पायूपस्थे अधितिष्ठति
इत्यर्थः । प्राणः स्वयं मुखनासिकाभ्यां चक्षुश्श्रोत्रे प्रातिष्ठते - प्राणवृत्त्या
मुखनासिकाभ्यां निर्गतश्चक्षुश्श्रोत्रे अधितिष्ठति इत्यर्थः । मध्ये तु समानः - समानः
सन् प्राणापानस्थानयोः मध्ये नाभ्यामिति यावत्, तिष्ठति ।
एष ह्येतद्धुतमन्नं समं नयति - जाठराग्नौ हुतम् अन्नं समं नयति समानः । `हिः' हेतौ ।
यस्मात् एष समानो जाठराग्नौ प्रक्षिप्तमन्नम् अविषमं तत्तद्धातुभावं गमयति, तस्मादेव
हेतोः सप्तार्चिषो जाठराग्नेः प्रभवन्ति । कास्ता अर्चिषः? एताः सर्वेषाम् अस्माकं गोचरीभूताः,
प्रसिद्धा इत्येतत् । सप्तसंख्याकता च श्रवणद्वयम्, दर्शनद्वयम्, घ्राणद्वयम्, आस्यमेकम्
इति सप्त । शब्दादिप्रकाशकारणतया तेषु अर्चिष्ट्वारोपः अन्नरसबलेनैव तेषां सम्भवात्
तस्मात् भवन्ति इत्युक्तिः ।।
3.6
हृदि ह्येष आत्मा । अत्रैतदेकशतं नाडीनाम् । तासां शतं शतमेकैकस्यां1
द्वासप्ततिः द्वासप्ततिः प्रतिशाखानाडीसहस्राणि भवन्ति । आसु व्यानश्चरति ।।
B.3.6
"	सु. - व्यानात्मना सर्वत्र नाडीषु संस्थितिम् अस्य दर्शयितुं नाडीनाम् उत्पत्तिस्थानं"
निरूपयति प्रथमम् । एष आत्मा - जीवात्मा हृदि हि - हृदयप्रदेशे
हि । अत्र - हृदये एकशतम् नाडीनाम् - एकोत्तरशतं नाड्यः सन्ति इत्यर्थः । तासाम् - प्रधाननाडीनां
मध्ये, एकैकस्यां शतं शतम् नाड्यः शाखानाड्यः सन्ति इत्यर्थः । द्वासप्तति द्वासप्ततिः
प्रतिशाखानाडीसहस्राणि भवन्ति - प्रतिशाखानाडीनां सहस्राणि, तानि च द्वासप्ततिः शाखानाडीषु
मध्ये एकैकस्यां प्रतिशाखानाड्यः अवान्तरशाखानाड्यो द्वासप्ततिसहस्रसंख्याका भवन्ति
इति यावत् । तासु व्यानश्चरति ।।
3.7
अथैकयोर्ध्व उदानः पुण्येन पुण्यं लोकं नयति; पापेन पापम्; उभाभ्यामेव
मनुष्यलोकम् ।।
B.3.7
"	सु. - अथ इत्यनेन प्रतिवचनोपक्रमो व्यज्यते । यद्यपि कथं वा प्रविभज्य इत्यस्य उत्तरमनुवर्तते"
नाम, उदानात्मना प्रविभागस्य इह निरूप्यमाणत्वात् । तथापि प्रधानार्थः पुण्येन पुण्यम्
इत्यादि - तद्युक्तं प्रतिवचनान्तरारम्भत्वम् अस्य वाक्यस्य । एकया - अन्यतमया । आसाम्
इति शेषः । तया उदानात्मना प्रविभक्तोऽयं प्राणः ऊर्ध्वगः सन् इतः प्रेतान् पुण्येन
पुण्यलोकं पापेन पापलोकं मिश्रीभूतेन च कर्मणा मनुष्यलोकं नयति । अत्र लोकशब्दः तत्तद्योनिपरः
। सुकृतप्रचुरान् सत्वप्रचुरयोनिविशेषे दुष्कृतप्रचुरान्तमः प्रचुरतिर्यगादियोनिविशेषे
समसुकृतदुष्कृतान् मानुषयोनिषु योजयति इति यावत् ।।
3.8
आदित्यो ह वै बाह्यः प्राण उदयति एष ह्येनं चाक्षुषं प्राणमनुगृह्णानः;
पृथिव्यां या देवता, सैषा पुरुषस्यापानमवष्टभ्य । अन्तरा यदाकाशः स
समानः । वायुर्व्यानः ।।
B.3.8
"	सु. - कथं बाह्यमभिधत्त इत्यस्य उत्तरमाह - आदित्यो ह वा इत्यादिना । ह वै इति प्रसिद्धौ"
। प्रथमप्रश्नप्रतिवचन एव प्रसिद्धमिति भावः । एष हि चाक्षुषं प्राणम् अनुगृह्णान उदयति
- यः चक्षुश्श्रोत्रे मुखनासिकाभ्यां प्राणः स्वयं प्रतितिष्ठति तं चाक्षुषं प्राणम्
अनुगृह्णाति आदित्यो बाह्य प्राण इत्यर्थः । पृथिव्यां या देवता - पृथिव्यभिमानिनी या
इत्यर्थः । सा पुरुषस्यापानम् अवष्टभ्य वर्तते । अपानम् अनुगृह्णाति इत्यर्थः। सर्वाण्येव
हि मानुषादीनि भूतानि आकृष्यन्ते पृथिव्या । द्यावापृथिव्योर्मध्ये यः अयम्, आकाशः स
समानः - समानानुग्राहकः यश्च वायुः बाह्यः स व्यानः ।।
3.10
तेजो ह वा उदानः । तस्मादुपशान्ततेजाः पुनर्भवमिन्द्रियैर्मनसि
सम्पद्यमानैः।। 10 ।।
यच्चित्तस्तेनैष प्राणमायाति । प्राणस्तेजसा युक्तः स ह्यात्मना यथासंकल्पितं
लोकं नयति ।। 11 ।।
B.3.10
"	सु. - यच्च बाह्यं तेजः स उदानः - उदानानुग्राहकः । यद्यपि"
आदित्यादयो मुख्यप्राणतो भिन्नाः, तथापि तेषां प्राणादिवृत्तिविभेदभिन्ने चक्षुरादि
अधिष्ठातरि तस्मिन्ननुग्राहकतया प्राणनतया नियमेन सन्निधानम् अस्ति इति बहिरादित्यादिरूपेण
धारकतोक्तिः उपपद्यते । अध्यात्मं च प्राणादिरूपेण धारकताया उक्तत्वात् कथम् अध्यात्मम्
इत्येतदपि उत्तरितम् । तेजस उदानानुग्राहकताम् उपपादयति - तस्मात् इति । यस्मात् तेजसो
अनुग्राहकता तस्मात् एव मुमूर्षुः पुरुषः उपशान्ततेजाः सन् - उपरतदेहौष्ण्यः सन्, मनसि
सम्पद्यमानैः इन्द्रियैः सह इन्द्रियैः उपलक्षितो वा पुनर्भवं शरीरान्तरं प्राप्नोति
इत्यर्थः । उपशान्ततेजस्त्वं तेजस उदानानुग्राहकत्वे लिङ्गम्, उदाने शरीरात् उत्क्रमणोन्मुखे
शरीरौष्ण्यम् अपगच्छति ।।
"	कथमयं जीवः शरीरात् शरीरान्तरमायाति स प्रकारः प्रसङ्गात् उच्यते - यच्चित्त इति ।"
यच्चितः - मुमूर्षोः अस्य चित्तं यस्मिन्, तेन - संकल्पविषयीभूतेन तेनोपलक्षितः सन्
इत्यर्थः । एष जीवः; प्राणमायाति - मुख्यप्राणेन संश्लेषविशेषं प्राप्नोति इत्यर्थः
। अतस्सर्वेन्द्रियवृत्तिर्वासनामात्रावशेषेण मनसोप- लक्षितोच्छ्वासनिश्वासरूपवृत्तिमात्रविशिष्टे
मुख्यप्राणे संयुक्तो भवति इति यावत् । मुख्यप्राणस्तेजसा संयुक्तः, तेजसा - भूतान्तरसंसृष्टेन
तेजसा, इदं च भूतसूक्ष्मम्, तेजसः प्राधान्यात्तेजसा इति निर्देशः । यथा संकल्पितं लोकं
नयति । मुमूर्षोः अस्य संकल्पो यस्मिन्नासीत् तं लोकं नयति । कं नयति? य एष प्राणमायाति
तमेनम् इत्यर्थसिद्धम् । केन सह? आत्मना सह - मनसा सह इत्यर्थः ।।
3.11
य एवं विद्वान् प्राणं वेद, न हास्य प्रजा हीयते; अमृतो भवति । तदेष श्लोकः ।।
B.3.11
"	सु. - यो विद्वानेवं प्राणं वेद - उक्तविशेषविशिष्टं वेद । नास्य प्रजा हीयते । इदंच"
आनुषङ्गिकम् । मुख्यं च फलम् अमृतत्वम् । तदुच्यते - अमृतो भवति इति । अमृतत्वं च इह
मोक्षः । यद्यपि प्राणविज्ञानस्य न साक्षान्मोक्षहेतुता, तथापि प्राणोत्पत्तिविचारे
परमात्मनः सर्वजगत्कारणस्य अवगम्यमानतया परमात्मविज्ञानद्वारा मोक्षहेतुतापि अस्ति इति बोध्यम् ।।
3.12
उत्पत्तिमायतिं स्थानं विभुत्वं चैव पंचधा ।
"अध्यात्मं चैव प्राणस्य विज्ञायामृतमश्नुते । विज्ञायामृतमश्नुत इति । 	"
B.3.12
"	सु. - उत्पत्तिम् - परमात्मनः सकाशात्, आयतिं च - कर्मणा स्थितिं च पाय्वादिषु, स्वामित्वं"
च इतरप्राणापेक्षया, शरीरान्तःप्राणापानादिभेदेन बहिश्च आदित्यरूपेण सान्निध्यं च विज्ञाय अमृतम् अश्नुते ।।
।। इति तृतीयप्रश्न सुबोधिनी ।।
4.1
अथ हैनं सौर्यायणी गार्ग्यः पप्रच्छ । भगवन् ! एतस्मिन् पुरुषे कानि
स्वपन्ति । कान्यस्मिन् जाग्रति । कतर एषः स्वप्नान् पश्यति । कस्यैतत्
सुखं भवति1 । कस्मिन्नु सर्वे सम्प्रतिष्ठिता भवन्ति2 इति ।।
B.4.1
"	सु. - अथ  - परतरं तत्त्वं विचारमुखेन सुखेन ज्ञापयितुं चतुर्थः प्रश्नः प्रवर्तते।"
एतस्मिन् पुरुषे कानि स्वपन्ति? कानि जाग्रति? व्यवह्रियते नाम प्रसुप्तोऽयं पुरुष
इति, तत्रेदं विचार्यम्, प्राणेन्द्रियादिभूयिष्ठे अस्मिन् वपुषि पुरुषशब्दाभिलप्ये
कानि स्वपन्ति? तदा कानि वा जाग्रति? यदि सर्वेषाम् एव अस्तव्यापारता तदा शरीरनाश एव
प्रसजेत् । यो देवः स्वप्नान् पश्यति एष देवः कः? यच्चैतदात्मसंवेद्यं सुप्तोत्थितेन
प्रत्यभिमर्श्यमानं सुखं तत्कस्य? किं सम्बन्धि? लौकिकं हि सर्वमेव सुखं
शब्दाद्यर्थानुबन्ध्येव दृष्टम्, सुषुप्तिवेलायाम् अर्थग्रहणप्रसङ्गाभावेन तदानीन्तनं
सुखं किमनुबन्धि? इति भावः । यानि स्वपन्ति? यानि वा जाग्रति? यदुनुबन्धि वा सुखम्,
ये च अन्ये सर्वे, ते कस्मिन् प्रतिष्ठिता भवन्ति ।।
"4.2	"
तस्मै स होवाच - यथा गार्ग्य ! मरीचयोऽर्कस्यास्तं गच्छतः सर्वा एतस्मिन्
तेजोमण्डले एकी भवन्ति । ताः पुनरुदयतः प्रचरन्ति - एवं ह वै तत् सर्वं
परे देवे मनस्येकीभवति । तेन तर्ह्येष पुरुषो न शृणोति, न पश्यति, न
जिघ्रति, न रसयते, न स्पृशते, नाभिवदते, नादत्ते, नानन्दयते, न विसृजते,
नेयायते; स्वपिति इति आचक्षते ।।
"B.4.2	"
"	सु. - सः - पिप्पलादः, तस्मै-गार्ग्याय उवाच । यथा अस्तं गच्छतः - सूर्यस्य सर्व एव"
किरणाः तन्मण्डल एव एकीभवन्ति - परितः प्रसरणशून्याः तेन सह अविभागं गच्छन्ति, उदयतस्तु
तस्य ते परितः प्रसरन्ति । तथैव तत्सर्वम् - चक्षुरादि जाग्रद्दशायां परितः प्रसरत्
स्वप्नसमये परे देवे मनस्येकीभवति - अविभागं याति । अविभागश्च अत्र दर्शनादिव्यापाराक्षमतापादकः
संयोगविशेषः । स्वस्वव्यापाराक्षमतैव वा । द्योतनगुणयोगशब्दात् देवशब्द इन्द्रिय प्रवर्तते,
तेषु अन्तःकरणं प्रधानम् इति परे देवे इति विशिष्यते । यतो मनस्येकीभवति - श्रोत्रादीनि,
तेन निमित्तेन तदानीमेष पुरुषः - श्रवणादिव्यापारशून्यः केवलम् स्वपिति इत्येवाचक्षते
जना एनम् । एतेन कानि स्वपन्ति? इत्येतत् उत्तरितम् इन्द्रियाण्येव स्वपन्ति इति ।।
4.3
प्राणाग्नय एव एतस्मिन् पुरे जाग्रति । गार्हपत्यो ह वा एषोऽपानः
व्यानोऽन्वाहार्यपचनः यत् गार्हपत्यात् प्रणीयते, प्रणयनादाहवनीयः प्राणः ।। 3 ।।
B.4.3
"	सु. - कानि जाग्रति?  इत्यत्राह - प्राणा एवाग्नयः, त एतस्मिन्पुरे - देहे तदानीं जाग्रति"
। शरीरधारणलक्षणप्राणवृत्तीनां तदानीमपि अनपायात् इति भावः । जाग्रत्सु तेषु अग्नित्वनिरूपणे
विशेषं प्रकाशयन् अग्निहोत्रदृष्टिं विधत्ते - गार्हपत्यो ह वा एषोऽपानः - य एष मूलाधारस्थः
अपानवायुः स गार्हपत्याग्निः । यस्तु व्यानः । सोऽन्वाहार्यपचनः - दक्षिणाग्निः । यः
प्राणः स आहवनीयः, तेषां तथात्वेन । निरूपणे किं निमित्तं तत्राह - यद््गार्हपत्यात्प्रणीयते
प्रणयनात् इति । प्रणयनादिति गार्हपत्यस्य विशेषणम्, प्रणीयते अस्मात् इति प्रणयनम्,
आहवनीयो हि अग्निर्गार्हपत्यात् प्रणीयते, तस्माद््गार्हपत्यं प्रणयनम्, ततो यः प्रणीयते
स आहवनीयः। प्राणस्तु हृदयान् ऊर्ध्वमुदंचन् अपानादधोऽवस्थितात् उन्नीयत इव, अतः प्राण
आहवनीयत्वेन रूप्यते, यत उन्नीयते सः अपानो गार्हपत्यत्वेन रूप्यत इति भावः । व्यानस्य
दक्षिणाग्नित्वेन रूपेण दक्षिणदिक्सम्बन्धो निमित्तं बोध्यम् । स च हृदयस्य दक्षिणसुषिरसम्बन्धरूपः
। श्रूयते च - अथ योऽस्य दक्षिणः सुषिरः स व्यानः (छां.उ. 1-13-2) इति ।।
"	आहुती च एतौ उच्छ््वासनिश्वासौ । ते च आहूती समं नयतीति समान उच्यते । स च अयं होता,"
यो हि हविराहवनीयं प्रापयति स हि होता । अयं च ते आहुती व्यानम् आहवनीयम् अभिनयति ।
मन एव यजमानः - यो हि अधिकरोति यागे स यजमान उच्यते । अन्तःकरणमेव तु शब्दादिविविध-
बाह्यदेशपर्यटनपरिश्रमपरिहरणाय स्वापाग्निहोत्रे प्रवर्तते । उदानमेव इष्टस्य - यागस्य,
फलम् - पुण्यमिति यावत् । यथा पुण्यम्; यजमानम् स्वर्गादिफलं प्रापयति, एवमेव अयमुदानः
। अहरहः - स्वापकाले ब्रह्मागमयति । ननु - सुषुप्तौ जीवस्य
ब्रह्मगमनवादो व्याहन्येत । मैवम् ;  नहि मनसः तद््गमनश्रवणमात्रात् तस्य उपमर्दः, श्रुत्यन्तरतः
तदपि घटेत । पुरीतद्देशावच्छिन्ने ब्रह्मणि सङ्गमनात् इदमपि घटेत, मनश्च सुषुप्तौ पुरीतति
सङ्गच्छति । यद्यि कानि जाग्रति?  इत्यस्य प्रश्नस्य प्राणा एवास्मिन् जाग्रति  इत्येव
उत्तरम्, अन्यत्वपृष्टोत्तरम्। अथापि विदुषः स्वापोऽपि कर्मविशेष एव इति ज्ञापयितुम्
अग्निहोत्रदृष्टिविधानम् इदम्।।
4.4
यदुच्छ्वासनिश्वासौ एतावाहुती समं नयति इति समानः । मनो ह वाव
यजमानः । इष्यफलमेव उदानः । स एवं यजमानमहरहर्ब्रह्म गमयति ।। 4 ।।
B.4.4
"	सः - उदानवायुस्तु एनम् - सुप्तं जीवम्, अहरहः - अनुदिनम्, ब्रह्म"
-परमात्मानम्, गमयति - प्रापयति । तथा च प्राणपंचकोच्छ््वासनिश्वासमनोरूपाष्टसु पदार्थेषु
अग्निहोत्राहुत्यवयवभूतयजनमानाग्नित्रय आहुतिद्वय अध्वर्युकर्तृकफलभूताष्टावपि पदार्थान्
निरूप्य, सुप्तस्य जीवस्य अनुदिनं परब्रह्मप्राप्तिः उक्ता श्रुतिभिः इति भावः ।।
B.4.4
"	सु. - कानि जाग्रति?  इत्यत्राह - प्राणा एवाग्नयः, त एतस्मिन्पुरे - देहे तदानीं जाग्रति"
। शरीरधारणलक्षणप्राणवृत्तीनां तदानीमपि अनपायात् इति भावः । जाग्रत्सु तेषु अग्नित्वनिरूपणे
विशेषं प्रकाशयन् अग्निहोत्रदृष्टिं विधत्ते - गार्हपत्यो ह वा एषोऽपानः - य एष मूलाधारस्थः
अपानवायुः स गार्हपत्याग्निः । यस्तु व्यानः । सोऽन्वाहार्यपचनः - दक्षिणाग्निः । यः
प्राणः स आहवनीयः, तेषां तथात्वेन । निरूपणे किं निमित्तं तत्राह - यद््गार्हपत्यात्प्रणीयते
प्रणयनात् इति । प्रणयनादिति गार्हपत्यस्य विशेषणम्, प्रणीयते अस्मात् इति प्रणयनम्,
आहवनीयो हि अग्निर्गार्हपत्यात् प्रणीयते, तस्माद््गार्हपत्यं प्रणयनम्, ततो यः प्रणीयते
स आहवनीयः। प्राणस्तु हृदयान् ऊर्ध्वमुदंचन् अपानादधोऽवस्थितात् उन्नीयत इव, अतः प्राण
आहवनीयत्वेन रूप्यते, यत उन्नीयते सः अपानो गार्हपत्यत्वेन रूप्यत इति भावः । व्यानस्य
दक्षिणाग्नित्वेन रूपेण दक्षिणदिक्सम्बन्धो निमित्तं बोध्यम् । स च हृदयस्य दक्षिणसुषिरसम्बन्धरूपः
। श्रूयते च - अथ योऽस्य दक्षिणः सुषिरः स व्यानः (छां.उ. 1-13-2) इति ।।
"	आहुती च एतौ उच्छ््वासनिश्वासौ । ते च आहूती समं नयतीति समान"
उच्यते । स च अयं होता, यो हि हविराहवनीयं प्रापयति स हि होता । अयं च ते आहुती व्यानम्
आहवनीयम् अभिनयति । मन एव यजमानः - यो हि अधिकरोति यागे स यजमान उच्यते । अन्तःकरणमेव
तु शब्दादिविविध- बाह्यदेशपर्यटनपरिश्रमपरिहरणाय स्वापाग्निहोत्रे प्रवर्तते । उदानमेव
इष्टस्य - यागस्य, फलम् - पुण्यमिति यावत् । यथा पुण्यम्; यजमानम् स्वर्गादिफलं प्रापयति,
एवमेव अयमुदानः । अहरहः - स्वापकाले ब्रह्मागमयति । ननु - सुषुप्तौ जीवस्य ब्रह्मगमनवादो
व्याहन्येत । मैवम् ;  नहि मनसः तद््गमनश्रवणमात्रात् तस्य उपमर्दः, श्रुत्यन्तरतः तदपि
घटेत । पुरीतद्देशावच्छिन्ने ब्रह्मणि सङ्गमनात् इदमपि घटेत, मनश्च सुषुप्तौ पुरीतति
सङ्गच्छति । यद्यि कानि जाग्रति?  इत्यस्य प्रश्नस्य प्राणा एवास्मिन् जाग्रति  इत्येव
उत्तरम्, अन्यत्वपृष्टोत्तरम्। अथापि विदुषः स्वापोऽपि कर्मविशेष एव इति ज्ञापयितुम्
अग्निहोत्रदृष्टिविधानम् इदम्।।
B.4.4
"	सु. - कानि जाग्रति?  इत्यत्राह - प्राणा एवाग्नयः, त एतस्मिन्पुरे - देहे तदानीं जाग्रति"
। शरीरधारणलक्षणप्राणवृत्तीनां तदानीमपि अनपायात् इति भावः । जाग्रत्सु तेषु अग्नित्वनिरूपणे
विशेषं प्रकाशयन् अग्निहोत्रदृष्टिं विधत्ते - गार्हपत्यो ह वा एषोऽपानः - य एष मूलाधारस्थः
अपानवायुः स गार्हपत्याग्निः । यस्तु व्यानः । सोऽन्वाहार्यपचनः - दक्षिणाग्निः । यः
प्राणः स आहवनीयः, तेषां तथात्वेन । निरूपणे किं निमित्तं तत्राह - यद््गार्हपत्यात्प्रणीयते
प्रणयनात् इति । प्रणयनादिति गार्हपत्यस्य विशेषणम्, प्रणीयते अस्मात् इति प्रणयनम्,
आहवनीयो हि अग्निर्गार्हपत्यात् प्रणीयते, तस्माद््गार्हपत्यं प्रणयनम्, ततो यः प्रणीयते
स आहवनीयः। प्राणस्तु हृदयान् ऊर्ध्वमुदंचन् अपानादधोऽवस्थितात् उन्नीयत इव, अतः प्राण
आहवनीयत्वेन रूप्यते, यत उन्नीयते सः अपानो गार्हपत्यत्वेन रूप्यत इति भावः । व्यानस्य
दक्षिणाग्नित्वेन रूपेण दक्षिणदिक्सम्बन्धो निमित्तं बोध्यम् । स च हृदयस्य दक्षिणसुषिरसम्बन्धरूपः ।
श्रूयते च - अथ योऽस्य दक्षिणः सुषिरः स व्यानः (छां.उ. 1-13-2) इति ।।
"	आहुती च एतौ उच्छ््वासनिश्वासौ । ते च आहूती समं नयतीति समान उच्यते । स च अयं होता,"
यो हि हविराहवनीयं प्रापयति स हि होता । अयं च ते आहुती व्यानम् आहवनीयम् अभिनयति ।
मन एव यजमानः - यो हि अधिकरोति यागे स यजमान उच्यते । अन्तःकरणमेव तु शब्दादिविविध-
बाह्यदेशपर्यटनपरिश्रमपरिहरणाय स्वापाग्निहोत्रे प्रवर्तते । उदानमेव इष्टस्य - यागस्य,
फलम् - पुण्यमिति यावत् । यथा पुण्यम्; यजमानम् स्वर्गादिफलं प्रापयति, एवमेव अयमुदानः
। अहरहः - स्वापकाले ब्रह्मागमयति । ननु - सुषुप्तौ जीवस्य ब्रह्मगमनवादो व्याहन्येत
। मैवम् ;  नहि मनसः तद््गमनश्रवणमात्रात् तस्य उपमर्दः, श्रुत्यन्तरतः तदपि घटेत ।
पुरीतद्देशावच्छिन्ने ब्रह्मणि सङ्गमनात् इदमपि घटेत, मनश्च सुषुप्तौ पुरीतति सङ्गच्छति
। यद्यि कानि जाग्रति?  इत्यस्य प्रश्नस्य प्राणा एवास्मिन् जाग्रति  इत्येव उत्तरम्,
अन्यत्वपृष्टोत्तरम्। अथापि विदुषः स्वापोऽपि कर्मविशेष एव इति ज्ञापयितुम् अग्निहोत्रदृष्टिविधानम् इदम्।।
4.5
अत्रैष देवः स्वप्ने महिमानमनुभवति । यद्दृष्टं दृष्टमनुपश्यति, श्रुतं
श्रुतमेवार्थमनुशृणोति, देशदिगन्तरैश्च प्रत्युनुभूतं पुनः पुनः प्रत्यनुभवति, दृष्टं
चादृष्टं च श्रुतं चाश्रुतं च अनुभूतं चाननुभूतं च सच्चासच्च सर्वं पश्यति; सर्वः
पश्यति ।।
B.4.5
"	सु. - कतर एष देवः स्वप्नान् पश्यति?  इत्यस्य उत्तरमाह अत्र - इन्द्रियोपरतितः पश्चात्,"
सुषुप्तेः प्राक्, अस्मिन्नवसरे । एष देवः - जीवः, स्वप्ने महिमानम् - रथगजादिरूपम्,
अनुभवति । यद्वा - अत्र अस्मिन्नेव शरीरे वर्तमान एष देवः स्वप्ने महिमानमनुभवति । उपरतेषु
अखिलेषु करणेषु यः किमपि साक्षात्करोति तेन हि देवेन भाव्यम् । स्वत एव द्योतनगुणेन
भाव्यम् । स क ? इति पृष्टे न कश्चित् अपूर्वस्तादृशः, य एव शरीरे वर्तमानः क्षेत्रज्ञो
जाग्रद्दशायां करणसापेक्षः साक्षात्करोति स एव तदानीं करणनिरपेक्षः स्वयंज्योतिः स्वाप्नान्
अर्थान् अनुभवति इति भावः । श्रूयते च - अत्रायं पुरुषः स्वयंज्योतिर्भवति (बृ.उ. 6-3-9) इति ।
"	कं महिमानमनुभवति?  तं प्रपंचयति - यद्दृष्टम् इत्यादिना । सर्वः - सर्वशरीरकः सन्"
इत्यर्थः । स्वप्ने - कदाचिदात्मानम् अत्यन्तविलक्षणमन्यान्याकारम् अनुभवति, तत् स्वाप्नसृष्टतत्तच्छरीरकः
स्वात्मानम् अनुभवति इति भावः । परे देवे मनस्येकीभवति इति पूर्वमन्त्रे निर्दिष्टं
मन एव वा एष देव इति परामृश्यते । यद्यपि मनसः करणत्वमात्रं न द्रष्टृत्वम्, तत्तु आत्मन
एव, तथाऽपि स्वातन्त्र्यविवक्षया तदुपपत्तिः, स्वातन्त्र्यं च बाह्यचक्षुरादिनिरपेक्षं
दर्शनाद्युपकरणत्वम्, तच्च तदानीम् अस्ति । सर्वः पश्यति - सर्वप्रकारः सन् अनुभवति
। असत्यपि चक्षुषि, असत्यपि प्राणे, स्वयमेव तत्तत्प्रकारो भूत्वा तान् तान् अर्थान् अनुभवति इत्याशयः ।
"	ननु-गौणः पक्षोऽयम्, यत् सुप्रसिद्धे आत्मनि द्रष्टरि सति करणे तद्वर्णनम् । नैष दोषः"
। विवक्षायां सत्याम् स एव पक्षो विशिष्यते । सुप्रसिद्धे च द्रष्टरि कथं वा प्रश्नः
कतर एष देवः स्वप्नान् पश्यति?  इति प्रष्टा हि न मन्दः, जानात्येव करणमिन्द्रियं ततोऽन्यं
च द्रष्टारम्, तथापि पृच्छतो हि अयमाशयः यदि प्रसुप्तानि चक्षुरादीनि बाह्यानि आन्तरस्य
च तदसामर्थ्यात् स्वप्नार्थप्रकाशकं किमिति? अत एव प्रश्ने कतरशब्दस्वारस्यमपि द्वयो
एकस्मिन् जिज्ञासिते हि कतरशब्दः प्रवर्तते । जाग्रद्दशायां
चक्षुरादिद्वारैव मनसो रूपादि-प्रकाशकत्वनियमे, सत्यपि स्वापदशायां विना तद््द्वारं
स्वाप्नरूपादिप्रकाशनसामर्थ्यमस्ति, तद्धि रूपादि न बाह्यसजातीय; किन्तु अन्यादृशमेव
। बाह्योऽर्थ एव तु तन्नियम इत्युत्तरितं भवति ।।
4.6
स यदा तेजसाऽभिभूतो भवति, अत्रैष देवः स्वप्नान्न पश्यति । अथ तदेतस्मिन्
शरीरे एतत् सुखं भवति ।।
B.4.6
"	सु. - कस्यैतत्सुखं भवति?  इत्यस्य उत्तरमाह - अत्र तेजः शब्दः सर्वस्य"
प्रकाशके परमात्मनि वर्तते । सः - एष देवः - जीवः, मनो वा । यदा तेजसा - परमात्मना अभिभूतो
भवति परिष्वक्तो भवति । अत्र - अस्मिन् अवसरे स्वप्नान्न पश्यति । जीवस्य परमात्मनि
सम्पत्तिदशायां मनसोऽपि अस्त्येव सत्संश्लेष इति न
विरोधः । अथ तदेतस्मिन् शरीरे एतत्सुखं भवति - तदेतत्त्सुखम् - सुप्तोत्थितेन प्रत्यभिमृश्यमानं
सौषुप्तिकं सुखम्, एतस्मिन्नेव शरीरे भवति न बहिः । अयं भावः - यद्यपि सुषुप्तौ अनुभूयमानं
सुखं न बाह्यशब्दाद्युपाधिसम्बन्धि, तदानीं तेषाम् अनुभवासम्भवात् । तथापि शरीर एव,
शरीरान्तरेव निरुपाधिकम्, आत्मस्वरूपानुबन्धि यत्सुखमस्ति तदेवानुभूयत इति ।।
4.7
स यथा सोम्य वयांसि वासोवृक्ष सम्प्रतिष्ठन्ते, एवं ह वै तत्सर्वं पर आत्मनि
सम्प्रतिष्ठते ।।
B.4.7
"	सु. - कस्मिन्नु सर्वे सम्प्रतिष्ठिता भवन्ति इत्यस्य उत्तरमाह - यथा वयांसि - पक्षिण"
इतस्ततो विहृत्य सुचिरमन्ततो निवासवृक्ष एव प्रतिष्ठिता भवन्ति; तथा कार्यकारणात्मकोऽयम्
अर्थः अर्थग्राहकम् इन्द्रियं यच्चान्यत्सर्वमेव परे आत्मनि प्रतिष्ठितं भवति ।।
4.8
पृथिवी च पृथिवीमात्रा च आपश्चापोमात्रा च तेजश्च तेजोमात्रा च वायुश्च
वायुमात्रा च आकाशश्चाकाशमात्रा च चक्षुश्च द्रष्टव्यं च श्रोत्रं च श्रोतव्यं च
घ्राणं च घ्रातव्यं च रसश्च रसयितव्यम् च त्वक् च स्पर्शयितव्यं च वाक् च
वक्तव्यं च हस्तौ च आदातव्यं च उपस्थश्चाऽऽनन्दयितव्यं च पायुश्च
विसर्जयितव्यं च पादौ च गन्तव्यं  च अहंकारश्चाहंकर्तव्यं च चित्तं च
चेतयितव्यं च तेजश्च विद्योतयितव्यं च प्राणश्च विधारयितव्यं च ।।
B.4.8
"	सु. - सर्वशब्देन क्रोडीकृतान् अर्थान् निर्दिशति - पृथिवी इति । पृथिवीमात्रा च इत्यादि"
कार्यकारणभावापन्नार्थप्रदर्शकम् । इन्द्रियार्थौ निर्दिशति - चक्षुश्च द्रष्टव्यं च
इति । मनस एव वृत्तिभेदेन बुद्धिश्च बोद्धव्यं च इत्यादि । तेजश्च इत्यनेन शारीरं तेजो
विवक्षितम् । लक्ष्यते च औष्ण्येन तत् ।।
4.9
एष हि द्रष्टा स्प्रष्टा श्रोता घ्राता रसयिता मन्ता बोद्धा कर्ता विज्ञानात्मा
पुरुषः। स परेऽक्षरे आत्मनि सम्प्रतिष्ठते ।।
B.4.9
"	सु. - प्रत्यगात्मनः अनन्योऽयमिति भ्रमं व्युदस्यन्नाह - - यश्चायं प्रसिद्धो, द्रष्टा"
स्प्रष्टा श्रोता घ्राता रसयिता मन्ता बोद्धा कर्ता स्वयं च विज्ञानस्वरूपः, सः प्रत्यगात्मापि
परेऽक्षरे - क्षरणशून्ये परमात्मनि प्रतिष्ठितः ।।
4.10
परमेवाक्षरं प्रतिपद्यते स यो ह वै तदच्छायमशरीरमलोहितं शुभ्रमक्षरं
वेदयते यस्तु सोम्य ! सर्वज्ञस्सर्वो भवति । तदेष श्लोकः ।।
B.4.10
"	सु. - एवंभूतपरमात्मवेदनस्य फलमाह - परम् इति । अच्छायम् - छायाशब्देन तम उच्यते, अगुणमिति"
यावत् । अतएव अशरीरम् - गुणमयशरीररहितम् । अलोहितम् - लोहितशब्देन हेयं लक्ष्यते, हेयप्रतिभटमिति
यावत् । अतएव शुभ्रम् । अक्षरं वेदयते - जानाति; उपास्ते इति यावत् । स परमेवाक्षरम्-परमात्मानम्
आप्नोति इत्यर्थः । यस्तु-परमक्षरम् प्रतिपद्यते स सर्वज्ञो भवति सर्वश्च भवति-अभिलषित
सर्वरूपो भवति, कामान्नी कामरूप्यनुसंचरन् (तै.भृ. 43) इत्युक्तप्रकारेण कामरूपो भवति
इत्येतत्, अवाप्तसमस्तकामो भवति इति यावत् । तत् अक्षरमधिकृत्य, एषः-  वक्ष्यमाणः श्लोकः ।।
4.11
ज्ञानात्मा सह देवैश्च सर्वैः प्राणा भूतानि सम्प्रतिष्ठन्ति यत्र ।
शुभ्रमक्षरं वेदयते यस्तु सोम्य स सर्वज्ञः सर्वमेवाऽऽविवेशेति ।।
B.4.11
"	सु. - यस्तु विज्ञानात्मा - विज्ञानस्वरूपो जीवः । विज्ञानात्मा इत्येतावता स न विज्ञात"
इति न भ्रमितव्यम्, अव्यवहितमन्त्र एव एष हि द्रष्टा इत्यादिना विज्ञातृताऽप्युक्ता
।। सह सर्वैः इन्द्रियैः, यत्र अक्षरे सम्प्रतिष्ठितः, प्राणा भूतानि च यत्र अक्षरे,
तदक्षरं यो वेत्ति स सर्वज्ञो भवति । सर्वांश्च कामानाप्नोति । न हि ब्रह्मसुखे प्रविष्टस्य
अवशिष्येत नाम किंचित्सुखम्, सर्वमेव सुखं ब्रह्मसुखे अन्तर्गतमेव । समुद्रे गोष्पदवदिति भावः ।।
।। इति चतुर्थप्रश्नसुबोधिनी ।।
5.1
अथ हैनं शैब्यः सत्यकामः पप्रच्छ । स यो ह वै तद््भगवन् मनुष्येषु
प्रायणान्तमोंकारमभिध्यायीत, कतमं वाव स तेन लोकं जयतीति ।।
B.5.1
"	सु. - एतत् ओंकारम् - लिङ्गव्यत्ययश्छान्दसः । प्रायणान्तम् - आशरीरपातम् ।।"
5.2
तस्मै स होवाच एतद्वै सत्यकाम ! परं चापरं च ब्रह्म यदोंकारः तस्माद्विद्वान्
एतेनैवायतनेन एकतरमन्वेति ।।
B.5.2
"	सु. - तस्मै - सत्यकामाय सः - पिप्पलादः, उवाच । ओंकार इति । यत् एतत् द्विविधं परं"
ब्रह्म अपरम् ब्रह्म इति । हैरण्यगर्भान्तम् अपरं ब्रह्म, परं ब्रह्म च स्फुटम् । यद्यपि
अक्षररूपेऽस्मिन् उक्त उभयरूपता न घटेत, अथापि आलम्बनत्वात् वाचकत्वाद्वा तथा निर्देशः
। तस्मात् - उभयरूपत्वात्, आयतनेन - आलम्बनभूतेन, एतेनैव परं वा अपरं वा यथा आलम्बनम् एकतरम् अनुगच्छति ।।
5.3
स यद्येकमात्रमभिध्यायीत स तेनैव संवेदितस्तूर्णमेव जगत्यामभिसम्पद्यते।
तमृचो मनुष्यलोकमुपनयन्ते स तत्र तपसा ब्रह्मचर्येण श्रद्धया सम्पन्नो
महिमानमनुभवति ।।
B.5.3
"	सु. - तत्र प्रथमम् अपरब्रह्मोपासनं तत्फलं च आह-स इति । सः-उपासकः, एकमात्रम् - प्रणवम्,"
यद्यभिध्यायीत - तदवलम्बनम् अपरब्रह्मोपासीत, यदि इति यावत् । तेनैव-आलम्बनभूतेन प्रणवेन
विज्ञानं प्रापितः तूर्णमेव जगत्याम् अभिसम्पद्यते । तत्रापि मनुष्यलोके एनम् ऋच उपनयन्ते-प्रापयन्ति
। स तत्र - मानुषे दुराचारो न भवेत्, किन्तु तपः प्रभृतिभिः परिपूर्णः प्रकृष्टम् ऐश्वर्यं मानुषम् अनुभवति ।।
5.4
अथ यदि द्विमात्रेण मनसि सम्पद्यते, सोऽन्तरिक्षं यजुर्भिरुन्नीयते सोमलोकम् ।
स सोमलोके विभूतिमनुभूय पुनरावर्तते ।
B.5.4
"	सु. - द्विमात्रेण मनसि सम्पद्यते इति । द्विमात्रोपासनं कुर्यादित्यर्थः । यजुर्भिः"
उन्नीयते अन्तरिक्षम् । तत्र विशेषमाह-सोमलोकम् इति । तत्र च देवैश्वर्यम्, अनुभूय-प्रत्यावर्तते
। अपरब्रह्मोपासकानां सर्वेषाम् एव पुनरावृत्तिः उक्ता भवति ।।
5.5
यः पुनरेतं त्रिमात्रेणोमित्येतेनैवाक्षरेण परं पुरुषमभिध्यायीत, स तेजसि सूर्ये
सम्पन्नः यथा पादोदरस्त्वचा विनिर्मुच्यते एवं ह वै स पाप्मना
विनिर्मुक्तः स सामभिरुन्नीयते ब्रह्मलोकम् । स एतस्माज्जीवघनात् परात्परं
पुरिशयं पुरुषमीक्षते । तदेतौ श्लोकौ भवतः ।।
B.5.5
"	सु. - यः पुनरेतम् - परमपुरुषम्, त्रिमात्रेण - प्रणवेन अवलम्बनभूतेन उपास्ते, स सूर्ये"
- संगतः सन् ततः सर्प इव जीर्णया त्वचा पाप्मना विनिर्मुक्तः सामभिः ब्रह्मलोकम् - परस्य
ब्रह्मणो लोकम्, उन्नीयते । सः - उपासकः, तत्र एतस्मात् जीवघनात् - क्षरात् पुरुषात्
यः परः अक्षरः, ततोऽपि यः परः, तम् पुरिशयम्-सर्वहृदयगुहायाम् अन्तर्यामितया वर्तमानम्,
परमपुरुषम् ईक्षते । प्रणवम् अधिकृत्य, एतौ श्लोकौ भवतः ।।
5.6
तिस्रो मात्रा मृत्युमन्त्यः प्रयुक्ताः अन्योन्यसक्ता अनविप्रयुक्ताः।
क्रियासु बाह्माभ्यन्तरमध्यमासु सम्यक् प्रयुक्तासु न कम्पते ज्ञः।।
B.5.6
"	सु. - प्रणवस्य याः, तिस्रो मात्राः - ताः चेत् मात्रा मात्राविवेचनशून्येन अन्योन्यसक्ताः"
अनविप्रयुक्ताश्च - प्रयुक्ताः स्युः - अतिद्रुतोच्चारणतः मिथः संयुक्ताविलम्बोच्चारणतोऽत्यन्तविप्रकृष्टाश्च
यदि प्रयुक्ताः स्युः तदा, प्रयोक्तुः मृत्युमत्यः - मृत्युप्रदाः, अनर्थप्रदा भवन्ति
।  ताश्चेत् कायिकवाचिकमानसिकासु तिसृषु क्रियासु सम्यक्प्रयुक्ताः स्युः तदानीं प्रयोक्ता,
ज्ञः - विवेचनवान्, न कम्पने-न च्यवते ।।
5.7
"ऋग्भिरेतं यजुर्भिरन्तरिक्षं सामभिर्यत्तत् कवयो वेदयन्ते । 	"
तमोंकारेणैवायतनेनान्वेति विद्वान् यत्तच्छान्तमजरममृतमभयं परं चेति
।। इति पञ्चमः प्रश्नः।।
B.5.7
"	सु. - एकमात्रप्रणवकरणकापरब्रह्मोपासकः, एतम् - मनुष्यलोकम्, द्विमात्रप्रणवकरणकापरब्रह्मोपासको,"
यजुर्भिः अन्तरिक्षलोकम्, त्रिमात्रप्रणवकरणकपरब्रह्मोपासको, विद्वान् तेनैव, ओंकारेणान्वेति-प्राप्नोति
। किम्? यत्कवयः-क्रान्तदर्शिनः सूरयो, वेदयन्ते-सदा पश्यन्ति । यत्् शान्तम्-ऊर्मिषट्करहितम्,
अजरममृतमभयम्-जरामरणभयवर्जितं मुक्तप्रायम् ।।
।। इति पञ्चमप्रश्नसुबोधिनि ।।
6.1
अथ हैनं सुकेशा भारद्वाजः पप्रच्छ । भगवन् ! हिरण्यनाभः कौसल्यो राजपुत्रो
मामुपेत्यैनं प्रश्नमपृच्छत षोडशकलं भारद्वाज ! पुरुषं वेत्थ इति  । तमहं
कुमारम् अब्रुवम् नाहमिमं वेद; यद्यहमिमवेदिषम् कथं ते नावक्ष्यमिति ।
समूलो वा एष परिशुष्यति, योऽनृतमभिवदति । तस्मान्नार्हाम्यनृतं वक्तुम् । स
तूष्णीं रथमारुह्य प्रवव्राज । तं त्वा पृच्छामि, क्वासौ पुरुष इति ।।
6.2
तस्मै स होवाच । इहैवान्तश्शरीरे सोम्य स पुरुषः, यस्मिन्नेताः षोडशकलाः
प्रभवन्तीति ।।
B.6.2
"	सु. - एताः - वक्ष्यमाणाः, षोडशकलाः यस्मिन् प्रभवन्ति - आविर्भवन्ति, यस्माद्विभज्यन्त"
इति यावत् । स पुरुष इहैव शरीरे - यत्रैव जीवघनः तत्रैवायमपि इत्यर्थः ।
"	ननु शरीरे चेदयम् अनेन जीवघनेनैव भाव्यम् । मैवम् ; जीवघनात्परात्परम् पुरिशयमिति ततो"
भेदो हि स्फुटतरं श्रावितः प्राक् । पुरि शरीरे शेते, तथापि जीवघनात् अन्योऽयम् इति ततोऽवगम्यते ।।
6.3
स ईक्षांचक्रे । कस्मिन्नहमुत्क्रान्त उत्क्रान्तो भविष्यामि, कस्मिन् वा प्रतिष्ठिते
प्रतिष्ठास्यामीति1 ।।
B.6.3
"	सु. - षोडशकलाप्रभवत्वम् उपपादयति - योऽयम्; अधुनान्तःशरीरे अन्तर्यामितया अवस्थितः,"
स एवायं पुरा, ईक्षांचक्रे - पर्यालोचितवान् । किमिति उच्यते । अहमभितः सर्वदैव व्याप्तो
हि अपरिच्छिन्नः, सोऽहं स्वत उत्क्रमणशून्यः, स्वतः परिमितदेशाधारकप्रतिष्ठाशून्यश्च
। अथापि कस्मिन्नुत्क्रान्त उत्क्रान्तो भविष्यामि कस्मिन्प्रतिष्ठिते, प्रतिष्ठितो
भविष्यामि । किं द्वारा  ममोत्क्रान्तिप्रतिष्ठादिकं शरीरभूतचेतनाचेतनद्वारा मुख्यं
सम्भवद्विहरणविशेष एव।। 6.4
स प्राणमसृजत प्राणाच्छ्रद्धां खं वायुर्ज्योतिरापः पृथिवीन्द्रियम्
मनोऽन्नमन्नाद्वीर्यं तपो मन्त्राः कर्म लोका लोकेषु च नाम च ।।
B.6.4
"	सु. - एवं विहरणं संकल्प्य विहरणोपकरणमिदं सर्वम् असृजत् इत्याह - यद्यपि जीवस्य साक्षात्"
विहरणोपकरणताऽस्ति शरीरत्वाविशेषात्, सम्भवति च संकल्पितम् उत्क्रमणं प्रतिष्ठितं च
तत एव, स हि कर्मणा कुतश्चित् उत्क्रामति क्वचित्तिष्ठति च, तथाऽपि तस्य स्वरूपतः सृज्यत्वासम्भवात्, उत्क्रमणादेः स्वतः
तस्मिन् असम्भवात् प्राणसम्बन्धायत्तत्वात् तस्य स प्राणमसृजत इत्युक्तम् । प्राणविशिष्ट
जीवद्वारोत्क्रमणादिविहरणं स्वस्य सम्पादयन् प्राणमसृजत इत्यर्थः । प्राणात् श्रद्धाम्
तत्तत्फलाधायककर्मसु श्रद्धाम् असृजत् । असत्त्यां तस्यां देहाद्देहान्तरं प्रति ; उत्क्रमणादिविहरणस्यैव
अनिष्पत्तेः । तदेवं प्राणादिषोडशकलाप्रभवहेतुत्वात् स्वशरीरभूतचेतनाचेतनद्वारा तत्तद्विशिष्टत्वाच्च
। अयमेव षोडशकलः पुरुष उच्यत इति भावः ।।
6.5
स यथेमा नद्यस्स्यन्दमानास्समुद्रायणास्समुद्रं प्राप्यास्तं गच्छन्ति, भिद्येते तासां
नामरूपे, समुद्र इत्येवं प्रोच्यते-एवमेवास्य परिद्रष्टुरिमाष्षोडशकलाः पुरुषायणाः
पुरुषं प्राप्यास्तं गच्छन्ति ; भिद्येते तासां नामरूपे, पुरुष इत्येवं प्रोच्यते।स
एषोकलोऽमृतो भवति । तदेष श्लोकः।।
B.6.5
"	सु. - अथ अस्यैव सर्वकलालयाधिष्ठानत्वेनाकलत्वमप्याऽह - स यथेमाः - प्रसिद्धा गङ्गाद्याः,"
नद्यः समुद्रायणाः - समुद्र एव अयनम्, प्राप्यस्थानम्-पर्यवसानस्थानं यासां ताः, समुद्रं
प्राप्यास्तम् - अदर्शनं गच्छन्ति । भिद्येते तासां नामरूपे । सत्यपि वस्तुस्वरूपे पृथिग्विवेचनासम्भवेन
समुद्र इत्येव व्यवहारगोचरतां यान्ति । एवमेवास्य परिद्रष्टुः जीवस्य भोगोपकरणभूता,
इमाः - प्राणाद्याः, कलाः पुरुषायणाः - पुरुष एव सर्वात्मा अयनमाधारः पर्यवसानभूमिर्यासां
तथाविधाः, प्रलये पुरुषं तमेव स्वाविर्भावास्पदं प्राप्य अदर्शनं गच्छन्ति । अपगच्छतश्च
तासां नामरूपे । पुरुष इत्येव व्यपदेशभाजः तदा भवन्ति । अतः तदानीम् एषः परमपुरुषः अकल
इत्युच्यते । अमृत भवति - शरीरद्वाराऽपि जन्ममरणादिव्यवहारानर्हो भवति । तत् - ईदृशं
परमपुरुषतत्त्वम् अधिकृत्य, एषः - वक्ष्यमाणः, श्लोकः प्रवृत्तो भवति ।।
6.6
अरा इव रथनाभौ कला यस्मिन् प्रतिष्ठिताः ।
तं वेद्यं पुरुषं वेद मा वो मृत्युः परिव्यथा इति ।।
B.6.6
"	सु. - अारा इव रथनाभौ, प्राणादयः सकलाः कलाः यस्मिन्-पुरुषे परस्मिन्, प्रतिष्ठिताः"
- यदेकाधारकाः कला इत्यर्थः । एतेन जीवघनात् वैलक्षण्यं व्यज्यते । स हि कलानां वशगः
भोक्ता च, अयं तु तन्निर्वाहक इति । तं वेद्यम् - मुमुक्षुभिः, पुरुषं वेद - विजानीयात्
। एवं मदुक्तप्रकारेण विजानताम्, वः मृत्युः संसाररूपः परितो व्यथाम्, मा कुर्यादित्यर्थः
। यद्वा - स एतस्माज्जीवघनात्परात्परं पुरिशयं पुरुषम् ईक्षते (प्र.उ.5-5) इत्यत्र प्रस्तुतो
जीवघनो यश्च प्रस्तुतः, ततः परात्परः पुरिशयः पुरुषः तयोः मिथो यदन्तरं तदवगमयितुम्
अयं प्रश्नः प्रवर्तते । तत्र प्रतिवचनतश्चेत् अनन्तरम् अवगम्यते, यददृष्टात् प्राणादिषोडशकलानाम्
उदयः, यश्चासां भोक्ता, सोऽयं षोडशकलो जीवघनः । ततः परात्परः पुरिशयः पुरुष इति । वचनार्थस्त्वेवं
नेयः । यस्यां पुरि शरीरे परात्परः पुरुषः शेते, इहैव शरीरे अन्तः षोडशकलः पुरुषोऽपि;
परं तु वक्ष्यमाणाः षोडशकला यस्मिन् प्रभवन्ति-स्वकार्यम् आधातुं समर्था भवन्ति सोऽयं
प्राणादिषोडशकलानां भोक्ता, तत उच्यते षोडशकला इत्युक्तं भवति । स च जीवघनः । स ईक्षांचक्रे
- कस्मिन् अहम् उत्क्रान्ते उत्क्रान्तो भविष्यामि इति। यद्यपि स्वयं चेतनः कर्ता च
। अथाऽपि कर्मनियन्त्रितोऽयं प्रलये अस्तोपकरण उत्क्रमणादिषु कार्येषु सहायमेकम् आकाङ्क्षते
स्म, आकाङ्क्षया च प्राणादिकम् असृजत् । अदृष्टद्वारा सृष्टौ कर्तृत्वं बोध्यम् । अयं
हि अनीश्वरः। एतत् प्रारब्धबलेन प्राणादिसर्वम् उदभूत् इति तु तदाश्यः । ततश्च अयं षोडशकलो
जीवघन इति उपदिष्टं भवति । अथ अस्मात् अत्यन्तविलक्षण आसां कलानां लयस्थानमकलः पुरुष
इत्युच्यते - यथा इति । शिष्टं पूर्ववत् ।
6.7
तान् होवाच - एतावदेवाहमेतत् परं ब्रह्म वेद, नातः परमस्तीति ।।
B.6.7
"	सु. - तान् - षडपि शिष्यान् उवाच पिप्पलादः । एतत्परं ब्रह्म अधिकृत्य, अहमेतावदेव"
जानामि । एतावदेवाहं जानामि इत्युक्तिमात्रेण ज्ञातव्यम् अवशिष्यत इति न शंक्यम् इत्याशयेन
आह - नातः परमस्तीति । इतोऽपि
ज्ञातव्यम् अपरं न अवशिष्यत इत्यर्थः । ब्रह्म तु स्वरूपतौ गुणश्च अपरिच्छिन्नम्, तत्
सर्वांशेन तस्य ज्ञानमिति तु असम्भावितम् । यदि कश्चिन्मन्येत निरवशेषं ब्रह्म जानामि
इति स भ्रान्त एव । तन्मयोक्तं ब्रह्माधिकृत्य एतावदेव अहं जानामि इति । तत् ज्ञातव्यं
न अवशिष्यत इति भावः । एतत् ब्रह्माधिकृत्य, नेतः परमस्तीति एतावदेवाहं जानामि इति वा
अन्वयः । विविच्य तत्स्वरूपरूपगुणादिकं साकल्येन इदमित्थम् इति निरूपयितुं केनाऽपि
न शक्येत, तदहं परंब्रह्माधिकृत्य इतः परं न किञ्चिदित्येव जानामि, अपरिच्छिन्नतया जानामि
इति यावत् । अपरिच्छिन्नतया ज्ञानमेवास्मिन् विषये साकल्येन ज्ञानमिति भावः।
6.8
ते तमर्चयन्तः त्वं हि नः पिता योऽस्माकमविद्यायाः परं पारं तारयसीति ।
नमः परमऋषिभ्यो नमः परमऋषिभ्यः ।।
B.6.8
"	सु. - ते भारद्वाजादयः शिष्याः, तम्-गुरुम् पिप्पलादम्, अर्चयन्तः - प्रणिपातादिभिः"
पूजयन्तः अवोचन् किमिति ? त्वं हि नः पिता - यस्तु बीजप्रदः स केवलं जरामरणादिभूयिष्ठं
शरीरमात्रं प्रयच्छति, ततोऽपि त्वं जरामरणादिभयविवर्जितविज्ञानजन्मप्रदः ततोऽपि महत्तरः
। पिता - पूज्यतमो, नः योऽस्माकम् अविद्यायाः परं पारं तारयसि इति । शान्त्यर्थं पठ्यते
- नमः परमऋषिभ्यः इति आदरात् द्विरुक्तिः ।।
। इति षष्ठप्रश्नसुबोधिनी ।
।। इति श्रीमद््भगवत्सहजानन्दचरणकमलपरिचर्यापरायणपरमहंसवर्ययोगिराज श्रीगोपालानन्दस्वामिविरचितं
प्रश्नोपनिषद्भाष्यम् समाप्तम् ।।