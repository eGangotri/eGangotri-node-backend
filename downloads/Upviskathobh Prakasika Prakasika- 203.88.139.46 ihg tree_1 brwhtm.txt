1.1.1
उशन् ह वै वाजश्रवसः सर्ववेदसं ददौ ।
तस्य ह नचिकेता नाम पुत्र आस ।। 1 ।।
B.1.1.1
प्रकाशिका
(श्रीरङ्गरामानुजमुनिविरचिता)
"अतसीगुच्छसच्छायमञ्चितोरस्स्थलं श्रिया ।"
"अञ्जनाचलशृङ्गारमञ्जलिर्मम गाहताम्1 ।।"
"व्यासं लक्ष्मणयोगीन्द्रं प्रणम्यान्यान् गुरूनपि ।"
"व्याख्यास्ये विदुषां प्रीत्यै कठवल्लीं यथामति ।।"
"उशन् ह वै वाजश्रवसः इति - उशन् - कामयमानः । वश-कान्तौ (धा.पा.1080) इत्यस्मात् शतरि"
ग्रहिज्या (पा.सू.6-1-16) इत्यादिना सम्प्रसारणम्। ह वै इति वृत्तार्थस्मरणार्थौ निपातौ । फलम् इति शेषः ।
वाजश्रवसः - वाजेन - अन्नेन दानादिकर्मभूतेन, श्रवः - कीर्तिः यस्य, स वाजश्रवाः । तस्यापत्यं
वाजश्रवसः । रूढि2र्वा वाजश्रवाः इति । स किल ऋषिः विश्वजिता सर्वस्वदक्षिणेन यजमानः
तस्मिन् क्रतौ सर्ववेदसम् - सर्वस्वम्, ददौ  दत्तवान् इत्यर्थः । उशन्  इत्यनेन कर्मणः
काम्यत्वात् दक्षिणासाद्गुण्यम् आवश्यकमिति सूच्यते। आस - बभूव । छन्दस्युभयथा (पा.सू.3-4-117)
इति लिटः सार्वधातुकत्वात् स्वस्तये तार्क्ष्यम्3 (ऋग्वेद 10-178-1) इत्यादिवत् अस्तेर्भूभावाभावः ।।
1.1.2
तँ ह कुमारँ सन्तं दक्षिणासु नीयमानासु श्रद्धाऽऽविवेश । सोऽमन्यत ।। 2 ।।
B.1.1.2
"प्र. - तं ह कुमारं सन्तम् इति । तम् - नचिकेतसं, कुमारं सन्तम् - बालमेव सन्तं, ऋत्विग्भ्यो"
दक्षिणासु गोषु नीयमानासु सतीषु श्रद्धा -
आस्तिक्यबुद्धिः पितुर्हितकामप्रयुक्ता आविवेश - आविष्टवती ।।
[दक्षिणासु इति वचनविचारः]
"यद्यपि यत् आनति1करं द्रव्यं, तत् दक्षिणा इत्युच्यते । एका चासौ क्रतावानतिरिति तदुपाधिको"
दक्षिणाशब्दः एकवचनान्ततामेव लभते । अत एव भूनामक एकाहक्रतौ, तस्य धेनुर्दक्षिणां
(पू.मी.विषयवाक्यम् 10-3-56) इत्यत्र कृत्स्नस्य गवाश्वादेः प्रकृतस्य1 दाक्षिण्यस्य निवृत्तिः इति तस्य
धेनुरिति गवाम' (पू.मी.10-3-19) इति दाशमिकाधिकरणे स्थितम् । तथापि दक्षिणाशब्दोऽयं
भूतिवचनः2 । स च कर्मापेक्षयापि प्रवर्तते, अस्मिन् कर्मणि इयं भूतिः इति । कर्तुरपेक्षयापि
प्रवर्तते, अस्मिन् कर्मणि अस्य पुरुषस्य इयं भूतिः इति । ततश्च ऋत्विग्बहुत्वापेक्षया
दक्षिणाबहुत्वसम्भवात् दक्षिणासु इति बहुवचनम् उपपद्यते । अत एव ऋतपेये औदुम्बरस्सोमचमसो 2
दक्षिणा, सप्रियाय सगोत्राय ब्रह्मणे देयः इत्यत्र वाक्यतापक्षे3 ब्रह्मभागमात्रेऽपि
दक्षिणाशब्दस्य अवयवलक्षणामन्तरेण मुख्यत्वोपपत्तेः तन्मात्रबाध इत्युक्तं दशमे, यदि
तु ब्रह्मणस्तदूनं तद्विकारस्यात् (पू.मी.10-3-69) इत्यधिकरणे । ततश्च क्रत्वपेक्षया
दक्षिणैक्येऽपि ऋत्विगपेक्षया दक्षिणाभेदसम्भवात्, दक्षिणासु इति बहुवचनस्य नानुपपत्तिः इति द्रष्टव्यम् ।।
1.1.3
पीतोदका जग्धतृणा दुग्धदोहा निरिन्द्रियाः ।
अनन्दा नाम ते लोकास्तान् स गच्छति ता ददत् ।। 3 ।।
B.1.1.3
"प्र. - श्रद्धाप्रकारमेव दर्शयति - पीतोदका इति । पीतमुदकं याभिः ताः पीतोदकाः । जग्धं"
- भक्षितं तृणं याभिः, ताः जग्धतृणाः, दुग्धः दोहः क्षीराख्यो याभिः ताः दुग्धदोहाः,
निरिन्द्रियाः - अप्रजननसमर्थाः, जीर्णाः-निष्फलाः इति यावत् । या एवम्भूता गावः, ता
ऋत्विग्भ्यो दक्षिणबुद्ध्या ददत् - प्रयच्छन्, अनन्दाः - असुखाः, ते - शास्त्रसिद्धाः
लोकाः सन्ति, नाम - खलु, तान् सः - यजमानो गच्छति । एवम् अमन्यत इत्यर्थः ।।
1.1.4
स होवाच पितरं, तत ! कस्मै मां दास्यसीति ।
द्वितीयं तृतीयं तं होवाच मृत्यवे त्वा ददामीति ।। 4 ।।
B.1.1.4
"प्र. - सहोवाच पितरम् इति । दीयमानदक्षिणावैगुण्यं मन्यमानः नचिकेताः स्वात्मदानेनापि"
पितुः क्रतुसाद्गुण्यमिच्छन्, आस्तिकाग्रेसरः पितरमुपगम्य उवाच - तत - हे तात ! कस्मै
ऋत्विजे दक्षिणार्थं, मां दास्यसीति। स
एवमुक्तेनापि पित्रा उपेक्ष्यमाणो द्वितीयं तृतीयमपि पर्यायं कस्मै मां दास्यसि इति
उवाच - तं होवाच । बहु1 निर्बध्यमानः पिता कुपितः तम् - पुत्रम्, मृत्यवे त्वा ददामि इति उक्तवान् ।।
1.1.5
बहूनामेमि प्रथमो बहूनामेमि मध्यमः ।
किं स्वित् यमस्य कर्तव्यं यन्मयाऽद्य करिष्यति ।। 5 ।।
B.1.1.5
"प्र. - एवमुक्तोऽपि पुत्रः, विगतसाध्वस1शोकः, पितरमुवाच बहूनामेमि इति। सर्वेषां मृत्युसदनगन्तॄणां"
पुरतो मध्ये वा गच्छामि, 1न तु1 पश्चात् । मृत्युसदनगमने न कोऽपि मम विचार इचि भावः
। किं तर्हि ? इत्यत्राह - किं स्विद्यमस्य इति। मृत्युर्यदद्य मया करिष्यति; तत् तादृशं
यमस्य कर्तव्यं किं वा? पूर्णकामस्य मृत्योः मादृशेन बालिशेन किं प्रयोजनं स्यात् ?
येन ऋत्विग्भ्य इव तस्मै मदर्पणं सफलं स्यात्। अतः एतदेव अनुशोचामि इति भावः ।।
1.1.6
अनुपश्य यथा पूर्वे प्रतिपश्य तथाऽपरे ।
सस्यमिव मर्त्यः पच्यते सस्यमिवाऽऽजायते पुनः ।। 6 ।।
B.1.1.6
"प्र. - साध्वसरोषावेशहीनम् ईदृशं पुत्रवाक्यं श्रुत्वा, क्रोधावेशात् मया मृत्यवे त्वा"
ददामि इत्युक्तम् । न ईदृशं पुत्रं मृत्यवे दातुमुत्सहे इति पश्चात्तप्तहृदयं पितरमालोक्य
उवाच - अनुपश्य इति । पूर्वे - पितामहादयः यथा मृषावादं विनैव स्थिताः, यथा च अपरे साधवः
अद्यापि तिष्ठन्ति; तान् अन्वीक्ष्य तथा वर्तितव्यम् इति भावः । सत्यमिव इति । मर्त्यः
सस्यमिव अल्पेनापि कालेन जीर्यति1 । जीर्णश्च मृत्वा सस्यमिव पुनः आजायते । एवमनित्ये
जीवलोके किं मृषाकरणेन?
पालय सत्यम्, प्रेषय मां मृत्यवे, इति भावः ।
1.1.7
वैश्वानरः प्रविशत्यतिथिर्ब्राह्मणो गृहान् ।
तस्यैतां शान्तिं कुर्वन्ति हर वैवस्वतोदकम् ।। 7 ।।
"B.1.1.7"
"प्र. - एवमुक्त्वा प्रेषितः, प्रोषितस्य मृत्योर्द्वारि तिस्रो रात्रीः अनश्नन् उवास।"
ततः प्रोष्य आगतं यमम्, द्वार्स्थाः वृद्धाः ऊचुः, - वैश्वानरः प्रविशति इति। साक्षादग्निरेव
अतिथिर्ब्राह्मणस्सन् गृहान् प्रविशति । तस्य - अग्नेः, एताम् - पाद्यासनदानादिलक्षणां
शान्तिं कुर्वन्ति सन्तः, तदपचारेण दग्धा मा भूम इति । अतः हे वैवस्वत ! नचिकेतसे पाद्यार्थमुदकं हर - आहर इत्यर्थः।।
1.1.8
आशाप्रतीक्षे सङ्गतँ सूनृताञ्च इष्टापूर्ते पुत्रपशूँश्च सर्वान् ।
एतद्वृङ्क्ते पुरुषस्याल्पमेधसो यस्यानश्नन् वसति ब्राह्मणो गृहे ।। 8 ।।
B.1.1.8
"प्र. - अकरणे प्रत्यवायं च दर्शयन्ति स्म - आशाप्रतीक्षे इति । यस्य अल्पमेधसः - अल्पप्रज्ञस्य,"
पुरुषस्य गृहे अनश्नन् - अभुञ्जानः, अतिथिर्वसति, तस्य आशाप्रतीक्षे - कामसंकल्पौ ।
यद्वा, अनुत्पन्नवस्तुविषयेच्छा - आशा; उत्पन्नवस्तुप्राप्तीच्छा - प्रतीक्षा । सङ्गतम्
- सत्सङ्गमम् । सूनृताम् - सत्यप्रियवाचम्। इष्टापूर्ते - इष्टं यागादि, पूर्तं खातादि
। पुत्रान् पशूंश्च, एतत् अनशनरूपं पापं वृङ्क्ते - वर्जयति - नाशयति इत्यर्थः । वृजि
- वर्जने (धा.पा.1029) रुधादित्वात् श्नम् । वृजि - वर्जने (धा.पा.1029) इत्यस्माद्धातोर्वा
इदितो नुम्1 । अदादित्वात् शपो लुक् ।।
1.1.9
तिस्रो रात्रीर्यदवात्सीर्गृहे मेऽनश्नन् ब्रह्मन्नतिथिर्नमस्यः ।
"मस्तेऽस्तु ब्रह्मन् स्वस्ति मेऽस्तु तस्मात् प्रति त्रीन् वरान् वृणीष्व ।। 9।।"
B.1.1.9
"प्र. - एवं वृद्धैः उक्तो मृत्युः नचिकेतसम् उवाच - तिस्रो रात्रीर्यदवात्सीः इति।"
मे गृहे - यस्माद्धेतोः, हे ब्रह्मन् ! नमस्कारार्होतिथिः त्वं तिस्रो रात्रीः - अभुञ्जान
एव अवात्सीः इत्यर्थः । नमस्ते इति । स्पष्टोऽर्थः ।। तस्मात् इति - तस्माद्धेतोः मह्यं
स्वस्ति यथा स्यादित्येवमर्थं त्रीन् वरान् प्रति - उद्दिश्य, वृणीष्व-
प्रार्थयस्व1 । तव लिप्साभावेऽपि मदनुग्रहार्थम् अनशनरात्रिसमसंख्याकान् त्रीन् वरान्
वृणीष्व  इति भावः2।।
1.1.10
शान्तसंकल्पः सुमना यथा स्याद्वीतमन्युर्गौतमो माऽभि मृत्यो !
"त्वत्प्रसृष्टं माऽभिवदेत् प्रतीत एतत् त्रयाणां प्रथमं वरं वृणे ।।10।।"
B.1.1.10
"प्र. - एवं प्रार्थितो नचिकेतास्त्वाह - शान्तसंकल्पः इति । हे मृत्यो ! मत्पुत्रो"
यमं प्राप्य किं करिष्यति ? इति मद्विषयचिन्तारहितः प्रसन्नमनाः माऽभि - मां प्रति
मम पिता गौतमः,1 वीतमन्युः - वीतरोषश्च  यथा स्यादित्यर्थः । किञ्च त्वत्प्रसृष्टम्
इति । त्वया गृहाय प्रेषितं  मा अभि - मां प्रति, प्रतीतः - यथा पूर्वं
प्रीतस्सन् वदेत् । यद्वा, अभिवदेत् - आशिषं 1प्रयुङ्क्ताम्1 । अभिवदति नाभिवादयते इति
स्मृतिषु अभिवदनस्य आशीर्वादे प्रयोगात् । एतदिति - स्पष्टोऽर्थः।।
1.1.11
यथा पुरस्ताद्भविता प्रतीत औद्दालकिरारुणिर्मत्प्रसृष्टः (ष्टम्)।
सुखँ, रात्रीः शयिता वीतमन्युः त्वां (द?) द्दशिवान्  मृत्युमुखात् प्रमुक्तम् ।। 11 ।।
B.1.1.11
"प्र. - एवमुक्तो मृत्युः प्रत्युवाच - यथा पुरस्तात् इति । यथापूर्वं त्वयि हृष्टो"
भविता । औद्दालकिरारुणिः मत्प्रसृष्टः उद्दालक एव औद्दालकिः, अरुणस्य अपत्यम् आरुणिः;
द्व्यामुष्यायणो1 वा । उद्दालकस्य अपत्यम्, अरुणस्य गोत्रापत्यं इति वाऽर्थः। मत्प्रसृष्टः
- मदनुज्ञातः मदनुगृहीतस्सन्, मदनुग्रहादित्यर्थः । सुखम् इति - त्वयि विगत1 मन्युस्सन्
उत्तरा अपि रात्रीः सुखं शयिता । लुट्, सुखनिद्रां प्राप्स्यतीति यावत्। दृशिवान् -
दृष्टवान् सन्नित्यर्थः । क्वसन्तोऽयं शब्दः, दृशेश्चेति वक्तव्यम् (वा. 44-52, सू. 3099)
इति क्वसोरिट्। छान्दसो द्विर्वचनाभावः । मत्प्रसृष्टम् इति द्वितीयान्तपाठे मत्प्रेषितं2 त्वाम् इति योजना ।।
1.1.12
स्वर्गे लोके न भयं किञ्चनास्ति न तत्र त्वं न जरया बिभेति ।
उभे तीर्त्वा अशनायापिपासे शोकातिगो मोदते स्वर्गलोके ।। 12 ।।
B.1.1.12
"प्र. - नचिकेता वरं द्वितीयं प्रार्थयते - स्वर्गे लोके इत्यादिना मन्त्रद्वयेन।"
अत्र स्वर्गशब्दो मोक्षस्थानपरः । यथा च एतत् तथा उत्तरत्र वक्ष्यते । न तत्र त्वं,
न जरया बिभेति । हे मृत्यो ! त्वं तत्र न प्रभवसि । जरायुक्तस्सन् न बिभेति । जरातो
न बिभेति । तत्र वर्तमानः पुरुषः इति शेषः । उभे इति । अशनाया - बुभुक्षा । अत्रापि
स्वर्गशब्दः मोक्षस्थानपरः ।।
1.1.13
स त्वमग्निं स्वर्ग्यमध्येषि मृत्यो प्रब्रूहि तँ श्रद्धधानाय मह्यम् ।
स्वर्गलोका अमृतत्त्वं भजन्ते एतत् द्वितीयेन वृणे वरेण ।। 13 ।।
B.1.1.13
"प्र. - स त्वम् इति । पुराणादिप्रसिद्धसार्वज्ञ्यः त्वं स्वर्गप्रयोजन1कमग्निं जानासि"
। स्वर्गादिभ्यो यद्वक्तव्यः इति प्रयोजनम् इत्यर्थे यत् । स्थण्डिलरूपाग्नेः स्वर्गप्रयोजनकत्वञ्च
उपासनाद्वारेति उत्तरत्र स्फुटम् । श्रद्धधानाय - मोक्षश्रद्धावते; स्वर्गलोकेन तव किं
सिद्ध्यति ? इत्यत्राह - स्वर्गलोका इति । स्वर्गे लोको येषां ते -परमपदं प्राप्ता इत्यर्थः
। परञ्ज्योतिरुपसम्पद्य स्वेन रूपेणाभिनिष्पद्यते (छां.उ.8-12-2) इति देशविशेषविशिष्टब्रह्मप्राप्तिपूर्वकत्वात्
स्वरूपाविर्भावलक्षणमोक्षशब्दितामृतत्वस्येति भावः । एतत् इति । स्पष्टम्
।।
1.1.14
प्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।
अनन्तलोकाप्तिमथो प्रतिष्ठां विद्धि त्वमेतन्निहितं 1 गुहायाम् ।। 14 ।।
B.1.1.14
"प्र. - एवमुक्तो मृत्युराह - प्र ते ब्रवीमि इति । प्रार्थितवते तुभ्यं प्रब्रवीमि।"
व्यवहिताश्च3 (पा.सू.1-4-82) इति व्यवहितप्रयोगः । मे - मम उपदेशात्, जानीहि इत्यर्थः
। ज्ञानस्य फलं दर्शयति - स्वर्ग्यमग्निम् इति । अनन्तस्य - विष्णोः लोकः, तत्प्राप्तिम्
। तद्विष्णोः परमं पदम् (क.उ.3-9) इति उत्तरत्र वक्ष्यमाणत्वात् । अथो - तत्प्राप्त्यनन्तरं
प्रतिष्ठाम् - अपुनरावृत्तिं च; लभते इति शेषः । तज्नज्ञास्य ईदृशसामर्थ्यं कथं सम्भवति
? इति मन्यमानं प्रत्याह विद्धि इति । ब्रह्मोपासनाङ्गतया एतज्ज्ञानस्य मोक्षहेतुत्वलक्षणम्
एतत्स्वरूपं गुहायां निहितम् अन्ये न जानन्ति । त्वं जानीहि इति भावः ।
"यद्वा - ज्ञानार्थकस्य1 विदेः लाभार्थकत्वसम्भवात्1 अग्निं प्रजानन् त्वम्"
अनन्तलोकाप्तिं प्रतिष्ठां लभस्व इत्युक्ते हेतुहेतुमद्भावः2 सिद्धो भवति । प्रजानन्
। लक्षणहेत्वोः -(पा.सू.3-2-126) इति शतृप्रत्ययः ।।
1.1.15
लोकादिमग्निं तमुवाच तस्मै या इष्टका यावतीर्वा यथा वा ।
स चापि तत्प्रत्यवदद्यथोक्तमथास्य मृत्युः पुनराह तुष्टः ।। 15 ।।
B.1.1.15
"प्र. - अनन्तरं श्रुतिवाक्यम् - लोकादिमग्निम् इति । लोकस्य आदिम्-"
हेतुम्; स्वर्ग्यमिति यावत् । तमग्निमुवाच इति । यल्लक्षणाः इष्टकाश्चेतव्याः, यत्संख्याकाः,
येन प्रकारेण चेतव्याः, तत् - सर्वम् उक्तवानित्यर्थः । यावतीः3 इति पूर्वसवर्णः छान्दसः।
स चापि इति । स च नचिकेताः, तत् - श्रुतं1 सर्वं तथैव अनूदितवान् इत्यर्थः । अथास्य
इति । ष्यस्य ग्रहणसामर्थ्यदर्शनेन सन्तुष्टस्सन् मृत्युः पुनरपि उक्तवान् इत्यर्थः ।।
1.1.16
तमब्रवीत् प्रीयमाणो महात्मा वरं तवेहाद्य ददानि (मि) भूयः ।
तवैव नाम्ना भविताऽयमग्निः सृंकाञ्चेमामनेकरूपां गृहाण ।।16 ।।
B.1.1.16
"प्र. - तमब्रवीत् इति । सन्तुष्यन् महामनाः मृत्युः नचिकेतसम् अब्रवीत्। पुनः चतुर्थं"
वरं ददानि - प्रयच्छानीति किं तत् ? तत्राह - तवैव नाम्ना इति । मया उच्यमानोऽग्निः
तवैव नाम्ना - नाचिकेतः इति प्रसिद्धो भविता। किञ्च विचित्रां सृंकाम् - शब्दवती रत्नमालां
स्वीकुरु इत्यर्थः ।।
1.1.17
त्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।
ब्रह्मजज्ञं देवमीड्यं विदित्वा निचाय्येमाँ शान्तिमत्यन्तमेति ।। 17।।
B.1.1.17
"प्र. - पुनरपि कर्म प्रस्तौति1  - त्रिणाचिकेत इति । त्रिणाचिकेतः - अयं वाव यः पवते"
(तै.ब्रा.3-11-7) इत्याद्यनुवाकत्रयाध्यायी1 । त्रिकर्मकृत् - यजन - अध्ययन - दानकृत्,
पाकयज्ञ - हविर्यज्ञ - सोमयज्ञ - कृद्वा, त्रिभिः - अग्निभिः, त्रिरनुष्ठितैरग्निभिः
[हेतुभिः?] सन्धिम् - परमात्मोपासनेन सम्बन्धम्, एत्य - प्राप्य, जन्ममृत्यू तरति इत्यर्थः
। करोति तत् येन पुनर्न जायते (क.उ.1-19) इत्यनेन ऐकार्थ्यात् । एवमेव हि अयं मन्त्रः
त्रयाणामेव चैवम् (ब्र.सू.1-4-6) इति सूत्रे व्यासार्यैः विवृतः । त्रिभिरेत्य सन्धिमिति
निर्दिष्टम् अङ्गिभूतं परमात्मोपासनमाह - ब्रह्मजज्ञम् इति । अयं मन्त्रः2 विशेषणाच्च
(ब्र.सू.1-2-12) इति सूत्रभाष्ये, ब्रह्मजज्ञः - जीवः । ब्रह्मणो जातत्वात् ज्ञत्वाच्च।
तं देवमीड्यं विदित्वा  - जीवात्मानम् उपासकं ब्रह्मात्मकत्वेनावगम्य इत्यर्थः
इति विवृतः । देवशब्दस्य परमात्मवाचितया जीवपरयोश्च ऐक्यासम्भवात्, अत्रत्य देवशब्दस्य
परमात्मात्मकत्वपर्यन्तोऽर्थः इति भाष्याभिप्रायः। निचाय्येति  निचाय्य- ब्रह्मात्मकं
स्वात्मानं साक्षात्कृत्य । इमां त्रिकर्मकृत्तरति इति पूर्वमन्त्र2 निर्दिष्टां संसाररूपानर्थशान्तिम् एति इत्यर्थः ।
1.1.18
त्रिणाचिकेतस्त्रयमेतत् विदित्वा य एवं विद्वांश्चिनुते नाचिकेतम् ।
स मृत्युपाशान् पुरतः प्रणोद्य शोकातिगो मोदते स्वर्गलोके ।। 18।।
B.1.1.18
"प्र. - त्रिणाचिकेत इति । त्रिणाचिकेतः; उक्तार्थः । त्रयमेतत् विदित्वा ब्रह्मजज्ञं"
देवमीड्यम् इति मन्त्रनिर्दिष्टं ब्रह्मस्वरूपं, तदात्मकस्वात्मस्वरूपं, त्रिभिरेत्य
सन्धिम् इति निर्दिष्टमग्निस्वरूपं च, विदित्वा - गुरूपदेशेन शास्त्रतो वा ज्ञात्वा
। य एवं विद्वान् इति । एतादृशार्थत्रयानुसन्धानपूर्वकं नाचिकेतमग्निं यश्चिनुते, सः
मृत्युपाशान् - रागद्वेषादिलक्षणान्; पुरतः - शरीरपातात् पूर्वमेव । प्रणोद्य - तिरस्कृत्य । जीवद्दशायामेव
रागादिरहितस्सन्नित्यर्थः । शोकातिगो मोदते स्वर्गलोके इति पूर्वमेव व्याख्यातम् ।।
1.1.19
यो वा ए(प्ये) तां ब्रह्मजज्ञात्मभूतां चितिं विदित्वा चिनुते नाचिकेतम्।
स एव भूत्वा ब्रह्मजज्ञात्मभूतः करोति तद् येन पुनर्न जायते ।। 19 ।।
B.1.1.19
"प्र. - यो वाप्येतामिति । यः - एतां चितिं, ब्रह्मजज्ञात्मभूतां विदित्वा ब्रह्मात्मकस्वस्वरूपतया"
अनुसन्धाय नाचिकेतम् - अग्निं चिनुते, स एव ब्रह्मात्मकस्वात्मानुसन्धानशाली सन्, अपुनर्भवहेतुभूतं
यत् भगवदुपासनम्, तदनुतिष्ठति । ततश्च अग्नौ भगवदात्मकस्वात्मत्वानु1सन्धानपूर्वकमेव
चयनं त्रिभिरेत्य सन्धिं त्रिकर्मकृत्तरति जन्ममृत्यू इति पूर्वमन्त्रे भगवदुपासनद्वारा
मोक्षसाधनतया निर्दिष्टत्वात्2; न अन्यत् इति भावः ।
"अयं च मन्त्रः केषुचित्कोशेषु न दृष्टः; कैश्चित् अव्याकृतश्च । अथापि प्रत्ययितव्यतमैः"
व्यासार्यादिभिरेव व्याख्यातत्वात्, न प्रक्षेपशंका कार्या ।।
1.1.20
एष तेऽग्निर्नचिकेतः स्वर्ग्यो यमवृणीथा द्वितीयेन वरेण ।
एतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व।। 20।।
B.1.1.20
"प्र. - एष तेऽग्निर्नचिकेतः स्वर्ग्यः । उपदिष्टः इति शेषः । यमवृणीथा द्वितीयेन वरेण"
। स्पष्टोऽर्थः । किञ्च एनमग्निम् इत्यादि । जनाः तवैव नाम्ना एनमग्निं प्रवक्ष्यन्ति
इत्यर्थः । तृतीयम् इति स्पष्टोऽर्थः ।।
[स्वर्गशब्दस्य मोक्षपरत्वसमर्थनम्]
"ननु एतत्प्रकरणगतानां स्वर्गशब्दानां मोक्षपरत्वे किं प्रमाणम् ? इति चेत् ; उच्यते"
। भगवतैव भाष्यकृता स्वर्ग्यमग्निम् इति मन्त्रं प्रस्तुत्य स्वर्गशब्देनात्र परमपुरुषार्थलक्षण1मोक्षोऽभिधीयते;
स्वर्गलोका अमृतत्वं भजन्ते (क.उ.1-13) इति, तत्रस्थस्य जननमरणाभावश्रवणात् । त्रिणाचिकेतस्त्रिभिरेत्य
सन्धिं त्रिकर्मकृत्तरति जन्ममृत्यू (क.उ.1-17) इति च1 प्रतिवचनात् । तृतीयवरप्रश्ने
नचिकेतसा क्षयिफलानां1 निन्दिष्यमाणतया क्षयिफलविमुखेन2 नचिकेतसा क्षयिष्णुस्वर्गफलसाधनस्य
प्रार्थ्यमानत्वानुपपत्तेश्च, स्वर्गशब्दस्य प्रकृष्टसुखवचनतया निरवधिकानन्दरूपमोक्षस्य
स्वर्गशब्दवाच्यत्वसम्भवात् इति कण्ठतः तात्पर्यत3श्च प्रतिपादितत्वात् न शंकावकाशः ।
[स्वर्गशब्दस्य देवलोकपरत्वशंका]
"ननु - स्वर्गे लोके न भयं किञ्चनास्ति न तत्र त्वं न जरया बिभेति ।"
"उभे तीर्त्वा अशनायापिपासे शोकातिगो मोदते स्वर्गलोके ।।"
"स त्वमग्निं स्वर्ग्यमध्येषि मृत्यो प्रब्रूहि तं श्रद्दधानाय मह्यम् ।"
"स्वर्गलोका अमृतत्वं भजन्त एतत् द्वितीयेन वृणे वरेण (क.उ.1-12,13)"
इति द्वितीयवरप्रश्नमन्त्रद्वये चतुरभ्यस्तस्य4 स्वर्गशब्दस्य मोक्षपरत्वं, किं मुख्यया
वृत्त्या5 ? उत अमुख्यया ?
"नाद्यः; स्वर्गापवर्गमार्गाभ्याम्, स्वर्गापवर्गयोरेकम्, न स्वर्गं नापुनर्भवम्, स"
स्वर्गस्स्यात् सर्वान् प्रत्यविशिष्टत्वात् (पू.मी.4-3-15) इत्यादि प्रयोगेषु अपवर्गप्रतिद्वन्द्वि6वाचितया
"लोकवेदप्रसिद्धस्य स्वर्गशब्दस्य मोक्षवाचित्वाभावात् । ध्रुवसूर्यान्तरं यत्तु नियुतानि चतुर्दश ।"
"स्वर्गलोकः सकथितो लोकसंस्थानचिन्तकैः (वि.पु.2-7-18)"
इति पुराणवचनानुसारेण सूर्यध्रुवान्तर्वर्तिलोकविशेषस्यैव स्वर्गशब्दवाच्यतया तत्रैव
लौकिक-वैदिकव्यवहारदर्शनेन मोक्षस्थानस्यात7थात्वात् ।
"नापि अमुख्ययेति द्वितीयः पक्षः, मुख्यार्थे बाधकाभावात् । किमत्र प्रश्नवाक्यगतं जरामरणराहित्यामृतत्त्वभाक्त्वादिकं"
बाधकम् ? उत प्रतिवचनगतजरामृत्युतरणादि ? (उत) क्षयिष्णुस्वर्गस्य सर्वकामविमुखनचिकेतः
प्रार्थ्यमानत्वानुपपत्तिर्वा ?
"नाद्यः; स्वर्गलोकवासिनां जरा-मरण-क्षुत्-पिपासा-शोकादिराहित्यस्य अमृतपानात् अमृतत्वप्राप्तेश्च"
पुराणेषु स्वर्गस्वरूपकथनप्रकरणेषु दर्शनात्, आभूतसम्प्लवं स्थानममृतत्त्वं 1 हि भाष्यते
(वि.पु.2-8-95) इति स्मरणात्, तत्रैव1 अजीर्यताममृतानामुपेत्य इति मृत्यावपि अमृतशब्दप्रयोगदर्शनाच्च,
स्वर्गलोकवासिनामेव ब्रह्मोपासनद्वारा ते ब्रह्मलोके तु परान्तकाले (ना.उ.अ.12) इति
श्रुत्युक्तरीत्या अमृतत्त्वप्राप्तेः सम्भवेन, स्वर्गलोका अमृतत्वं भजन्ते (क.उ.1-13)
इत्यस्य उपपत्तेश्च आपेक्षिकामृतत्वपरतया लोकवेदनिरूढौपसंहारिकामृत- शब्दानुसारेण प्रक्रमस्थानन्यथा2
सिद्धविशेष्यवाचिस्वर्गशब्दस्य अन्यथानयनासम्भवात् । न हि देवदत्तोऽभिरूपः इत्युक्ते
अभिरूपपदस्वारस्यानुसारेण देवदत्तपदस्य अत्यन्ताभिरूपयज्ञदत्तपरत्वमाश्रीयते ।
"न द्वितीयः; त्रिणाचिकेतस्त्रिभिः (क.उ.1-17) इति मन्त्रस्य स्वर्गसाधनस्यैवाग्नेः"
त्रिरभ्यासे, जन्ममृत्युमरणहेतुभूतब्रह्मविद्याहेतुत्वमस्तीत्येतदर्थकतया स्वर्गशब्दस्य
मुख्यार्थपरत्वाबाधकत्वात् । अत एव तत्तुल्यार्थस्य करोति तद्येन पुनर्न जायते (क.उ.1-19)
इत्यस्यापि न स्वर्गशब्दमुख्यार्थबाधकत्वम् ।
"नापि - क्षियिष्णोः स्वर्गस्य फलान्तरविमुखनचिकेतः प्रार्थ्यमानत्वानुपपत्तिः  इति"
तृतीयः पक्षः । स्वर्गसाधनाग्निप्रश्नं प्रतिब्रुवता हितैषिणा मृत्युना अपृष्टेऽपि
मोक्षस्वरूपे, अनन्तलोकाप्तिमथो प्रतिष्ठाम् (क.उ.1-14) त्रिणाचिकेतस्त्रिभिरेत्य सन्धि
त्रिकर्मकृत्तरति जन्ममृत्यू (क.उ.1-17) इत्यादिना उपक्षिप्ते, उत्पन्ना मुमुक्षा, अन्यं
वरं नचिकेतो वृणीष्व इति प्रतिषेधेन दृढीकृता । तस्यां च दशायां क्रियमाणा क्षियिष्णुफलनिन्दा
प्राचीन1स्वर्गप्रार्थनायाः कथं बाधिका स्यात् ?
"किञ्च - श्वोऽभावा मर्त्यस्य इत्यादौ मर्त्यभोगनिन्दाया एव दर्शनेन स्वर्गनिन्दायाः"
अदर्शनात्; स्वर्गशब्दस्य मोक्षपरत्वे तस्य ज्ञानैकसाध्यतया तत्प्रयोजनकत्वस्य  अग्नौ
अभावात्    उपक्रमोपसंहारमध्याभ्यस्तस्वर्गशब्दपीडा2
प्रसङ्गाच्च1।
"सन्तु वा प्रतिवचने बाधकानि; अथापि उपक्रमाधिकरणन्यायेन  प्रक्रमस्थ2 प्रश्नवाक्यस्थस्वर्गशब्दस्यैव"
प्रबलत्वात् । न च-भूयसां स्यात् सधर्मत्वम् (पू.मी.12-2-23) इति सूत्रे औपसंहारिकबह्वपेक्षयाऽपि
मुख्यस्यैव प्राबल्योक्तेः ।
तस्मात् स्वर्गशब्दस्य मुख्यार्थपरित्यागे न किञ्चित् कारणमिति ।
"अत्रोच्यते - स्वर्गशब्दस्य मुख्ययैव वृत्त्या मोक्षवाचित्वम् । स्वर्गकामाधिकरणे (पू.मी.6-1-1),"
नागृहीतविशेषणन्यायेन3 (पू.मी.सू.1-3-10) स्वर्गशब्दस्य प्रीतिवचनत्वमेव; न प्रीतिविशिष्टद्रव्यवाचिता
इत्युक्त्वा; ननु - स्वर्गशब्दस्य नागृहीतविशेषणान्यायेन प्रतिवचनत्वे सिद्धेऽपि देहान्तरभोग्यप्रीतिवाचिता
न सिद्ध्येच् । न च - यस्मिन्नोष्णम् इति वाक्यशेषात् विध्युद्देशस्थस्वर्गशब्दस्य प्रीतिविशेषवाचितानिश्चयः
- इति वाच्यम् ; प्रीतिमात्रवाचित्वेन निर्णीतशक्तिकतया सन्देहाभावेन सन्दिग्धे तु वाक्यशेषात्4 (पू.मी.1-4-29) इति
न्यायस्यानवतारात् इति परिचोद्य, यद्यपि लोक एव स्वर्गशब्दस्य निर्णीतार्थता ; तथापि
लोकावगतसातिशयसुखवाचित्वे, तत्साधनत्वं ज्योतिष्टोमादीनां स्यात् । तथा च अल्पधननरायाससाध्ये
लौकिके तदुपायान्तरे सम्भवति; न बहुधननरायाससाध्ये बह्वन्तराये1 ज्योतिष्टोमादौ प्रेक्षावान्2प्रवर्तत
इति, प्रवर्तकत्वं ज्योतिष्टोमादिविधेः न स्यात् । अतः वाक्यशेषावगते निरतिशयप्रीतिविशेषे
स्वर्गशब्दस्य शक्तौ निश्चितायां, वाक्यशेषाभावस्थलेऽपि यववराहादिष्विव स एवार्थः ।
लौकिके सातिशयप्रीतिभरिते गुणयोगादेव वृत्तेरुपपत्तेः न शक्त्यन्तरकल्पना । न च - प्रीतिमात्रवचनस्यैव
स्वर्गशब्दस्य वेदे निरतिशयप्रीतिवाचित्वमस्तु - इति वाच्यम्; निरतिशयत्वांशस्य अन्यतोऽनवगतत्वेन,
तत्रापि शक्त्यवश्यंभावेन स्वर्गशब्दस्य लोकवेदयोः अनेकार्थता (हि) स्यात् (?)। यदा
तु वैदिकप्रयोगावगतनिरतिशय प्रीतिवाचिता, तदा सातिशये लौकिके प्रीतित्वसामान्ययोगात्
गौणी वृत्तिः - इति मीमांसकैः निरतिशयसुखवाचित्वस्यैव समर्थिततया, मोक्षस्य स्वर्गशब्दवाच्यत्वे
विवादाऽयोगात्; पार्थशब्दस्य अर्जुन इव, तदितरपृथापुत्रेषु3 प्रचुरप्रयोगाभावेऽपि,
पार्थशब्दमुख्यार्थत्वानपायवत्, स्वर्गशब्दस्य सूर्यध्रुवान्तर्वर्तिलोकगतसुखविशेष इव,
अन्यत्र प्रचुरप्रयोगाभावेऽपि वाच्यत्वानपायात् ।
"बर्हिराज्यादिशब्दानाम् असंस्कृततृणघृतादिषु आर्यैरप्रयुज्यमानानामपि, अस्त्येव तद्वाचित्वम्"
। केषाञ्चिदप्रयोगमात्रस्य शक्त्यभावासाधकत्वात् । अत तृणत्वादिजातिवचना एव बर्हिरादिशब्दाः
इति बर्हिराज्याधिकरणे (पू.मी.1-4-8) स्थितत्वात्4 ।
तदुक्तम् वार्तिके -
"एकदेशेऽपि यो दृष्टः शब्दो जातिनिबन्धनः ।"
"तदत्यागान्न तस्यास्ति निमित्तान्तरगामिता ।।"
(तन्त्रवा 1-4-10) इति । ततश्च स्वर्गशब्दो मोक्षसाधारण एव ।
[दार्ष्टान्तिके दृष्टान्तवैरूप्याक्षेपः]
"ननु - बर्हिराज्यादिशब्देषु असंस्कृततृणघृतादौ आर्यप्रयोगाभावेऽपि अनार्यप्रयोगसत्त्वात्,"
असंस्कृतवाचिता, अस्तु नाम । स्वर्गशब्दस्य सूर्यध्रुवान्तर्वर्तिप्रयोगविशेषेण रूढत्वात्,
तस्य च उद्गातुः एकत्वेन, प्रैतु होतुश्चमसः प्रोद्गातृणाम् इति बहुवचनार्थबहुत्वासम्भवात्,
तदन्वयार्थं रूढिपूर्वकलक्षणया अपसुब्रह्मण्यानाम् एकस्तोत्रसम्बन्धिनां त्रयाणां वा,
ससुब्रह्मण्यानां चतुर्णां वा उद्गात्रादीनां छन्दोगानां ग्रहणम् इत्येतद्विरुध्येत ।
"तथा हि1 अहीनाधिकरणे1 (पू.मी.3-3-8) - तिस्र एव साह्नस्योपसदः 2, द्वादशाहीनस्य (तै.सं.6-2-4)"
इत्यत्रत्य अहीन शब्दस्य अह्नः खः ; क्रतौ (वा.2722,2723) इति व्याकरणस्मृत्या ख प्रत्ययान्ततया,
अहर्गणसामान्यवाचितया व्युत्पादितस्यापि, अहीनशब्दस्य नियमने सत्रे अप्रयोगात्, अहर्गणविशेषरूढिमङ्गीकृत्य,
ज्योतिष्टोमस्य अहर्गणविशेषत्वाभावात् अहीन2 इति योगस्य3 रूढिपराहतत्वेन, योगेन ज्योतिष्टोमे
वृत्त्यसम्भवात्, ज्योतिष्टोमप्रकरणाधीताया अपि द्वादशाहीनस्य इति द्वादशोपसत्तायाः
"अहर्गणविशेषे उत्कर्षः3 - इत्युक्तम्4 ।"
"तथा,पाय्यसान्नाय्यनिकाय्यधाय्यामानहविर्निवाससामिधेनीषु(पा.सू.3-1-129) इति व्याकरणस्मृत्या"
सामिधेनीमात्रवाचितया व्युत्पादितस्यापि धाय्याशब्दस्य, न सामिधेनीमात्रवचनत्वम्; नापिधीयमानत्वरूपयोगार्थवशेन
धीयमानमात्रवचनत्वम्; स्तुति1 शस्त्रार्थतयाधीयमानासु ऋक्षु सामधेनीमात्रे1 च धाय्याशब्दप्रयोगात्; अपि तु,
पृथुपाजवत्यौ2 धाय्ये भवतः इत्यादिवैदिकप्रयोगविषयेषु पृथुपाजवत्यादिष्वेव धाय्याशब्दस्य
शक्तिरिति समिधामानवतीं समिध्यवतीं च अन्तरेण धाय्यास्स्युः (पू.मी.5-3-4) इति पाञ्चमिकाधिकरणे
स्थितम् । एवमादिकं सर्वं विरुद्ध्येत । स्वर्गशब्दे  त्वदुक्तरीत्या प्रयोगाभावेऽपि,
शक्तिसम्भवे उद्गात्रादिशब्दानां ऋत्विग्विशेषादिषु रूढेः अकल्पनीयत्वात् - इति चेत् ;
[उक्ताक्षेपस्य परिहारः]
"सत्यम्; यदि सर्वात्मना तदतिरिक्ते स्वर्गशब्दप्रयोगो न स्यात्; तदा तद्व्यावृत्ता"
रूढिः अभ्युपगन्तव्या स्यात् । अस्ति हि तत्रापि प्रयोगः ।  तस्यां हिरण्मयः कोशः स्वर्गो
लोको ज्योतिषावृतः यो वै तां ब्रह्मणो वेद (तै.आ.1-27-115) तेन धीरा अपियन्ति ब्रह्मविदः
स्वर्गं लोकमित ऊर्ध्वं विमुक्ताः (बृ.उ.6-4-8) अपहृत्य पाप्मानम्, अनन्ते स्वर्गे लोके
ज्येये प्रतितिष्ठति (के.उ.4-9) इति  तैत्तिरीयक - बृहदारण्यक - तलवकारादिषु अध्यात्मशास्त्रेषु
प्रयोगदर्शनात्, पौराणिकपरिकल्पितस्वर्गशब्दरूढेः सांख्यपरिकल्पिताव्यक्त शब्दरूढिवत्
अनादरणीयत्वात् । अस्मिन्नेव प्रकरणे, त्वदुक्तरीत्या प्रयोगाभावेऽपि, शक्तिसम्भवे
उद्गात्रादिशब्दानां ऋत्विग्विशेषादिषु रूढेः अकल्पनीयत्वात् - इति चेत् ; त्रिणाचिकेतस्त्रयमेतद्विदित्वा
य एवं विद्वांश्चिनुते नाचिकेतम् । स मृत्युपाशान् पुरतः प्रणोद्य शोकातिगो मोदते स्वर्गलोके
।। (क.उ.1-18) इति मन्त्रे, कर्मज्ञानसमुच्चयसाध्यवाचकतया श्रूयमाणस्य स्वर्गलोकशब्दस्य,
सूर्यध्रुवान्तर्वर्तिलोकव्यतिरिक्तवैराजपद2 वाचकतया परैरपि व्याख्यातत्वाच्च ।
"ननु - सूर्यलोकोर्ध्ववर्तिलोकत्वस्यैव प्रवृत्तिनिमित्ततया, तस्य च वैराजपदेऽपि सत्त्वात्,"
न अमुख्यार्थत्वम् इति चेत् - तर्हि भगवल्लोकेऽपि ऊर्ध्ववर्तित्वाविशेषेण मुख्यार्थत्वानपायात्,
स्वर्गापवर्गमार्गाभ्याम्  इत्यादिव्यवहारस्य
ब्राह्मणपरिव्राजकन्यायेन उपपत्तेश्च ।
"अस्तु  -  वा अमुख्यार्थत्वम् ; मुख्यार्थे बाधकसत्त्वात् । किमत्र बाधकम्?"
इति चेत् श्रूयतामवधानेन । स्वर्गे लोके न भयं किञ्च नास्ति (क.उ.1-12) इति प्रथमे प्रश्नमन्त्रे
न भयं किञ्च नास्ति इति अपहृतपाप्मत्वं प्रतिपाद्यते । (कथम् ?) स्वर्गेऽपि पातभीतस्य
इत्युक्तरीत्या केन पापेन? कदा पतिष्यामि? इति भीत्यभावः प्रतिपाद्यते । स हि अपहृतपाप्मन
एव सम्भवतिं न तत्र त्वं न जरया बिभेति (क.उ.1-12) इत्यनेन विजरत्व - विमृत्युत्वे प्रतिपाद्येते
। उभे तीर्त्वा अशनायाऽपिपासे (क.उ.1-12) इत्यनेन विजिघत्सत्त्वापिपासत्वे प्रतिपाद्येते
। शोकातिगः इति1 विशोकत्वम् । मोदते स्वर्गलोके इत्यनेन स यदि पितृलोककामो भवति, संकल्पादेवास्य
पितरस्समुत्तिष्ठन्ति । तेन पितृलोकेन सम्पन्नो महीयते (छां.उ.8-2-1) इति श्रुतिसन्दर्भप्रतिपाद्ये
सत्यकामत्व - सत्यसंकल्पत्वे प्रतिपाद्येते। ततश्च अध्यात्मशास्त्रसिद्धस्य अपहृतपाप्मत्वादि
ब्रह्म2गुणाष्टकाविर्भावस्य  इह प्रतीयमानतया तस्यैवेह ग्रहणसम्भवे, पौराणिकस्य3 स्वर्गलोकगतापेक्षिकजरामरणाद्यभावस्वीकारस्य अनुचितत्त्वात् ।
"अत  एव - सप्तमे  विध्यन्ताधिकरणे (पू.मी.7-4-1) अनुपदिष्टेतिकर्तव्य-"
ताकासु  सौर्यादिविकृतिभावनासु इति कर्तव्यताकाङ्क्षायाम्,  वैतानिककर्माधिकार-
प्रवृत्तत्रयीविहितत्वसामान्यात्,  वैदिक्येव  दर्श4पौर्णमासी  इतिकर्तव्यता  उपतिष्ठते-
इत्युक्तम् । उक्तं च शास्त्रदीपिकायाम् -
"वैदिकी वैदिकत्वेन सामान्येनोपतिष्ठते ।"
"लौकिकी त्वसमानत्वान्नोपस्थास्यत्यपेक्षित ।। इति ।"
"न च - यद्येकं यूपमुपस्पृशेत्, एष ते वायाविति ब्रूयात्  इति विहितस्य एष ते वायौ इति"
वचनस्य वैदिकत्वसामान्येन विहितवैदिकयूपस्पर्शनिमित्तकत्वमेव
स्यात् । न च इष्टापत्तिः । लौकिके दोषसंयोगात्  (पू.मी.9-3-9) इति नावमिकाधिकरणविरोधप्रसङ्गात्
- इति वाच्यम् ; यूपो वै 1 यज्ञस्य दुरिष्टमामुञ्चते तस्मात् यूपो नोपस्पृश्यः इति प्रतिषिध्य;
यद्येकं यूपमुपस्पृशेत्, एष ते वायाविति ब्रूयात्  इति,  अनन्तरमेव विहितस्यप्रतिषि
द्धप्रायश्चित्तसाकाङ्क्षलौकिकस्पर्शविषय-
त्वावश्यम्भावेनवैदिकविषयत्वासम्भवेऽपि असति बाधके वैदिकविषयत्वस्य युक्तत्वात् ।
"अत एव - यावतोऽश्वान् प्रतिगृह्नीयात् तावतो वारुणान् चतुष्कपालान्निर्वपेत् (तै.सं.2-312)"
इति विहितेष्टिः वैदिके एव अश्वदाने; न तु न केसरिणो ददाति 1 इति निषिद्धे, प्रायश्चित्तसापेक्षे
सुहृदादिभ्यः स्नेहादिना क्रियमाणे - इति निर्णीतं तृतीये।
"तथा - योगिनः प्रति स्मर्येते स्मार्ते चैते (ब्र.सू.4-2-20) इति सूत्रे, स्मार्तस्य2"
वेदान्तेन प्रत्यभिज्ञानम् - इत्युक्तं परैः । ततश्च स्वर्गे लोके (क.उ.1-12) इति मन्त्रे,
अध्यात्मशास्त्रसिद्धस्य अपहतपाप्मत्वादिब्रह्म2गुणाष्टकस्यैव ग्रहणम् उचितम् ; स्वर्गलोका
अमृतत्वं भजन्ते (क.उ.1-13) इति द्वितीयप्रश्ने मन्त्रे अमृतत्त्वभाक्त्वश्रवणात्, अमृतत्वशब्दस्य
अध्यात्मशास्त्रे मोक्ष एव प्रयोगात्, अजीर्यताममृतानाम्  (क.उ.1-29) इत्यत्र अमृतशब्दस्यापि
मुक्तपरत्वेन आपेक्षिकामृतत्वपरत्वाभावात्, उत्तरत्र ततो मया नाचिकेतश्चितोऽग्निरनित्यैर्द्रव्यैः
प्राप्तवानस्मि नित्यम् (क.उ.2-10) अभयं तितीर्षतां पारं नाचिकेतं शकेमहि (क.उ.3-2)
इति, परस्यैव ब्रह्मणो नाचिकेताग्निप्राप्यत्वकथनेन, स्वर्गशब्दस्य प्रसिद्धस्वर्गपरत्वासम्भवात्,
नान्यं तस्मान्नचिकेता वृणीते इति ब्रह्मेतरविमुखतया प्रतिपादितस्य नचिकेतसः, क्षयिष्णुस्वर्गप्रार्थनानुपपत्तेश्च ।
"मुख्यं वा पूर्वचोदनाल्लोकवत्1 (पू.मी.12-2-23) इत्यत्र समसंख्याकयोः"
परस्परविरोधे एव मुख्यस्य प्राबल्यम् । न हि अल्पवैगुण्ये सम्भवति, बहुवैगुण्यं प्रयोगवचनं
क्षमते । अतः यत्र जघन्यानां भूयस्त्वम्, तत्र  भूयसां स्यात् स्वधर्मत्वम् (पू.मी.12-2-22)
इति न्याय एव प्रवर्तते - इत्येवं मीमांसकैः सिद्धान्तितत्वात्; प्रतर्दनविद्यायाम्,
एष ह्येव साधुकर्म कारयति; (कौ.शि.3-9) एष लोकाधिपतिरेष लोकपालः (कौ.उ.3-66) आनन्दोऽजरोऽमृतः
(कौ.शि.3-62) इति औपसंहारिकपरमात्मधर्मबाहुल्येन प्रकृत2 श्रुतजीवलिङ्गबाधस्य प्राणस्तथानुगमात्
(ब्र.सू.1-1-29) इत्यत्र प्रतिपादितत्वात् इत्यलमतिचर्चया ।
प्रकृतमनुसरामः ।।
1.1.21
येयं प्रेते विचिकित्सा मनुष्ये अस्तीत्येके नायमस्तीति चैके ।
एतद् विद्यामनुशिष्टस्त्वयाऽहं वराणामेष वरस्तृतीयः ।। 21 ।।
B.1.1.21
"प्र. नचिकेता आह - येयं प्रेते इति । अत्ता चराचरग्रहणात् (ब्र.सू.1-2-9) इत्यधिकरणे"
इमं मन्त्रं प्रस्तुत्य, इत्यं हि भगवता भाष्यकृता - अत्र परमपुरुषार्थरूपब्रह्मप्राप्तिलक्षणमोक्षयाथात्म्यविज्ञानाय,
तदुपायभूतपरमात्मोपासन -
परावरात्मतत्त्व जिज्ञासया अयं प्रश्नः क्रियते । एवं च येयं प्रेते इति न शरीरवियोगमात्राभिप्रायम्
; अपितु सर्वबन्धविनिर्मोक्षाभिप्रायम्। यथा न प्रेत्य संज्ञाऽस्ति (बृ.उ.4-4-12) इति
। अयमर्थः - मोक्षाधिकृते मनुष्ये, प्रेते - सर्वबन्धविनिर्मुक्ते, तत्स्वरूपविषया वादिविप्रतिपत्तिनमित्ता,
अस्तिनास्त्यात्मिका येयं
विचिकित्सा, तदपनोदनाय तत्स्वरूपयाथात्म्यं त्वया अनुशिष्टः अहम्, विद्याम् - जानीयामिति ।
"तथा हि बहुधा विप्रतिपद्यन्ते - केचित् वित्तमात्रस्य आत्मनः स्वरूपोच्छित्तिलक्षणं"
मोक्षमाचक्षते । अन्ये तु1 वित्तिमात्रस्यैव सतः अविद्यास्तमयम्। परे पाषाणकल्पस्यात्मनः,
ज्ञानाद्यशेषवैशेषिकगुणोच्छेदलक्षणं कैवल्यरूपम् । अपरे अपहृतपाप्मानं परमात्मनम् अभ्युपगच्छन्तः,
तस्यैव उपाधिसंसर्गनिमित्तजीवभावस्य  उपाध्यपगमेन  तद्भावलक्षणं मोक्षम् आतिष्ठन्ते।
"तथा त्रय्यन्तनिष्णातास्तु, -निखिलजगदेक-कारणस्य अशेषहेयप्रत्यनीकानन्तज्ञानानन्दैकस्वरूपस्य,"
स्वाभाविकानवधिकातिशया- संख्येयकल्याणगुणाकरस्य,  सकलेतरविलक्षणस्य, सर्वात्मभूतस्य
परस्य ब्रह्मणः, शरीरतया प्रकारभूतस्य, अनुकूलापरिच्छिन्नज्ञानस्वरूपस्य, परमात्मानुभवैकरसस्य
जीवस्य, अनादिकर्मरूपाविद्योच्छेदपूर्वकस्वाभाविकपरमात्मानुभवमेव मोक्षमाचक्षते। तत्र
मोक्षस्वरूपं तत्साधनं च त्वत्प्रसादात् विद्याम् इति नचिकेतसा पृष्टो मृत्युः - इति भाषितम् ।
"तथा त्रयाणामेव चैवम् ------ (ब्र.सू.1-4-6) इति सूत्रे, तृतीयेन वरेण मोक्षस्वरूपप्रश्नद्वारेण"
उपेयस्वरूपम्, (उपेतृस्वरूपम्) उपायभूतकर्मानुगृहीतोपासनस्वरूपं च पृष्टम् इति च भाषितम्
। श्रुतप्रकाशिकायां च - येयम् इत्यादिप्रश्नवाक्ये मोक्षस्वरूपप्रश्नः कण्ठोक्तः ।
प्रतिवचनप्रकारेण उपासनादिप्रश्नश्च अर्थसिद्धः निर्विशेषापत्तिः2 मोक्षश्चेत्, वाक्यार्थज्ञानस्य
उपायता स्यात् । उभयलिङ्गकं1 प्राप्यं चेत्, तथात्वेनोपासनम् उपायः स्यात् । अतः मोक्षस्वरूपज्ञानं
तदनुबन्धज्ञानापेक्षम्  - इति वर्णितम् ।
"अतः येयं प्रेते इत्यस्य मुक्तस्वरूपप्रश्नपरत्वमेव; न देहातिरिक्तपारलौकिक - कर्मानुष्ठानोप-योगिकर्तृभोक्त्रात्मकजीवस्वरूपमात्रपरत्वम्"
। अन्यथा  तस्यार्थस्य  दुरधिगमत्वप्रदर्शन - विविधभोग वितरणप्रलोबनपरीक्षायाः असम्भवादिति द्रष्टव्यम्।
नचिकेतसो हि अयम् अभिप्रायः - हितैषिवचनात् आत्मा परित्यक्तचरमदेहः, आविर्भूतापहतपाप्मत्वादिगुणाष्टको
भवति इत्युपश्रुत्य, स्वर्गे लोके न भयं किञ्च नास्ति (क.उ.1-12) इत्यादिना मन्त्रद्वयेन
मोक्षसाधनभूताग्निम् अप्राक्षम् । अधुना तु वादिविप्रतिपत्त्या तद्विषये सन्देहो जायते
। अयं स्वर्गे लोके न भयं किञ्चनास्ति इत्यादिना मया उपन्यस्त अपहतपाप्मत्वादिविशिष्टरूपः
आत्मा, अस्ति इत्येके, नायमस्ति1 इत्यपरे, त्वया उपदिष्टः एतत् जानीयात् - इति।अत एव
"प्रतिवचने, एतच्छ्रुत्वा सम्प्रतिगृह्य मर्त्यः प्रवृह्य 1 धर्म्य 2मणुमेतमाप्य ।स"
मोदते मोदनीयं हि लब्ध्वा इति एतत्प्रश्नानुगुण्यमेव दृश्यते । अतो यथोक्त एवार्थः ।
"केचित्तु-पराभिध्यानात्तु तिरोहितं ततो ह्यस्य बन्धविपर्ययौ (ब्र.सू.3-2-4) इति सूत्रे,"
तिरोहितम् इति निष्ठान्तपदे, उपसर्जनतया निर्दिष्टस्य तिरोधानस्य, देहयोगाद्वा सोऽपि
(ब्र.सू.3-2-5) इति तदुत्तरसूत्रे, सोऽपि - तिरोधानभावोऽपि इति पुल्लिङ्गतच्छब्देन
परामर्शदर्शनात्, गृहां प्रविष्टावात्मानौ हि तद्दर्शनात् (ब्र.सू.1-2-11) इत्यत्रापि
प्रविष्टौ इति उपसर्जनतया निर्दिष्टस्य प्रवेशस्य, तद्दर्शनात् इति तच्छब्देन परामर्शदर्शनात्,
सर्वनाम्नाऽनुसन्धिर्वृत्तिच्छन्नस्य (वामनसूत्र 2-11) इति वामनसूत्रे कृत्तद्धितादिवृत्तिन्यग्भूतस्यापि
सर्वनाम्ना परामर्शस्याङ्गीकृतत्वात्, येयं प्रेते इति निष्ठान्तप्रेतशब्दे उपसर्जन3तया
निर्दिष्टस्यापि प्रायणशब्दित4मोक्षस्य नायमस्तीति चैके इत्यत्र अयम् इति पदेन परामर्शोऽस्तु ।
"न च - एवं भुक्तवत्यस्मिन् भोजनमस्ति वा न वा? इति वाक्यवत्, मुक्तेऽस्मिन् मोक्षोऽस्ति"
न वा? इति सन्देहकथनं व्याहतार्थम्5 इति - वाच्यम् ; मोक्षसामान्यमभ्युपेत्य मोक्षविशेष
सन्देहस्य उपपादयितुं शक्यत्वात् । अयम् इत्यनेन विशेषपरामर्शसम्भवात् ।
"ननु - न प्रायणशब्दस्य मोक्षवाचित्वं क्वचिद्दृष्टम् । शरीरवियोगवाचित्वात्। श्रुतप्रकाशिकायां"
शरीरवियोगवाचित्वमभ्युपेत्यैव चरमशरीरवियोगपरतया व्याख्यातत्वात् इति चेत्, अस्त्वेवम्;
तथापि अयम् इत्यनेन चरमशरीरवियोगपरामर्शसम्भवात्, तद्विषयिण्येव विचिकित्साऽस्तु।
"ननु - तस्य निश्चितत्वात्, तद्विषयिणी विचिकित्सा नोपपद्यते इति चेत् - सत्यम् । अयं"
चरमशरीरवियोगः ब्रह्म1रूपाविर्भावपूर्वभावित्वेनरूपेण अस्ति? न वा? इति विचिकित्सायाः
सूपपादत्वात् - इति वदन्ति ।।
1.1.22
देवैरत्रापि विचिकित्सितं पुरा न हि सुज्ञेयमणुरेष धर्मः ।
अन्यं वरं नचिकेतो वृणीष्व मा मोपरोत्सीरति मा सृजैनम् ।। 22 ।।
B.1.1.22
"प्र. -  एवं मुक्तस्वरूपं पृष्टो मृत्युः - उपदिश्यमानार्थस्यातिगहनतया पारं प्राप्तुम्"
अप्रभवते, मध्ये पतयालवे1, नोपदेष्टव्यम् - इति मत्वाऽऽह - देवैरत्रापि इति। बहुदर्शिभिरपि
देवैः अस्मिन् मुक्तात्मस्वरूपे विचिकित्सितम् - संशयितम् । न हि इति। आत्मतत्त्वं न
सुज्ञानमिति सूक्ष्म एष1 धर्मः । अन्यं वरं इति । स्पष्टोऽर्थः । मा मोपरोत्सीः इति
। मा मा इति निषेधे2 वीप्सायां3 द्विर्वचनम्4 ।
उपरोधं मा कार्षीः । एनं मा - माम् अतिसृज - मुञ्च ।।
1.1.23
दैवरत्रापि विचिकित्सितं किल त्वचं मृत्यो यन्न सुज्ञेयमात्थ ।
वक्ता चास्य त्वादृगन्यो न लभ्यो नान्यो वरस्तुल्य एतस्यकश्चित् ।। 23 ।।
B.1.1.23
"प्र. - एवमुक्तो नचिकेता आह - देवै रत्रापि विचिकित्सितं किल इति।"
स्पष्टोऽर्थः । त्वं च इति । त्वं च मृत्यो न सुविज्ञेयम् 1  इति यदात्मस्वरूपम् उक्तवान्
। वक्तेति । त्वादृक् - त्वादृश इत्यर्थः । अन्यत् स्पष्टम् ।।
1.1.24
शतायुषः पुत्रपौत्रान् वृणीष्व बहून् पशून् हस्तिहिरण्यमश्वान् ।
भूमेर्महदायतनं वृणीष्व स्वयं च जीव शरदो यावदिच्छसि ।। 24।।
B.1.1.24
"प्र. - एवं नचिकेतसोक्तो मृत्युः, विषयस्य दुरधिगमतया मध्ये न त्यक्षति इति निश्चित्य,"
सत्यपि ग्रहणसामर्थ्ये, विषयान्तरासक्तचेतसे एतादृशं मुक्तात्मतत्त्वं नोपदेशार्हम्
इति मत्वा, मुमुक्षास्थैर्यानुवृत्त्यर्थं प्रलोभयन्1 उवाच - शतायुषम् इति । स्पष्टोऽर्थः
। भूमेः इति । पृथिव्याः विस्तीर्णम् आयतनम् - मण्डलं राज्यं वृणीष्व। अथवा भूमेः सम्बन्धि
महदायतनम् - विचित्रशालाप्रासादादियुक्तं गृहं वृणीष्व । स्वयं चेति । यावद्वर्षाणि
जीवितुमिच्छसि, तावज्जीव इत्यर्थः ।
1.1.25
एतत्तुल्यं यदि मन्यसे वरं वृणीष्व वित्तं चिरजीविकां च ।
महाभूमौ नचिकेतस्त्वमेधि कामानां त्वा कामभाजं करोमि ।। 25।।
B.1.1.25
"प्र. - एतत्तुल्यम् इति । उक्तेन वरेण सदृशम् अन्यदपि वरं मन्यसे चेत्! तदपि वृणीष्व;"
प्रभूतं हिरण्यरत्नादिकं चिरंजीवनं1 च इत्यर्थः । महाभूमौ नचिकेतस्त्वमेथि । एधि - भव । राजेति शेषः ।
अस्तेर्लोण्मध्यमपुरुषैकवचनम्। कामानाम् - काम्यमानानाम् अप्सरःप्रभृतिविषयाणाम् । कामभाजम्
- कामः कामना । तां विषयतया भजतीति कामभाक्; तम्। काम्यमानाप्सरः प्रभृतीनामपि कामनाविषयं करोमि इत्यर्थः ।
1.1.26
ये ये कामा दुर्लभा मर्त्यलोके सर्वान् कामान् छन्दतः प्रार्थयस्व ।
इमा रामास्सरथास्सतूर्या न हीदृशा लम्भनीया मनुष्यैः ।।
आिभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ।। 26 ।।
B.1.1.26
"प्र. - ये ये कामाः इति । छन्दतः - यथेष्टम्1 इत्यर्थः । इमा रामाः इति। रथवादित्रसहिताः"
मया दीयमानाः स्त्रियः, मनुष्याणां दुर्लभाः इत्यर्थः । आभिरिति । आभिः - मया दत्ताभिः
परिचारिकाभिः, पादसंवाहनादिशुश्रूषां कारय इत्यर्थः । मरणमनु - मरणात्, मुक्तेः पश्चात्
; मुक्तात्मस्वरूपमिति यावत्। मरणशब्दस्य देहवियोगसामान्यवाचिनोऽपि, प्रकरणवशेन विशेषवाचित्वं1
न दोषाय इति द्रष्टव्यम् ।
1.1.27
श्वोऽभावा मर्त्यस्य यदन्तकैतत् सर्वेन्द्रियाणां जरयन्ति तेजः ।
अपि सर्वं जीवितमल्पमेव तवैव वाहास्तव नृत्यगीते ।। 27 ।।
B.1.1.27
"प्र. -  एवं प्रलोभ्यमानोऽपि नचिकेताः अक्षुभितहृदय आह- श्वोऽभावा इति । हे अन्तक"
! त्वदुपन्यस्ता ये मर्त्यस्य कामाः ते श्वोऽभावाः - श्वः अभावः येषां ते तथोक्ताः
। दिनद्वयस्थायिनो न भवन्ति इत्यर्थः । सर्वेन्द्रियाणां यदेतत् तेजः, तत् क्षपयन्ति
। अप्सरः प्रभृतिभोगा हि सर्वेन्द्रियदौर्बल्यावहा इति भावः । अपि सर्वमिति । ब्रह्मणोऽपि
जीवितं स्वल्पम्, किमुत अस्मदादिजीवितम्। अतः चिरजीविकाऽपि न वरणार्हेति भावः । तवैव
वाहाः इति । वाहाः - रथादयः । तिष्ठन्तु इति शेषः ।
1.1.28
न वित्तेन तर्पणीयो मनुष्यो लप्स्यामहे वित्तमद्राक्ष्म चेत् त्वा ।
जीविष्यामो यावदीशिष्यसि त्वं वरस्तु मे वरणीयः स एव ।।28।।
B.1.1.28
"प्र. - न वित्तेनेति । न हि वित्तेन लब्धेन कस्यचित् तृप्तिः दृष्टचरी1 । न जातुकामः"
कामानामुपभोगेन शाम्यति (वि.पु.4-10-23) इति न्यायादिति भावः। किञ्च लप्स्यामहे वित्तमिति
। त्वां वयं दृष्टवन्तश्चेत्, वित्तं प्राप्स्यामहे (?) त्वद्दर्शनम् अस्ति चेत्, वित्तलाभे
को भार इति भावः । तर्हि चिरजीविका प्रार्थनीया इत्यत्राह - जीविष्यामो यावदिति - यावत्कालं
याम्ये पदे त्वम् ईश्वरतया वर्तसे - व्यत्ययेन परस्मैपदम् - तावत्पर्यन्तम् अस्माकमपि
जीवनं  सिद्धमेव । न हि त्वदाज्ञातिलङ्घनेन अस्मज्जीवितान्तकरः कश्चिदस्ति । वरलाभालाभयोरपि
तावदेव जीवनमिति भावः । वरस्तु मे वरणीयः स एव । अतः येयं प्रेते इति प्राक्प्रस्तुतो
वर एव वरणीय इत्यर्थः ।
1.1.29
अजीर्यताममृतानामुपेत्य जीर्यन् मर्त्यः क्व तदास्थः (क्वधस्थः) प्रजानन् ।
अभिद्यायन् वर्णरतिप्रमोदान् अनतिदीर्घे जीविते को रमेत ।। 29 ।।
B.1.1.29
"प्र. - अजीर्यतामिति । जरामरणशून्यानां मुक्तानां स्वरूपं ज्ञात्वा । प्रजानन् - विवेकी"
जरामरणोपप्लुतोऽयं जनः तदास्थः - जरामरणाद्युपप्लुताप्सरः प्रभृतिविषयविषयकास्थावान्,
क्व - कथं भवेत्? इत्यर्थः । अभिध्यायन्निति । तत्रत्यान् वर्णरतिप्रमोदान् । वर्णाः
आदित्यवर्णत्वादिरूपविशेषाः, रतिप्रमोदाः - ब्रह्मभोगादिजनितानन्दविशेषाः, तान् सर्वान्
अभिध्यायन् - निपुणतया निरूपयन्। अनतिदीर्घे जीविते को रमेत - अत्यल्पे ऐहिके चिरजीविते
कः प्रीतिमान् स्यात् इत्यर्थः ।
1.1.30
यस्मिन्निदं विचिकित्सन्ति मृत्यो [यत्] सम्पराये महति ब्रूहि नस्तत् ।
योऽयं वरो गूढमनुप्रविष्टो नान्यं तस्मान्नचिकेता वृणीते ।। 30 ।।
B.1.1.30
"प्र. - यस्मिन्निति । महति - पारलौकिके यस्मिन् - मुक्तात्मस्वरूपे संशेरते, तदेव मे"
ब्रूहि । योऽयमिति । गूढम् - आत्मतत्त्वम् अनुप्रविष्टः  योऽयं वरः, तस्मात् अन्यं
नचिकेता न वृणीते स्म इति श्रुतेर्वचनम् ।
।। इति प्रथमवल्ली प्रकाशिका समाप्ता ।।
1.2.1
अन्यच्छ्रेयोऽन्यदुतैव प्रेयस्ते उेभे नानार्थे पुरुषँ सिनीतः । तयोः श्रेय
आददानस्य साधु भवति हीयतेऽर्थात् य उ प्रेयो वृणीते ।।1।।
[श्रेयः प्रेयोमार्गयोः मोक्षबन्धकारणत्वम्]
हरिः ओम्
B.1.2.1
"प्र. - एवं शिष्यं परीक्ष्य, तस्य मुमुक्षा स्थैर्यं निश्चित्य, तस्य उपदेशयोग्यतां"
मन्वानः मुमुक्षां स्तौति - अन्यच्छ्रेय इति । अतिप्रशस्तं मोक्षवर्त्माऽपि अन्यत्
; प्रियत्वास्पदं भोगवर्त्मापि अन्यत् । ते - श्रेयः प्रेयसी, परस्परविलक्षणप्रयोजने
सती, पुरुषं सिनीतः - बध्नीतः ।  पुरुषं स्ववशताम्  आपादयतः इत्यर्थः । तयोः इति । तयोर्मर्ध्ये
श्रेय आददानस्य - मोक्षाय प्रयतमानस्य साधु - भद्रं भवति । यस्तु प्रेयो  वृणीते, स
पुरुषार्थाद्भ्रष्टो भवति। उ इत्यवधारणे ।
1.2.2
श्रेयश्च प्रेयश्च मनुष्यमेतस्तौ सम्परीत्य विविनक्ति धीरः ।
श्रेयो हि धीरोऽभि प्रेयसो वृणीते प्रेयो मन्दो योगक्षेमाद्वृणीते ।। 2 ।।
[मन्दज्ञानिभ्यां फलतया प्राप्यौ भोगमोक्षौ]
B.1.2.2
"प्र. - श्रेयश्च प्रेयश्चेति । श्रेयश्च प्रेयश्च मनुष्यं प्राप्नुवतः1 । तौ - श्रेयः"
प्रेयः पदार्थौ सम्यगालोच्य, नीरक्षीरे हंस इव पृथक्करोति । धिया रमते इति धीरः - प्रज्ञाशाली,
प्रेयोपेक्षया अभि - अभ्यर्हितं श्रेय एव वृणीते । मन्दमतिः योगक्षेमाद्धेतोः प्रेयो
वृणीते । शरीरस्योपचयो योगः; क्षेमः परिपालनम् ।
1.2.3
स त्वं प्रियान् प्रियरूपाँश्च कामान् । अभिध्यायन् नचिकेतोऽत्यस्राक्षीः।
नैताँ सृंकां वित्तमयीमवाप्तो यस्यां मज्जन्ति बहवो मनुष्याः ।। 3 ।।
[विषयपराङ्मुखतया नचिकेतसः सर्वोत्कृष्टत्वम् ]
B.1.2.3
"प्र. - सत्वं प्रियानिति । तादृशः त्वं स्वतोरूपतश्च प्रियान् - काम्यमानान् स्त्र्यादीनित्यर्थः"
। दुःखोदर्कत्व-दुःखमिश्रत्वादिदोषयुक्ततया
निरूपयन् त्यक्तवानसि इत्यर्थः । नैताम् सृंकाम् इति । वित्तमयीम् - धनप्रायाम्, सृंकाम्
कुत्सितगतिं मूढजनसेवितां एतां न अवाप्तवानसि । यस्याम् इति । स्पष्टोऽर्थः ।
1.2.4
दूरमेते विपरीते विषूची । अविद्या या च विद्येति ज्ञाता ।
विद्याभीप्सिनं(तं) नचिकेतसं मन्ये । न त्वा कामा बहवोऽलोलुपन्त।।4।।
B.1.2.4
"प्र. - दुरमेते इति । या अविद्या इति ज्ञाता - कामकर्मात्मिका, या च विद्या इति ज्ञाता"
वैराग्यतत्त्वज्ञानमयी, एते दूरम् - अत्यन्तम्, विषूची
- विषूच्यौ भिन्नगती; परस्परविरुद्धे च । विद्याभीप्सिनम् - विद्यार्थिनम् । विद्याभीप्सितम्
इति पाठे आहिताग्न्यादित्वात् निष्ठान्तस्य परनिपातः; छान्दसत्वाद्वा
न त्वा कामा इति । कामाः बहवोऽपि त्वाम् न अलोलुपन्त - श्रेयोमार्गाद्विच्छेदं न कुतवन्तः
। विषयवशगो न भवसि इत्यर्थः । लुपसद (पा.सू.3-1-24) इति यङ्न्ताल्लङ् । छान्दसो यलोपः
। यङ्लुगन्ताद्वा छान्दसमात्मनेपदम्, अडभावश्च1।
1.2.5
[काम्यकर्मिणां नीचपदप्राप्तिः]
अविद्यायामन्तरे वर्तमानाः स्वयं धीराः पण्डितंमन्यमानाः ।
दन्द्रभ्यमाणाः परियन्ति मूढा अन्धेनैव नीयमाना यथाऽन्धाः ।। 5 ।।
1.2.6
न सांपरायः प्रतिभाति बालं प्रमाद्यन्तं वित्तमोहेन मूढम् ।
अयं लोको नास्ति पर इति मानी पुनः पुनर्वशमापद्यते मे ।। 6 ।।
B.1.2.6
"प्र. - न साम्परायः इति । परलोकसाधनव्यापारः, अविवेकिनं प्रति न प्रकाशते । प्रमाद्यन्तम्"
- अनवहितमनस्कम् । वित्तमोहेन मूढम् - विषयाशावशीकृतमनोरथम् । अयं लोको नास्ति  इति
। अयमेव लोकोऽस्ति; परलोको नास्तीति मन्यमानः, मत्क्रियमाणयातना विषयो भवति इत्यर्थः
। व्यासार्थैः, संयमने त्वनुभूय (ब्र.सू.3-1-13) इति सूत्रे अयं लोको नास्ति पर उत मानी
? इति पाठानुसारेण अयं च लोकः परश्च लोको नास्तीत्यर्थो वर्णितः । तत्र पक्षे2 तस्य
इति शेषः पूरणीयः च शब्दश्च अध्याहार्यः । मानी इत्यस्य दुर्मानीत्यर्थः । शिष्टपरिग्रहाभावात्3,
अयं लोको नास्ति इत्यस्य उपपत्तिर्द्रष्टव्या । दुर्मानी पुनः पुनर्वशमापद्यत इति उत्तरत्र सम्बध्यते ।
1.2.7
श्रवणायापि बहुभिर्यो न लभ्यः शृण्वन्तोऽपि बहवो यं न विद्युः ।
आश्चर्यो वक्ता कुशलोऽस्य लब्धा आश्चर्यो ज्ञाता कुशलानुशिष्टः ।। 7।।
B.1.2.7
"प्र. -  श्रवणायापि - इति । यः प्रसिद्धः परमात्मा सः अनेकैः पुरुषैः, श्रोतुमपि न"
लभ्यः इत्यर्थः । श्रवणलाभोऽपि महासुकृतफलमिति भावः । शृण्वन्तोऽपि इति । न हि श्रोतृणां
सर्वेषाम्, परमात्मप्रतिपत्तिः सुलभेति भावः । आश्चर्यो वक्ता इति । अस्य कुशलो वक्ता,
कुशलः प्राप्ता च, दुर्लभः इत्यर्थः । आश्चर्यो ज्ञाता इति । कुशलेन अनुशिष्टा ज्ञाताऽपि आश्चर्यः ।
"मनुष्याणां सहस्रेषु कश्चित् यतति सिद्धये ।"
"यततामपि सिद्धानां कश्चिन्मां वेत्ति तत्त्वतः ।।  (भ.गी.7-3) इत्युक्तेः इति भावः ।"
1.2.8
न नरेणावरेण प्रोक्त एष सुविज्ञेयो बहुधा चिन्त्यमानः ।
अनन्यप्रोक्ते गतिरत्र नास्ति अणीयान् ह्यतर्क्यमणुप्रमाणात् ।। 8 ।।
B.1.2.8
"प्र. - न नरेणावरेणेति । अवरेण - अश्रेष्ठेन प्राकृतेन पाण्डित्यमात्र प्रयोजनवेदान्तश्रवणेन2,"
नरेण - देहात्माभिमानिना, एषः - आत्मा, सुविज्ञेयो न भवति । कुतो हेतोः ? बहुधा चिन्त्यमानः
। वादिभिः इति शेषः । अनन्यप्रोक्ते गतिरत्र नास्ति । अनन्येन - उच्यमानात्मनो1ऽनन्येन
तदेकान्तिना ब्रह्मात्मसाक्षात्कारिणा, प्रोक्ते अत्र आत्मनि यादृशी अवगतिः, सा आत्मावगतिः
अवरेण प्रोक्ते नास्तीत्यर्थः । यद्वा - अत्र - संसारे, गतिः - चङ्क्रमणं नास्तीत्यर्थः
"।यद्वा अनन्यप्रोक्ते - स्वयमवगते, गतिः - आत्मावगतिः, नास्ति इत्यर्थः । अन्यप्रोक्ते"
इति पाठे, अवरनरप्रोक्ते सति आत्मावगतिः2 नास्ति इत्यर्थः। ननु - येन केनचिदुपदिष्टेऽपि
ऊहापोहशालिनः स्यादेव इत्यत आह - अणीयान् ह्यतर्क्यमणु प्रमाणात्। यतोऽणोरप्यणीयान्
आत्मा, अतः तत्स्वरूपं तर्कागोचरम्।
1.2.9
नैषा तर्केण मतिरापनेया प्रोक्ताऽन्येनैव सुज्ञानाय प्रेष्ठ ।
यां त्वमापः सत्यधृतिर्बतासि त्वादृङ्नोभूयान्नचिकेतः प्रष्टा ।। 9 ।।
B.1.2.9
"प्र. - तदेवाह - नैषा तर्केण मतिः इति । एषा - आत्मविषयिणी मतिः, तर्केण प्रापणीया"
न इत्यर्थः । अतः तर्ककुशलेनापि स्वयं ज्ञातुं न शक्या इत्यर्थः । प्रोक्ताऽन्येनेति
। हे प्रेष्ठ ! प्रियतम ! स्वस्मादन्येनैव गुरुणा, उपदिष्टैव मतिः - मोक्षसाधनाय भवति
। का पुनः सा मतिः? इत्यत्राह - यां त्वमापः इति। याम् - मतिम्, त्वमापः - 1प्राप्तवा
नसि, सिषाधयिषिततया निश्चितवानित्यर्थः। सत्यधृतिरसि । सत्या - अप्रकंप्या धृतिः यस्य
स तथोक्तः । बत - इति अनुकम्पायाम् । त्वादृगिति । त्वादृशः शिष्यः अस्माकं भूयादित्यर्थः।
1.2.10
जानाम्यहँ शेवधिरित्यनित्यम् । न ह्यध्रुवैः प्राप्यते हि ध्रुवं तत् ।
ततो मया नाचिकेतश्चितोऽग्निरनित्यैर्द्रव्यैः प्राप्तवानस्मि नित्यम् ।।10।।
B.1.2.10
"प्र. - पुनरपि तुष्ट आह - जानाम्यहँ इति । शेवधिः - निधिः, कुबेराद्यैश्वर्यम् । एवञ्जातीयकं"
कर्मफललक्षणम् अनित्यमिति जानामि । न ह्यध्रुवैः इति । ध्रुवं तत् - आत्मतत्त्वम् ।
अध्रुवैः - अनित्यफलसाधनभूतैः अनित्यद्रव्यसाध्यैर्वा कर्मभिः इत्यर्थः । ततो मयेति
। एवं ज्ञातवता मया, ब्रह्मप्राप्तिसाधनज्ञानोद्देशेन अनित्यैः इष्टकादिद्रव्यैः नाचिकेतोऽग्निश्चितः
। तस्माद्धेतोः नित्यफलसाधनं ज्ञानं प्राप्तवानस्मि इत्यर्थः । अतः ब्रह्मप्राप्तेः
ज्ञानैकसाध्यत्वस्य न विरोधः ।
1.2.11
एकादशमन्त्रः
कामस्याप्तिं जगतः प्रतिष्ठां क्रतोरानन्त्यमभयस्य पारम् ।
स्तोमं महदुरुगायं प्रतिष्ठां दृट्वा धृत्या धीरो नचिकेतोऽत्यस्राक्षीः ।। 11 ।।
B.1.2.11
"प्र. - त्वादृङ्नो भूयान् नचिकेतः प्रष्टा इति पूर्वमन्त्रोक्तं नचिकेतसः श्रवणाधिकारं"
विवृणोति - कामस्याप्तिम् इति । क्रतोः कर्मणः, प्रतिष्ठाम् - फलभूताम्, जगतः कामस्याप्तिम्
-  चतुर्मुखस्थानपर्यन्तसर्वलोकसम्बन्धिस्त्र्यादि-
विषयात्मककामप्राप्तिं च दृष्ट्वा, मोक्षस्वरूपमाह - आनन्त्यमभयस्य पारम् इत्यादिना
।  अविनाशित्वम्,   अत्यन्तनिर्भयत्वम्,  अपहतपाप्मत्वसत्यसंकल्प -
त्वादिमहागुणगणरूपस्तोमं उरु - कीर्तिं च1, स्थैर्यञ्च मोक्षगतं दृष्ट्वा लौकिकान् कामान्
प्रज्ञाशालित्वात् त्यक्तवानसि इत्यर्थः । यद्वा - मोक्षरूपपरमात्मस्वरूपे एव सर्वकामावाप्तिं,
तत्रैव सकलजगदाधारत्वं क्रतोः अनन्तफलरूपताञ्च इत्येवं सर्वं परमात्मविषयतया योजनीयम् ।
1.2.12
तं दुर्दर्शं गूढमनुप्रविष्टं गुहाहितं गह्वरेष्ठं पुराणम् ।
अध्यात्मयोगाधिगमेन देवं मत्त्वा धीरो हर्षशोकौ जहाति ।। 12 ।।
[भक्तियोगसाध्यः परमात्मा]
B.1.2.12
"प्र. - तृतीयं प्रश्नं प्रतिवक्ति - तं दुर्दर्शम् इत्यादिना मन्त्रद्वयेन । दुर्दर्शम्"
श्रवणायापि बहुभिर्यो न लभ्यः (क.उ.2-7) इत्युक्तरीत्या द्रष्टुमशक्यम्, गूढम् - तिरोधायककर्मरूपाविद्यातिरोहितम्,
सर्वभूतानुप्रविष्टम्, गुहाहितम् - हृदयगुहावर्तिनम्, गह्वरेष्ठम् - आत्मान्तर्यामिणम्1,
पुराणम् - अनादिम्, अध्यात्मयोगाधिगमेन - विषयेभ्यः प्रतिसंहृत्य चेतस आत्मनि समवधानम्2
अध्यात्मयोगः, यच्छेद्वाङ्मनसी प्राज्ञः (क.उ.3-13), यदा पञ्चावतिष्ठन्ते ज्ञानानि मनसा
सह (क.उ.6-10) इत्यादिना वक्ष्यमाणः । तेन योऽयम् अधिगमः जीवात्मज्ञानम्, तेन हेतुना
देवम् - परमात्मानं, मत्त्वा3 - ध्यात्वा इत्यर्थः । जीवात्मज्ञानस्य परमात्मज्ञानहेतुत्वादिति
भावः । हर्षशोकौ विषयलाभालाभप्रसक्त4 हर्षशोकौ जहाति इत्यर्थः ।
1.2.13
एतच्छ्रुत्वा संपरिगृह्य मर्त्यः प्रवृह्य धर्म्यमणुमेतमाप्य ।
स मोदते मोदनीयं हि लब्ध्वा विवृतँ सद्म नचिकेतसं मन्ये ।। 23 ।।
[उपासकस्य स्वस्वरूपावाप्तिफलम् ]
B.1.2.13
"प्र. - एतच्छ्रुत्वा संपरिगृह्येति । एतत् - आत्मतत्त्वम्, श्रुत्वा सम्परिगृह्य -"
मननादिकं कृत्वा इत्यर्थः । धर्म्यम्2 - कर्मसाध्यं शरीरादि, प्रवृह्य पृथक्कृत्य परित्यज्य
इत्यर्थः । एतम् - स्वात्मभूतम्, अणुम् - सूक्ष्मतया चक्षुराद्यगोचरम् अणीयान् ह्यतर्क्यम्
(क.उ.2-8) इति निर्दिष्टं परमात्मानम्, देशविशेषे प्राप्य, सः - विद्वान्, मोदनीयम्
- प्रीतिविषयम् अपहृतपाप्मत्वादिगुणाष्टकविशिष्टं स्वस्वरूपं लब्ध्वा, मोदते - आनन्दी
भवति इत्यर्थः । एष संप्रसादोऽस्माच्छरीरात्समुत्थाय परञ्ज्योतिरूपसम्पद्य स्वेन रूपेणाभिनिष्पद्यते,
स तत्र पर्येति जक्षत् क्रीडन् रममाणः (छा.उ.8-12-3) इति श्रुत्यर्थोऽत्र अनुसन्धेयः
। एवं प्रश्नो1त्तरमुक्त्वा, नचिकेतसं मोक्षार्हत्वेन स्तौति  विवृतं सद्मेति । नचिकेतसं
प्रति ब्रह्मरूपं धाम - विवृतद्वारं प्रवेशार्हं मन्ये इत्यर्थः। तस्यैष आत्मा विशति
ब्रह्मधाम (मुं.उ.3-2-4) इति श्रुतेः ।
"ननु ब्रह्मजज्ञं देवमीड्यं विदित्वा (क.उ.1-17) इति श्रुत्यैकार्थ्याय, अध्यात्मयोगाधिगमेन"
मत्वा (क.उ.2-12) इत्यत्रापि, परमात्मात्मकजीवः2 प्रतिपाद्यताम् । ततश्च, तं दुर्दर्शम्
(क.उ.2-12) इति पूर्वखण्डोऽपि, जीवपर एवास्तु । ततश्च श्रवणायापि बहुर्भिर्यो न लभ्यः
(क.उ.2-7) इति पूर्वसन्दर्भोऽपि, परिशुद्धजीवस्वरूपपर एवास्तु ।
ततश्च -
"आश्चर्यवत्पश्यति कश्चिदेनम् आश्चर्यवद्वदति तथैव चान्यः ।"
"आश्चर्यवच्च एनमन्यः शृणोति श्रुत्वाऽप्येनं वेद न चैव कश्चित् ।। (भ.गी.2-29) इति"
परिशुद्धात्मविषयगीतावचनैकार्थ्यमपि उपपद्यत इति चेत् -
"न; ब्रह्मजज्ञम् इति मन्त्रे ब्रह्मज्ञत्वरूपप्रक्रमश्रुतजीवलिङ्गबलेन चरमश्रुतदेवशब्दस्य"
देवात्मकत्वरूपार्थाश्रयणेऽपि, तं दुर्दर्शम् (क.उ.2-12) इति मन्त्रे तादृशजीवलिङ्गाभावेन
देवम् इत्यस्य देवात्मकम् इति अर्थाश्रयणायोगात् । एतदेवाभिप्रेत्य भगवता भाष्यकृता
गुहां प्रविष्टौ (ब्र.सू.1-2-11) इति सूत्रे परमात्मनस्तावत् तं दुर्दर्शं गूढमनुप्रविष्टम्
(क.उ.2-12) इति गुहाप्रवेशो दृश्यते इत्युक्तम् । तथैव अयं मन्त्रः परमात्मपरतया व्यासार्यैरपि
विवृतः । गह्वरेष्ठम् इति पदेन तु, परमात्मनः गह्वरशब्दित दुर्विज्ञेयपरिशुद्धात्मस्वरूपशरीरकत्वमपि उक्तम् ।
इयांस्तु विशेषः - ब्रह्मजज्ञम् इति मन्त्रे परमात्मात्मकपरिशुद्धजीवस्वरूपं प्रतिपाद्यते;
तं दुर्दर्शम् इति मन्त्रे तु - जीवशरीरकपरमात्मस्वरूपं प्रतिपाद्यते इति, न तयोः ऐकार्थ्यहानिः ।
1.2.14
अन्यत्र धर्मादन्यत्राधर्मादन्यत्रास्मात् कृताकृतात् ।
अन्यत्र भूताच्च भव्याच्च यत्तत्पश्यसि तद्वद ।। 14 ।।
B.1.2.14
"प्र. - न ह्यध्रुवैः प्राप्यते हि ध्रुवं तत् (क.उ.2-10), एतच्छ्रुत्वा सम्परिगृह्य"
मर्त्यः प्रवृह्य धर्म्यमणुमेतमाप्य । स मोदते मोदनीयं हि लब्ध्वा, (क.उ.2-13), अध्यात्मयोगाधिगमेन
देवं मत्वा धीरो हर्षशोकौ जहाति (क.उ.2-12) इति प्रदेशेषु धर्मफलविलक्षणतया ज्ञानसाध्यतया1
प्राप्यतया निर्दिष्टस्य प्राप्यस्य स्वरूपं च, उक्तप्रदेशेष्वेव धर्मविलक्षणतया मत्वा
इति प्रतिपन्नस्योपायस्य स्वरूपञ्च, धीरो हर्षशोकौ जहाति इत्यत्र धीर इति प्रतिपन्नस्य
प्राप्नुश्च स्वरूपं च शोधयितुं पृच्छति - अन्यत्र धर्मादन्यत्राधर्मात् - इत्यादिना ।
"ननु भाष्ये - देवं मत्त्वा (क.उ.2-12) इत्युपास्यतया निर्दिष्टस्य प्राप्यभूतस्य देवस्य,"
अध्यात्मयोगाधिगमेन इति वेदितव्यतया निर्दिष्टस्य प्राप्तुः प्रत्यगात्मनश्च, मत्वा
धीरो हर्षशोकौ जहाति (क.उ.2-12) इति निर्दिष्टस्य प्राप्तुः इत्युच्यते ? इति चेत् मैवं
वोचः - अध्यात्मयोगाधिगमेन इति वेदितव्यतया निर्दिष्टस्य ब्रह्मोपासनस्य च स्वरूपशोधनाय,
पुनः पप्रच्छ. अन्यत्र धर्मात् इति इत्युक्तेः, कथं तद्विरुद्धतया धीर इति निर्दिष्टम्
आत्मशब्दवाच्यं प्रजापतिविद्याप्रतिपन्नम् उपास्यं प्राप्यभूतं परिशुद्धस्वस्वरूपमेव
। अतः तस्यापि प्राप्यनिर्देशकत्वमेव । वस्तुगत्या तस्य प्राप्तुरभिन्नत्वात्, प्राप्तुः
प्रत्यगात्मनश्च इति भाष्यम्, न विरोत्स्यते। अतः2 प्रथमं तावत् प्राप्तुः प्रत्यगात्मनः
स्वरूपमाह - न जायते म्रियते वा विपश्चित् (क.उ.2-18) इति इत्युत्तरभाष्यमपि न विरोत्स्यते
। न हि न जायते म्रियते वा विपश्चित् इति मन्त्रप्रतिपाद्यस्य विपश्चिच्छब्दितपरिशुद्धस्वरूपस्य,
प्राप्तृरूपतोपपत्तिः। आत्मेन्द्रियमनोयुक्तं भोक्तेत्याहुर्मनीषिणः (क.उ.3-4), विज्ञानसारथिर्यस्तु
मनः प्रग्रहवान्नरः ।
सोऽध्वनः पारमाप्नोति तद्विष्णोः परमं पदम्। (क.उ.3-9) इति मन्त्रप्रतिपाद्यस्यैव प्राप्तृरूपत्वात्
। तथैव विशेषणाच्च (ब्र.सू.1-2-12) इति सूत्रभाष्ये प्रतिपादितत्वात् । अतएव प्राप्यप्राप्तैकाधिकरण्यनिर्देशपरे
गुहामन्त्रे,1 छायातपौ इत्यत्र अज्ञत्ववाचिना छायाशब्देन निर्देशो दृष्टः; न तु विपश्चिच्छब्देन
। अतः यथोक्त एवार्थः ।
"अयं मन्त्रः व्यासार्यैः त्रयाणाम् (ब्र.सू.1-4-6) इति सूत्रे विवृतः - धर्मः  उपायः"
। धर्मादन्यत्र - प्रसिद्धोपायविलक्षण उपायः इत्यर्थः । अधर्मः - धर्मेतर उपेयः । अधर्मादन्यत्र
- प्रसिद्धसाध्यविलक्षणं फलमित्यर्थः । अस्मात् इति बुद्धिस्थः तत्साधको विवक्षितः ।
स एवोपेता । स हि प्रसिद्धोपेतृसाधकविलक्षणः, साधकावस्थायाम् इतरफलविरक्तत्वात्, फलदशायाम्
आविर्भूतगुणाष्टकवि- शिष्टस्वरूपत्वाच्च । कृताकृतादिति - धर्मादीनां विशेषणम् । कृताकृतात्
धर्मादेर्विलक्षणं भूताच्च भव्याच्च धर्मादेर्विलक्षणम् यदित्यर्थः इत्येकां व्याख्यां
कृत्वा, तस्मिन् पक्षे तु कृताकृतात् भूताद्भव्याच्च धर्मादन्यत्र, तादृशादधर्मादन्यत्र,
तादृशादस्माच्चान्यत्र इति अन्यत्रशब्दत्रयेणैव उपपत्तौ, अन्यत्र भूताद्भव्याच्च इत्यन्यत्रशब्दवैयर्थ्यम्,
उपायस्य कालत्रयपरिच्छिन्नतया तत्र कालत्रयपरिच्छिन्न- वैलक्षण्यानन्वयं च पर्यालोच्य,
यद्वा इत्यादिना अपरा व्याख्या कृता । तदुच्यते - यद्वा धर्मादधर्माच्च अन्यत्र इति
उपासनप्रश्नः; पुण्यपापरूपसाधनविलक्षणत्वात् उपासनस्य, कृता कृतात् भूतात् भव्याच्चान्यत्र
यत् इति कालापरिच्छिन्नमुपेयं पृष्टम् । उपेतुरपि चेतनस्य नित्यत्वात्, प्राप्यान्तर्भावाच्च,
तत एव तस्यापि तन्त्रेण प्रश्नः । तदन्तर्गतं च प्राप्तुः स्वरूपम् इति हि वक्ष्यते
। तत्र (त्रय इति?) यत्तच्छब्दौ त्रितयपराविति भावः इति ।
"ननु अस्मिन्नपि पक्षे - प्रष्टव्यद्वयपरत्वाश्रयणमपि क्लिष्टमेव; अन्यत्र"
धर्मादन्यत्राधर्मादिति प्रक्रमस्थान्यत्रशब्दद्वयसामानाधिकरण्यवत् अन्यत्रास्मात्कृता-
कृतात्, अन्यत्र भूतादित्युपरितनान्यत्रशब्दद्वयस्यापि सामानाधिकरण्यस्यैव प्रतीतेः
। यदि तत्र धर्माधर्मविलक्षणं यच्च, कालत्रयपरिच्छिन्नविलक्षणं यच्च इति च शब्दद्वयम्
अश्रोष्यत तदा, अन्यत्र शब्दयुगद्वयस्य स्वरसतः प्रतीतं सामानाधिकरण्यम्, पर्यत्यक्ष्यत1
। अतः प्रक्रमरीत्यनुसारिप्रतीतसामानाधिकरण्यभङ्गे कारणाभावात्, अन्यत्र धर्मादन्यत्राधर्मादित्ययमप्यंशः
प्राप्यब्रह्मपर एवाऽस्तु ।
"न च1 नायमात्मा प्रवचनेन लभ्यो न मेधया (क.उ.2-23) इति उपायविशेषप्रतिवचनदर्शनेन उपायविशेषप्रश्नस्यापि"
अत्रैव अन्यतर्भाव्यतया च शब्दाभावेऽपि अन्यत्र शब्दयुगद्वयस्य सामानाधिकरण्यं भञ्जनीयम्
इति चेन्न; प्रतिवचनेऽपि नायमात्मा प्रवचनेन लभ्यः इति प्रीतिरूपापन्नज्ञानैकलभ्यत्वलक्षणप्राप्यधर्मविशेषोपदेशस्यैव
दर्शनेन उपायप्रधानप्रति  -वचनादर्शनात् । नाशान्तमानसो वापि प्रज्ञानेनैनमाप्नुयात्
(क.उ.2-24) यस्त्वविज्ञानवान् भवति अमनस्कः सदाऽशुचिः । न स तत्पदमाप्नोति (क.उ.3-7)
इति प्रतिवचनदर्शनादन्यत्र धर्मादन्यत्रेति प्रसिद्धोपायविरोधिप्रश्नः2 इत्यपि किं न
स्यात्? प्राप्यस्य प्रीतिरूपापन्नज्ञानैकोपायकत्वकथनेन, उपाये प्रीतिरूपापन्नत्वरूपविशेषः
फलिष्यति इति चेत्; फलतु नाम । न एतावतोपायस्य प्रश्नप्रतिवचनप्रधानविषयत्वम् वक्तव्यम्
इत्यस्ति । किं3 देवदत्तभवनम् ? इति प्रश्नस्य वा, बहुचम्पकालंकृतनिष्कुटं1 द्वारोपान्तलिखितशङ्खचक्रपद्मकं देवदत्तभवनम् इति
तत्प्रश्नप्रतिवचनस्य वा, निष्कुटद्वारोपान्तप्रधानकत्वं कश्चिदभ्युपैति । अतः अन्यत्रधर्मादन्यत्राधर्मात्
इत्यपि अन्यत्रशब्दचतुष्टय सामानाधिकरण्यलिप्सया, धर्माधर्मसाध्यविलक्षणब्रह्मविषय एवायम् इति चेत् -
"अत्रोच्यते - असौ देवदत्तादुत्पन्नो न भवति; अपि तु यज्ञदत्तात् इति वाक्यं श्रुत्वा,"
देवदत्तादन्यं यं पश्यसि तं मे ब्रूहि इति प्रवृत्तस्य प्रतिवचनस्य, देवदत्तान्ययज्ञदत्तपरत्ववत्,
लक्षणया देवदत्तपुत्रान्यप्रश्नपरत्वस्याप्रतीतेः; तद्वत् कर्मसाध्यं न4; अपि तु ज्ञानसाध्यम्
इति उपदेशानन्तरप्रवृत्तस्य धर्मादन्यत्र इति प्रश्नस्य, धर्मविलक्षणज्ञानरूपोपायपरत्वमेव
यक्तम्; न तु धर्मशब्दलक्षणया धर्मसाध्यविलक्षणब्रह्मपरत्वम् । तथा अधर्मादन्यत्र इत्यत्रापि
सामानाधिकरण्येन उपायपरत्वमेव  निश्चितम्  ।  कालत्रयपरिच्छिन्नविलक्षणवाचके  उपरितनान्यत्र -
शब्दद्वये कालत्रयापरिच्छिन्नोपायपरामर्शासम्भवात्, सामानाधिकरण्यभङ्गेन प्राप्यपरत्वमेव
युक्तम् । नीलो दीर्घो रक्तो ह्रस्वः कः? इत्युक्ते, नीलदीर्घपदयोः अविरोधात्, सामानाधिकरण्यं
सिद्ध्यति । रक्तह्रस्वयोश्च परस्पराविरोधात्, सामानाधिकरण्यं सिद्ध्यति । न तु चतुर्णां
च शब्दाभावेऽपि सामानाधिकरण्यं दृष्टम्। अपि तु पुरुषद्वयप्रश्नपरत्वमेव । एवम् इहापि
यच्छब्दान्वित च शब्दद्वयाभावेऽपि, न सामानाधिकरण्यम् अवगाह्यते 1 । अस्तु वा भवदुक्तरीत्या
सामानाधिकरण्यम्; अथापि प्रश्नप्रतिवचनयोः, द्वितीयव्याख्यायां उपेयप्रश्ने उपेत्रन्तर्भाववत्,
उपायस्यापि अन्तर्भूतत्वात् त्रयाणामेव चैवमुपन्यासः प्रश्नश्च (ब्र.सू.1-4-6) इति सूत्रनिर्दिष्टोपायोपेतृप्रश्नप्रतिवचनस्य
सुघटिततया क्षतेः अभावात्; तत् ते
पदं सङ्ग्रहेण ब्रवीमि (क.उ.2-15) इति पदशब्दितप्राप्यस्यैव प्रतिवचनप्रतिपाद्यत्वस्य
स्पष्टं प्रतीतेः इत्यलं प्रसक्तानुप्रसक्ता2 । प्रकृतमनुसरामः ।
1.2.15
सर्वे वेदा यत्पदमामनन्ति तपाँसि सर्वाणि च यद्वदन्ति ।
यदिच्छन्तो ब्रह्मचर्यं चरन्ति तत्ते पदं सङ्ग्रहेण ब्रवीमि ओमित्येतत् ।। 15।।
B.1.2.15
"प्र. - एवं पृष्टो मृत्युः न जायते म्रियते (क.उ.2-18) इत्यादिना विस्तरेण प्रतिपिपादयिषुः"
B.1.2.21
"प्र. - धातुप्रसादशब्दितभगवदनुग्रहशून्यस्य परमात्मतत्त्वम् अत्यन्तालौकिकत्वात् दुरधिगममिति"
दर्शयति - आसीनो दूरं व्रजति शयानो याति सर्वतः इति । परमात्मनः सर्वात्मकत्वेन, इतरत्र
विरुद्धतया प्रतीयमानाऽपि आसीनत्वदूरगन्तृत्वादिधर्माः जीवद्वारा तत्र सन्ति इति भावः
। कस्तम् इति । हर्षाहर्षविरुद्धधर्ममध्यस्थं तम्, परमात्मप्रसादानुगृहीतमादृशजनादन्यः
को वा ज्ञातेत्यर्थः ।
1.2.22
अशरीरँ शरीरेष्वनवस्थेष्ववस्थितम् ।
महान्तं विभुमात्मानं मत्वा धीरो न शोचति ।। 22 ।।
B.1.2.22
"प्र. - अशरीरम् इति । कर्मकृतशरीररहितम्, अनवस्थेषु - अस्थिरेषु, शरीरेषु नित्यत्वेन"
तत्र स्थितम् । महान्तं विभुम् - महावैभवशालिनं आत्मानं मत्वा धीरो न शोचति ।
1.2.23
नायमात्मा प्रवचनेन लभ्यो न मेधया न बहुना श्रुतेन ।
यमेवैष वृणुते तेन लभ्यस्तस्यैष आत्मा विवृणुते तनूँ स्वाम् ।। 23।।
B.1.2.23
"प्र. - ईदृशात्मप्राप्त्युपायं दर्शयति - नायमात्मा इति । अत्र प्रवचनशब्देन, मननस्यैव1"
ग्रहीतुमुचितत्त्वात्; अध्यापनरूपस्य प्रवचनस्य हेतुत्वाप्रसक्तेश्च; तथैव व्यासार्यै
विवृतत्वाच्च2 प्रवचनं मननम् । यमेवैष वृणुते तेन लभ्यः । एषः - परमात्मा, यम् - साधकं
प्रार्थयते, तेन लभ्यः - प्रार्थनीयपुंसा लभ्यः इत्यर्थः । तत् प्रार्थनीयत्वं च, तत्प्रियतमस्यैव
पुंसः । तत्प्रियतमत्वं च, तत्प्रीतिमत एव । ततश्च भगवद्विषयिणी उपासकस्य प्रीतिः, भगवतः
उपासके प्रीतिमुत्पाद्य तत्प्राप्तिहेतुः भवतीत्यर्थः । तस्यैष आत्मा विवृणुते तनूँ
स्वाम् - तस्य - उपासकस्य, एष आत्मा - परमात्मा, स्वरूपं प्रकाशयति, स्वात्मानं प्रयच्छति
इत्यर्थः । वृणुते इति पाठेऽपि स एवार्थः ।
B.2.1.6
"प्र. - यः पूर्वं तपसो जातम् इति । अप एव ससर्जादौ तासु वीर्यमपासृजत् (म. स्मृ. 1"
-8) तदण्डमभवद्धैमं सहस्रांशु समप्रभम् । तस्मिन् जज्ञे स्वयं ब्रह्मा सर्वलोकपितामहः
। (म.स्मृ. 1-9) इति स्मृत्युक्तरीत्या अद्भ्यः अपादानेभ्यः1 व्यष्टिसृष्टेः पूर्वं
यः अजायत, तं तपसः - संकल्पमात्रादेव, पूर्वं जातम् - यो देवानां प्रथमं पुरस्ताद्विश्वाधिको
रुद्रो महर्षिः । हिरण्यगर्भं पश्यत जायमानम् (तै. महा.ना. 84) इति श्रुत्युक्तरीत्या
प्रथमं जातम्, गुहां प्रविश्य तिष्ठन्तम् - हृदयगुहां प्रविश्य वर्तमानम्, भूतेभिः -
भूतैः देहेन्द्रियान्तःकरणादिभिः उपेतं
चतुर्मुखम्, `अयं सकलजगत्स्रष्टा स्यात्' इति कटाक्षेण ऐक्षत इत्यर्थः । एतद्वै तत् - उक्तोऽर्थः ।।
2.1.7
या प्राणेन सम्भवत्यदितिर्देवतामयी ।
गुहां प्रविश्य तिष्ठन्ती या भूतेभिर्व्यजायत।एतद्वै तत्।।7।।
B.2.1.7
"प्र. - या प्राणेन इति । अयं च मन्त्रः , गुहां प्रविष्टौ (ब्र.सू. 1-2-11) इति सूत्रे,"
भगवता भाष्यकृता व्याख्यातः । इत्थं हि भाष्यकृता कर्मफलानि अत्तीति अदितिः जीव उच्यते
। प्राणेन सम्भवति - प्राणेन सह वर्तते देवतामयी - इन्द्रियाधीनभोगा । गुहां प्रविश्य
तिष्ठन्ती - हृदयपुण्डरीककुहरवर्तिनी - भूतेभिर्व्यजायत - पृथिव्यादिभिः भूतैः सहिता
देवादिरूपेण विविधा जायते - इति भाषितम् । एतद्वै तत् । तत् - तदात्मकम् इत्यर्थः ।
अत्रैव प्रकरणे - ब्रह्मजज्ञं देवमीड्यं विदित्वा (क.उ. 1-17) इत्यत्र देवम् इत्यस्य
परमात्मात्मकम् इति व्याख्यातत्वात्, क्षेत्रज्ञं चापि मां विद्धि (भ.गी. 13-2) इति
। एतदुपबृंहणगीतावचनेऽपि मां मदात्मकम् इति भाष्यकृतैव व्याख्यातत्वात्, अपृथक्सिद्धविशेषणवाचिशब्दस्य
विशेष्ये इव, अपृथक्सिद्धविशेष्यवाचिशब्दस्यापि विशेषणे निरूढत्वात्, `तत्' तदात्मकम्
इत्यर्थो युक्त इति द्रष्टव्यम् ।।
2.1.8
अरण्योर्निहितो जातवेदा गर्भ इवेत् सुभृतो गर्भिणीभिः ।
दिवेदिव ईड्यो जागृवद्भिर्हविष्मद्भिर्मनुष्येभिरग्निः ।। एतद्वै तत् ।।8।।
B.2.1.8
"प्र. - अरण्योर्निहितो जातवेदा इति । अरण्योः - अधरोत्तरारण्योः, स्थिताऽग्निः । गर्भिणीभिः"
- पानभोजनादिना सुभृतः गर्भ इव1 । निहितः इति पूर्वेणान्वयः । इत्1 इत्यवधारणे । दिवेदिवे
- अहन्यहनि, जागृवद्भिः - जागरणशीलैः अप्रमत्तैः, हविष्मद्भिः आज्यादिहविःप्रदानप्रवृत्तैः
ऋत्विग्भिः, स्तुत्यः, अग्निः - अग्रनेता अरण्योर्निहितः इति योजना । एतद्वै तत् - एतत्
- अग्निस्वरूपम्, तत् - पूर्वोक्तब्रह्मात्मकम् इत्यर्थः ।।
2.3.3
भयादस्याग्निस्तपति भयात् तपति सूर्यः ।
भयादिन्द्रश्च वायुश्य मृत्युर्धावति पञ्चमः ।
B.2.3.3
"प्रः. - भयादस्याग्निः इति । धावृ 1 शब्दः इन्द्रादीनां स्वव्यापार2 प्रवृत्तिपरः । शिष्टं स्पष्टम् ।"
2.3.4
इह चेदशकत् बोद्धुं प्राक् शरीरस्य विस्रसः ।
"ततस्सर्गेषु लोकेषु शरीरत्वाय कल्पते ।"
B.2.3.4
"प्रः. - इह चेत्1 इति । शरीरस्य विस्रसः - विस्रंसनात् पतनात् प्राक् इह - लोके ब्रह्म"
बोद्धुम्, अशकच्चेत् अशक्नुवांश्चेत् । विकरणव्यत्ययः छान्दसः । ततः सर्गेषु लोकेषु
शरीरत्वाय कल्पते । ततः - तस्मात् ज्ञानाभावात् हेतोः, सृज्यमानसर्वलोकेषु2 जन्मजरादिमत्वलक्षणशीर्यमाणत्वाय
भवति इत्यर्थः । तस्मात् शरीर पातात्प्रागेव आत्मज्ञानाय यतेत इति भावः ।
2.3.5
यथाssदर्शे तथाssत्मनि यथा स्वप्ने तथा पितृलोके
यथाsप्सु परीव ददृशे तथा गन्धर्वलोके छायातपयोरिव ब्रह्मलोके ।
B.2.3.5
"प्र. - आत्मनो दुर्बोधत्वमेवाह - यथा इति1। यथाssदर्शे चन्द्रिकायाः अभावात् न स्पष्टः"
प्रतिभासः तथा इह लोके आत्मनि इत्यर्थः । यद्वा - यथा आदर्शे - दर्पणे, प्रतीयमानं वस्तु
साक्षात् दृष्टवस्तुवत्  प्रत्यङ्मुखत्वादिकल्पितार्थानवरुद्धतया न उपलभ्यते; तथा इह
आत्मविषयिणी प्रतीतिः इत्यर्थः । लोकान्तरेsपि तथा इत्याह - यथा स्वप्ने तथा पितृलोके
। यथा स्वप्नदर्शनस्य जाग्रद्दर्शनवत् सम्यक्तया संशयादिविरोधितया पुनः अनुसन्धानयोग्यत्वाभावः,
तथा पितृलोक इत्यर्थः । यथा अप्सु परीव ददृशे तथा गन्धर्वलोके । यथा जलान्तः स्थ वस्तुनः
न इतरवत् स्पष्टप्रकाशः तद्वत् परिददृश इव । न वस्तुतः परितो दृश्यत इत्यर्थः । गन्धर्वलोकेsपि
आपाततः प्रतीतिमात्रम् इत्यर्थः । छायातपयोरिव ब्रह्मलोके - यथा छायातपयोः मिश्रणे शुद्धातपवर्तिपदार्थवत्
न उपलम्भः; एवं ब्रह्मलोकेsपि न
सम्यक् उपलम्भः । अतो दुरधिगमम् आत्मतत्त्वमिति भावः ।
"यद्वा - ब्रह्मलोके यद्यपि छायातपयोः विविच्य उपलम्भवत् आत्मानात्म- स्वरूपयोः विविच्य"
उपलम्भः सम्भवति;तथापि न अत्रत्यानामात्मतत्त्वं सुलभमिति भावः ।।
इदानीं श्रोतुः आदरातिशयसिद्ध्यर्थं प्राप्यवैभवं प्रकाशयन्, सङ्ग्रहोक्तिं प्रतिजानीते
सर्वे वेदा इति । पद्यते गम्यते इति व्युत्पत्त्या, पदशब्दः प्राप्यस्वरूपवाची । यत्स्वरूपं
सर्वे वेदाः साक्षात्परंपरया वा प्रतिपादयन्ति इत्यर्थः । अनेन - अस्या उपनिषदः, प्रजापतिविद्यावत्
परिशुद्धात्मस्वरूपविषयतैवास्तु - न जायते म्रियते वा विपश्चित् (क.उ.2-18), हन्ता चेन्मन्यते
हन्तुम् (क.उ.2-19) इति मन्त्रद्वयस्य परिशुद्धात्मस्वरूपपरत्वस्य सम्प्रतिपन्नत्वात्
; अणोरणीयान् इति मन्त्रद्वयस्यापि अविनाशि तु तद्विद्धि येन सर्वमिदं ततम् (भ.गी.2-17),
निर्व्यापारमनाख्येयं व्याप्तिमात्रमनूपमम् (पांचरात्रे) इति
स्मृतिवचनाभ्यां, सर्वान्तः - प्रवेशयोग्यातिसूक्ष्मतया व्यापकतया च प्रतिपादिते प्रत्यगात्मनि
उपपन्नत्वात्, सूक्ष्मत्वात् तदविज्ञेयं दूरस्थं चान्तिके च तत् (भ.गी.13-15) इति गीतानुसारेण
आसीनो दूरं व्रजति शयानो याति सर्वतः (क.उ.2-21) इति वचनस्यापि तत्रैव युक्तत्त्वात्,
ग्रसिष्णु प्रभविष्णु च (भ.गी.13-16) इति उपबृंहणानुसारात् यस्य ब्रह्म च क्षत्रं च
(क.उ.2-25) इति मन्त्रस्यापि तत्र सङ्गतार्थत्वात्, द्वितीयं विष्णुसंज्ञस्य योगिध्येयं
परं पदम् (वि.पु.6-7-69), प्रसूतिनाशस्थितिहेतुरीश्वरस्त्वमेव नान्यत् परमं च यत्पदम्
(वि.पु.1-4-31) इति स्मृत्यनुसारेण, सोऽध्वनः पारमाप्नोति तद्विष्णोः परमं  पदम् (क.उ.3-9)
इति मन्त्रस्यापि शुद्धात्मस्वरूपे सङ्गतार्थत्वात्, अव्यक्तोऽक्षर इत्युक्तस्तमाहुः
परमां गतिम् (भ.गी.8-21) इति स्मृत्यनुसारेण सा काष्ठा सा परा गतिः (क.उ.3-11) इति मन्त्रस्यापि
परिशुद्धात्मविषयत्वसम्भवात्, समं सर्वेषु भूतेषु तिष्ठन्तं परमेश्वरम् (भ.गी.13-27)
इति स्मृत्यनुसारेण, एष सर्वेषु भूतेषु (क.उ.3-12) इति मन्त्रस्यापि शुद्धस्वरूपपरत्वोपपत्तेः,
परात्र्चि खानि (क.उ.4-1) इति मन्त्रे परागर्थनिन्दाद्वारेण प्रत्यगर्थस्यैव प्रकरणप्रतिपाद्यत्वाविष्करणात्
तिष्ठन्तं परमेश्वरम् इति गीतानुसारेण, ईशानो भूतभव्यस्य (क.उ.4-12) इति मन्त्रस्यापि
शुद्धात्मस्वरूपे सङ्गतार्थत्वात्, भेदप्रसक्तिमतिप्रत्यगात्मस्वरूपे एव नेह नाना (क.उ.4-11)
इति निषेधस्यापि सङ्गतार्थत्वात्, अभेदव्यापिनो वायोस्तथाऽसौ परमात्मनः (वि.पु.2-14-32)
इति स्मृतिप्रत्यभिज्ञापकस्य वायुर्यथैको भुवनं प्रविष्टः (क.उ.5-10) इति मन्त्रस्यापि
शुद्धस्वरूपपरत्वसम्भवात्, सर्वतः
पाणिपादम् (भ.गी.13-13) इति गीताभाष्ये, ब्रह्मणा परमसाम्यमापन्ने शुद्धात्मस्वरूपे,
सर्वतः पाणिपादादिकार्यकर्तृत्वं सम्भवति इति उपपादितत्वात्, एकं बीजं बहुधा यः करोति
(क.उ.5-12) इति मन्त्रस्यापि परिशुद्धपरत्वेऽनुपपत्त्यभावात्, न तत्र सूर्यो भाति (क.उ.5-15)
इति मन्त्रस्यापि,  न तद्भासयते सूर्यः (भ.गी.15-6), ज्योतिषामपि तज्ज्योतिस्तमसः परमुच्यते
(भ.गी.13-18) इति गीतावचनेन परिशुद्धात्मस्वरूपपरत्वस्य युक्तत्वात्, तं स्वाच्छरीरात्प्रवृहेत्
(क.उ.6-17) इति औपसंहारिकमन्त्रस्य शुद्धात्मपरत्व एव स्वारस्यात्, कृत्स्नाया अप्युपनिषदः,
प्रजापतिवाक्यवत् प्रत्यगात्मस्वरूपमात्रपरत्वो -
"पपत्तौ, प्रत्यगात्मपरमात्मरूपप्राप्यद्वयपरत्वक्लेशाश्रयणं वृथा - इति शंका प्रत्युक्ता।"
सर्ववेदप्रतिपाद्यस्यैव, तत्ते पदं सङ्ग्रहेण ब्रवीमि इति वक्तव्यत्वेन प्रतिज्ञानात्,
परमात्मस्वरूपप्रतिपादकवेदभागप्रतिपाद्यत्वस्य शुद्धस्वरूपे असम्भवात् शुद्धस्वरूपस्य1
अन्तर्यामिणः परमात्मस्वरूपस्य, शुद्धस्वरूपप्रतिपादकभागेनापि प्रतिपाद्यत्वसम्भवादिति द्रष्टव्यम् ।
"तपाँसि सर्वाणि च इति । तपाँसि - तपः प्रधाना उपरितनभागाः इति व्यासार्यैर्व्याख्यातम्"
। यदिच्छन्तो ब्रह्मचर्यं चरन्ति । ब्रह्मचर्यम् - गुरुकुलवासस्त्रीसङ्गराहित्यादिलक्षणं1
यदिच्छन्तोऽनुतिष्ठन्ति । तत्ते पदम् इति । सङ्गृह्यते अनेन इति सङ्ग्रहः शब्दः । प्राप्यवक्तव्यत्वप्रतिज्ञापरे
अस्मिन्मन्त्रे अर्थात् प्रणवप्रशंसाया लाभात् प्रणवं प्रशस्य इति भाष्यस्य च; सर्वे
वेदा इत्यादिपादत्रयोक्तब्रह्मप्रतिपादकतया प्रशस्य इत्यर्थः इति श्रुतप्रकाशिकावचनस्य
च न अनुपपत्तिः इति द्रष्टव्यम् । सङ्क्षेपेण तत्प्रतिपादकं किमित्यत आह - ओमित्येतत् इति
। ओं तत्सदिति निर्देशो ब्रह्मणस्त्रिविधस्स्मृतः (भ.गी.17-23) इति प्रणवस्य ब्रह्मवाचकत्वात्
प्रणवावयवयोः अकारमकारयोः परजीववाचितया उपायोपेत्रोः अपि उपदिष्टत्वम् अस्तीति द्रष्टव्यम् ।
1.2.16
"एतद्ध्येवाक्षरं ब्रह्म एतद्ध्येक्षरं परम् ।"
"एतद्ध्येवाक्षरं ज्ञात्वा यो यदिच्छति तस्य तत् ।।16 ।।"
[परब्रह्मवाचक प्रणवप्रशंसा]
B.1.2.16
"प्र. - एवं वाचकं प्रणवं द्वाभ्यां मन्त्राभ्यां स्तौति - एतद्ध्येवाक्षरं ब्रह्म इति"
। ओमित्यनेनैवाक्षरेण परमपुरुषम् अभिध्यायीत (प्र.उ.5-5) इति  ब्रह्मप्राप्तिसाधनध्यानालम्बनत्वात्
इदमेवाक्षरम्, ब्रह्मप्राप्तिसाधनत्वात् ब्रह्म । एतद्ध्येवाक्षरं परम् - जप्येषु ध्येयेषु
च श्रेष्ठम् इत्यर्थः । एतद्ध्येवाक्षरम् इति । एतदक्षरमुपासमानः अनेन उपासनेन इदं फलं
मे भूयादिति यत्कामयते, तस्य तद्भवति इत्यर्थः ।
1.2.17
एतदालम्बनँ श्रेष्ठमेतदालम्बनँ परम् ।
एतदालम्बनँ ज्ञात्वा ब्रह्मलोके महीयते ।। 17 ।।
[प्रणवोपकरणकोपासनस्य श्रैष्ठ्यम्]
B.1.2.17
"प्र. - एतदालम्बनम् श्रेष्ठम् - एतत् - ओंकाररूपमालम्बनम्, श्रेष्ठम्  ध्यानादेरिति"
शेषः । अत एव एतदालम्बनम् परम् - एतदालम्बनकं ध्यानादि सर्वोत्कृष्टम् इत्यर्थः । उत्तरार्धस्य स्पष्टोऽर्थः ।
1.2.18
न जायते म्रियते वा विपश्चिन्नायं कुतश्चिन्न बभूव कश्चित् ।
अजो नित्यः शाश्वतोऽयं पुराणो न हन्यते हन्यमाने शरीरे ।। 18 ।।
B.1.2.18
"प्र. - प्रथमं तावत् प्रत्यगात्मस्वरूपमाह - न जायते म्रियते वा इत्यादिना मन्त्रद्वयेन"
। इदं च प्रस्तुत्य व्यासार्यैः इत्थं हि! उक्तम् - इदं मन्त्रद्वयं तावत् एकविषयम्;
न हन्यते हन्यमाने शरीरे इत्येतद्विवरणरूपत्वात् द्वितीयमन्त्रस्य । हन्ता चेत् (क.उ.2-19)
इति मन्त्रश्च जीवविषय एव; लोकस्य परमात्मनि हन्तृहन्तव्यभावप्रतिपत्त्यभावात् । परमात्मा
हि प्रत्यक्षागोचरः ; कथं तस्मिन् वध्यतादिप्रतिपत्तिः ? अहमेनं हन्मि, अयं मां हन्तुम्
आगच्छति इति वध्यघातुकभावाभिमानो हि देहिनां जीवविषय एव । ननु नास्य जरयैतज्जीर्यति
(छां.उ.8-1-5) इतिवत् परमात्मनोऽपि हननप्रतिषेधः उपपद्यते ।
"सत्यम्; दहराकाशस्य1 देहान्तःस्थित्या शंकितविकारनिषेधः उपपद्यते । इह तु लोकसिद्धा"
भ्रान्तिः अनूद्य निरस्यते । न हि परमात्मनि वध्यघातुकभावभ्रान्तिः कस्याप्यस्ति । अतः
अनुवादनिषेधौ अनुपपन्नौ । न जायते इति मन्त्रश्च तेनैकार्थः । अतः मन्त्रद्वयमपि जीवविषयकमेव
इति । अक्षरार्थस्तु - न जायते म्रियते वा विपश्चित्  विपश्चित्वार्होऽयम्, इदानीमपि
जननमरणशून्य इत्यर्थः । नायं कुतश्चित् - उत्पादकशून्यः । न बभूव कश्चित् - पूर्वमपि मनुष्यादिरूपेण
जननशून्यः । न जायते इत्यत्र हेतुमाह - अज इति । न म्रियते इत्यत्र हेतुमाह - नित्य
इति । न कुतश्चित् इत्यत्र हेतुमाह - शाश्वत इति । पूर्वं न बभूव इत्यत्र हेतुमाह -
पुराण इति । ननु कथमस्य नित्यत्वम् ? शरीरान्तर्वर्तिनः शरीरविनाशानुविनाशित्वावश्यम्भावात्
इत्यत आह - न हन्यते इति । स्पष्टोऽर्थः।
1.2.19
हन्ता चेन्मन्यते हन्तुं हतश्चेन्मन्यते हतम् ।
उभौ तौ न विजानीतो नायं हन्ति न हन्यते ।। 19 ।।
B.1.2.19
"प्र. - तदेव उपपादयति - हन्ता चेत् इति । अहमेनं हनिष्यामि इति देहात्मदृष्ट्या मन्यते"
चेत् इत्यर्थः । हतश्चेन्मन्यते हतम् - छिन्नदेहावयवः देहात्मदृष्ट्या आत्मानम्, हतोऽहमिति
मन्यते चेदित्यर्थः । उभौ तौ न विजानीतः। आत्मस्वरूपमिति शेषः । नायं हन्ति । आत्मानमिति
शेषः । न हन्यते आत्मस्वरूपमिति शेषः ।  ननु1 -
वेदान्तवेद्यपरिशुद्धात्मस्वरूपे कथं हननादिप्रसक्तितत्पूर्वकनिषेधौ इति वाच्यम्; तस्यैव
क्षेत्रीभूततया2 तत्प्रयुक्ततत्सम्भवादिति द्रष्टव्यम् ।
[आत्मनित्यत्वाधिकरणम्]
"इमौ मन्त्रौ प्रस्तुत्य वियत्पादे चिन्तितम् । तत्र हि वायुश्चान्तरिक्षँ च एतदमृतम्"
(बृ.उ.4-3-3) इति वाय्वन्तरिक्षयोः नित्यत्वश्रवणेऽपि आत्मन आकाशः सम्भूतः, आकाशाद्वायुः
(तै.आन.21-1) इति तयोः उत्पत्तिश्रवणात्, एकविज्ञानेन सर्वविज्ञानसिद्ध्यर्थं सर्वस्य
वस्तुनो ब्रह्मविकारत्वस्य अवश्याश्रयणीयत्वाच्च यथोत्पत्तिः अङ्गीक्रियते, एवं जीवानां
नित्यत्वश्रवणेऽपि  तोयेन जीवान् व्यससर्ज भूम्याम् (महाना.1-4), प्रजापतिः प्रजा असृजत
(तै.ब्रा.1-1-10) इति जीवानामपि सृष्टिश्रवणात्, एकविज्ञानेन सर्वविज्ञानसिद्ध्यर्थं1
जीवस्यापि सृष्टिः अभ्युपगन्तव्या इति पूर्वपक्षे प्राप्ते - नात्मा श्रुतेः नित्यत्वाच्च
ताभ्यः (ब्र.सू.2-3-18) इति सूत्रेण सिद्धान्तितम् । आत्मा न उत्पद्यते; न जायते म्रियते
वा विपश्चित् (क.उ.2-18), ज्ञाज्ञौ द्वावजौ (श्वे.उ.1-9) इत्युत्पत्तिनिषेधश्रुतेः।
ताभ्य एव श्रुतिभ्यः नित्यत्वावगमाच्च । न च उत्पत्ति श्रुतिसर्वविज्ञानप्रतिज्ञाविरोधः
शंक्यः । स्वरूपस्य नित्यत्वेऽपि ज्ञानसंकोचविकासलक्षणान्यथाभावरूपावस्थान्तरापत्तिसत्त्वेन
उत्पत्तिश्रुतेः सर्वविज्ञानप्रतिज्ञायाश्च उपपत्तेः । उत्पत्तिनिषेधश्रुतेश्च स्वरूपान्यथाभावलक्षणोत्पत्त्य-
भावपरतया अविरोधात् ।
"इयांस्तु विशेषः - चिदचिदीश्वराणां त्रयाणामपि अवस्थान्तरापत्तिलक्षणोत्पत्तिरूपो विकारः"
अस्त्येव । तथापि अचेतनानां
स्वरूपान्यथाभावलक्षणोत्पत्तिः । जीवानां तु सा नास्ति । अपि तु ज्ञानसंकोचविकासलक्षणस्वभावान्यथाभावरूपा
उत्पत्तिः । ईश्वरस्य तु तन्नियन्तृत्वा1द्यवस्थासत्त्वेऽपि उक्तलक्षणानिष्टविकारद्वयाभावात्
नित्यो नित्यानाम् (श्वे.उ.6-13) इति परमात्मनः इतरविलक्षणनित्यत्वोक्तिः इति द्रष्टव्यम्
। वर्णितश्च सूत्रार्थः ।
उत्पत्त्यसम्भवाधिकरणम्
"ननु - न जायते म्रियते वा (क.उ.2-18) इति श्रुतिप्रतिषिद्धा जीवोत्पत्तिः2, वासुदेवात्संकर्षणो"
नाम जीवो जायते (परमसंहिता) इति प्रतिपादयतः पांचरात्रस्य कथं प्रामाण्यम्? इिति चेत्
- अस्याः शंकायाः तर्कपादे निराकृतत्वात् । तथाहि - वासुदेवात्संकर्षणो नाम जीवो जायते
इति जीवोत्पत्तिः पांचरात्रे प्रतिपाद्यते । सा च जीवे न सम्भवति । तथा संकर्षणात् प्रद्युम्नसंज्ञं
मनो जायते (परमसंहिता) इति कर्तुर्जीवात् करणस्य मनसः उत्पत्तिः श्रूयमाणाऽपि न सम्भवति
। कर्तुर्जीवात्करणोत्पत्तेः एतस्माज्जायते प्राणो मनः सर्वेन्द्रियाणि च (मुं.उ.2-1-3)
इति मनसो ब्रह्मोत्पत्तिप्रतिपादकश्रुतिविरुद्धत्वात् इति, उत्पत्त्यसम्भवात् (ब्र.सू.2-2-39),
न च कर्तुः करणम् (ब्र.सू.2-2-40) इति सूत्रद्वयेन3 पूर्वपक्षं कृत्वा, विज्ञानादिभावे
वा तदप्रतिषेधः (ब्र.सू.2-2-41), विप्रतिषेधाच्च (ब्र.सू.2-2-42) इति सूत्राभ्यां4 सिद्धान्तितम्
। वा शब्दः पूर्वपक्षव्यावृत्त्यर्थः । विज्ञानं च तदादि च विज्ञानादि ।
"ननु च क्यन्तोघुः (लिङ्गानु.सू.41) इति आदिशब्दस्य नित्यपुल्लिङ्गत्वात् कथमेतदिति"
चेत्-नायं घुः, अपि तु अद भक्षणे (धा.पा.1011) इत्यस्मादावश्यकार्थे णिनि प्रत्यये आदि
इति रूपं सिद्ध्यति । तेन च निखिलजगत्संहर्तृत्वमुखेन कारणत्वं प्रतिपाद्यत इति
द्रष्टव्यम् । आदिविज्ञानम् - परमात्मा इत्यर्थः । संकर्षणो नाम जीवो जायते इति श्रुतस्य
जीवशब्दार्थस्य तदभिमानिपरमात्मभावे सति, शास्त्रप्रामाण्याप्रतिषेधस्सिद्ध्यति । परमात्मनश्च
जननं नाम स्वेच्छाधीनशरीरपरिग्रहः । तस्मिन्नेव पांचरात्रतन्त्रे, स ह्यनादिरनन्तश्च
इति जीवोत्पत्तेः विशेषेण प्रतिषिद्धतया तद्विरुद्धाभिधानासम्भवात्; संकर्षणो नाम जीवो
जायते (परमसंहिता) इत्यनेन जीवाभिमानिसंकर्षणस्य इच्छाधीनशरीरपरिग्रहरूपोत्त्पत्तिः
प्रतिपाद्यत इति न पांचरात्रप्रामाण्यमिति सूत्रयोरर्थः।
"ननु सांख्यपाशुपताद्यधिकरणवत् इदमप्यधिकरणं पांचरात्रप्रामाण्यप्रतिषेधकं किम्? न स्यादिति"
चेत् - वेदोपबृंहणाय भारतसंहितां कुर्वता बादरायणेन -
"इदं शतसहस्राद्धि भारताख्यानविस्तरात् ।"
"आमथ्य मतिमन्थानं दध्नो घृतमिवोद्धृतम् ।। (म.भा.शां.331-2)"
"नवनीतं यथा दध्नो द्विपदां ब्राह्मणो यथा ।"
"आरण्यकं च वेदेभ्यः ओषधीभ्यो यताऽमृतम् ।। (म.भा.शां.331-3)"
"इदं महोपनिषदं चतुर्वेदसमन्वितम् ।"
"सांख्ययोगकृतान्तेन पांचरात्रानुशब्दितम् ।। (म.भा.शां.326-100)"
"इदं श्रेय इदं ब्रह्म इदं हितमनुत्तमम् ।"
"ऋग्यजुस्सामभिर्जुष्टमथर्वाङ्गिरसैस्तथा ।। (म.भा.शां.11-8)"
"भविष्यति प्रमाणं वै एतदेवानुशासनम् ।"
"ब्राह्मणैः क्षत्रियैर्वैश्यैः शूद्रैश्च कृतलक्षणैः ।। (म.भा.शां.322-41)"
"अर्चनीयश्च सेव्यश्च पूजनीयश्च माधवः ।"
"सात्वतं विधिमास्थाय गीतस्संकर्षणेन यः ।। (म.भा.शां.66-40)"
"अस्मात्प्रवक्ष्यते धर्मान् मनुस्स्वायंभुवस्तथा ।। (म.भा.शां.322-41)"
इत्यादिभिर्वचनैः बहुषु स्थलेषु पांचरात्रप्रामाण्यं प्रतिष्ठापितवता, शारीरकशास्त्रे1
तत्प्रामाण्यं निराक्रियते - इत्यस्य असङ्गतत्वात् । नन्वेवम् -
"एवं तत्त्वमिदं कृत्स्नं सांख्यानां विदितात्मनाम् ।"
"यदुक्तं यतिभिर्मुख्यैः कपिलादिभिरीश्वरैः ।।"
"यस्मिन्न विभ्रमाः केचित् दृश्यन्ते मनुजर्षभ ।"
"गुणाश्च यस्मिन् बहवो दोषहानिश्च केवला ।। (म.भा.शां.12-290-4)"
इति कापिलमतस्य भारते भ्रमादिदोषाभावप्रतिपादनात्,
"सर्वेषु च नृपश्रेष्ठ ज्ञानेष्वेतेषु दृश्यते ।"
"यथागमं यथान्यायं निष्ठा नारायणः प्रभुः ।। (म.भा.शां.337-63)"
इति सांख्ययोगपाशुपतादीनामपि नारायणनिष्ठत्वप्रतिपादनात्, तमेव शास्त्रकर्तारः प्रवदन्ति
मनीषिणः (म.भा.शां.मो359-70) इति तच्छास्त्रकर्तृणामपि नारायणप्रतिपादकत्वस्य प्रतिपादनात्,
"सांख्यं योगः पांचरात्रं वेदाः पाशुपतं तथा ।"
"आत्मप्रमाणान्येतानि न हन्तव्यानि हेतुभिः ।। (म.भा.शां.337-1)"
इति सर्वेषामपि आत्मप्रमाणत्वप्रतिपादनाच्च, सर्वे प्रमाणं हि तथा यथैतच्छास्त्रमुत्तमम्
इति पांचरात्रदृष्टान्तेन इतरशास्त्राणामपि प्रामाण्यप्रतिपादनाच्च तत्पादे सांख्यपाशुपताद्यागमानामपि
प्रामाण्यं न निराक्रियत इति चेत् - सत्यम्; भ्रमविप्रलिप्सादिराहित्यं शास्त्रकर्तृणाम्,
परमतात्पर्यं नारायण एवेति च समानम् । तथाऽपि अबहुश्रुततया तद्वक्तृणां हृदयमजानन्तः
आपातप्रतिपन्नमेवार्थं तात्त्विकं मन्यमाना ये प्रत्यवतिष्ठन्ते, तान् प्रति सांख्याद्यागमानामापातप्रतिपन्नार्थमात्रपरत्वम्
अन्वारुह्य सूत्रकृता तन्निरसनं कृतम् । पांचरात्रशास्त्रं तु परतत्त्वहितपुरुषार्थानामेव
आपाततोऽपि प्रतीतेः वेदविरुद्धनिमित्तोपादानभेदाद्यप्रतीतेश्च, कृत्स्नं प्रमाणमेवेति
न एकदेशेऽपि अप्रामाण्यशंकावकाशः इति द्रष्टव्यम् । एवमेव व्यासार्यैः उक्तम् । प्रकृतमनुसरामः ।
आत्मनि - तम् कर्तारं, परस्मिन् ब्रह्मणि सर्वान्तर्यामिणि नियच्छेत्। व्यत्ययेन तदिति
नपुंसकलिङ्गता । एवंभूतेन रथिना वैष्णवं पदं गन्तव्यम् इत्यर्थः इति भाषितम् । विवृतं
च श्रुतप्रकाशिकायाम् - वाचो मनसि नियमनं, मनोऽननुगुणप्रवृत्तिवैमुख्यापादनम् । मनसः
बुद्धौ नियमनम् - व्यवसायानुगुण1प्रवृत्तितापादनम् । बुद्धिश्च अर्थेषु हेयताध्यवसाय2रूपा
। तस्या बुद्धेः आत्मनि नियमनं नाम - स एवोपादेयतया साक्षात्कार्य इति एतदर्थविषयत्वापादनम्
। शान्ते स्वतः ऊर्मिषट््कप्रतिभटे । शान्त आत्मनि, महत आत्मनो जीवस्य नियमनं नाम-तच्छेषताप्रतिपत्तिः,
इति । आत्मशब्दस्य पुल्लिङ्गत्वात्, पुल्लिङ्ग च्छब्देन निर्देष्टव्ये छान्दसत्वात्
लिङ्गव्यत्यय इति3।
"ननु भाष्ये-ज्ञान आत्मनि इति व्यधिकरणे सप्तम्यौ । आत्मनि वर्तमाने ज्ञाने नियच्छेत्"
इत्यर्थः , इत्युक्तिः अयुक्ता ; अव्यावर्तकत्वात् आत्मनि वर्तमान इति विशेषणस्य । आत्मन्यवर्तमानज्ञानस्यैव
अभावात् । न च - तद्यच्छेत्  ज्ञाने  इत्येतावत्युक्ते,
आत्मस्वरूप4ज्ञानभ्रान्तिः स्यात् । अतः ज्ञान आत्मनि इत्युक्तमिति वक्तुं शक्यम्
; तथा सति तस्या एव भ्रान्ते सामानाधिकरण्ययोजनया दृढीकरणप्रसङ्गात् । न हि आत्मनि इत्यनेन
आत्मभ्रान्तिः व्युदस्यते । न च-आत्मनि वर्तमाने इति भाष्यस्य आत्मनि विषयविषयिभावलक्षणसम्बन्धेन
वर्तमान इत्यर्थः । आत्मविषयज्ञाने इति यावत् । अतो व्यावर्तकतया, न वैयर्थ्यदोषः -
इति वाच्यम्; तथा सति ज्ञानमात्मनि महति नियच्छेत् इत्यस्य वैयर्थ्यापातात् । तदर्थस्य
अनेनैव सिद्धे इति चेत् -
"उच्यते; अयमभिप्रायो भाष्यकारस्य - तद्यच्छेत् ज्ञान आत्मनि इत्यत्र आत्मनि इति विषयसप्तमी"
। तच्च आत्मविषयक ज्ञानम् - आत्मा उपादेयः, तदतिरिक्ता अर्था हेयाः इत्येवंरूपम् । तच्च
अर्थेषु हेयताध्यवसायरूपा बुद्धिः इति श्रुतप्रकाशिकायां व्यक्तम् । अस्य च आत्मानात्मविषयकाहेयहेयताध्यवसायरूपस्य
ज्ञानस्य, महति आत्मनि नियमनं नाम - स एव उपादेयतया साक्षात्कार्यः इति
एतदर्थविषयत्वापादनम् इति तत्रैव श्रुतप्रकाशिकायाम् उक्तत्वात् वाक्यद्वयस्यापि स्वप्रयोजनतया
त्वदुक्तवैयर्थ्यशंकनवकाश इति ।।
1.3.14
उत्तिष्ठत जाग्रत प्राप्य वरान् निबोधत । क्षुरस्य धारा निशिता दुरत्यया दुर्गं पथस्तत्कवयो वदन्ति ।।
B.1.3.14
"प्र.- एवं वशीकरणप्रकारमुपदिश्य अधिकारिपुरुषान् अभिमुखी करोति- उत्तिष्ठत जाग्रत इति"
। आत्मज्ञानाभिमुखा भवत ; अज्ञाननिद्रायाः भयं कुरुत। वरान् - श्रेष्ठान् आचार्यान्
उपसङ्गम्य1 आत्मतत्त्वं निबोधत । यद्वा- उपासितात् भगवतो वा ब्रह्मविद््भ्यो वा, देवतापारमार्थ्यं 1
च यथावत् वेत्स्यते भवान् इत्येवं रूपान् वरान्, प्राप्य ज्ञेयम्, आत्मतत्त्वं निबोधत-
न उदासितव्यम् इति भावः । क्षुरस्य इति । ज्ञानिनः, तत्  - आत्मतत्त्वं दुर्गमपन्थानं
वर्णयन्ति । तत्कस्य हेतोः? यतः आत्मतत्त्वम्, क्षरस्य -
आयुधविशेषस्य, धारा - अग्रम्, निशिता - तीक्ष्णा, दुरत्यया - अनतिक्रमणीया । तीक्ष्ण1क्षुराग्रे
संचरतः पुंसो यथा कियत्यप्यनवधाने आत्मनाशो भवति, एवम् इह आत्मस्वरूपावगतिदशायां  स्वल्पेऽपि
अनवधानापराधे आत्मनाशो भवतीति भावः ।।
1.3.6
यस्तु विज्ञानवान् भवति युक्तेन मनसा सदा । तस्येन्द्रियाणि वश्यानि सदश्वा इव सारथेः ।। 6 ।।
B.1.3.6
"प्र. - शरीरादेः रथत्वादिरूपणस्य प्रयोजनमाह - यस्त्वविज्ञानवान् इत्यादिना मन्त्रद्वयेन"
। लोके हि; समीचीनसारथिप्रग्रहवत्तः अश्वाः वशीकृता भवन्ति; एवं सारथिप्रग्रहत्वेन रूपितयोः
विज्ञान-मनसोः सामीचीन्ये, अश्वत्वेन रूपितानि इन्द्रियाणि वश्यानि भवन्ति ; नान्यथा इत्यर्थः ।।
1.3.7
यस्त्वविज्ञानवान् भवत्यमनस्कस्सदाऽशुचिः ।  न स तत् पदमाप्नोति संसारं चाधिगच्छति ।। 7 ।।
B.1.3.7
"प्र. - हयत्वेन रूपितानाम् इन्द्रियाणां वशीकरणतदभावयोः प्रयोजनं दर्शयति मन्त्रद्वयेन"
- यस्त्वविज्ञानवान् इत्यादिना । अमनस्कः-अनिगृहीतमनाः ।
अत एव अशुचिः, सर्वदा विपरीतचिन्ताप्रवणत्वात्1 इत्यर्थः । न केवलं जिगमिषितप्राप्त्यभावमात्रम्,
प्रत्युत गहनं संसारकान्तारमेव प्रापयति इत्यर्थः ।।
1.3.8
यस्तु विज्ञानवान् भवति समनस्कः सदा शुचिः ।
स तु तत्पदमाप्नोति यस्माद्भूयो न जायते ।। 8 ।।
B.1.3.8
"प्र. - हयत्वेन रूपितानाम् इन्द्रियाणां वशीकरणतदभावयोः प्रयोजनं दर्शयति मन्त्रद्वयेन"
- यस्त्वविज्ञानवान् इत्यादिना । अमनस्कः-अनिगृहीतमनाः ।
अत एव अशुचिः, सर्वदा विपरीतचिन्ताप्रवणत्वात्1 इत्यर्थः । न केवलं जिगमिषितप्राप्त्यभावमात्रम्,
प्रत्युत गहनं संसारकान्तारमेव प्रापयति इत्यर्थः ।।
(ब्र.सू.1-2-11) इति । गुहां प्रविष्टौ,  जीवपरमात्मानावेव। तयोरेव अस्मिन् प्रकरणे
गुहाप्रवेशदर्शनात्। तं दुर्दर्शं गूढमनुप्रविष्टं गुहाहितम्  (क.उ.2-12) इति परमात्मनो
गुहाप्रवेशः श्रूयते। या प्राणेन सम्भवत्यदितिर्देवतामयी। गुहां प्रविश्य तिष्ठन्ति
(क.उ.4-7) इति जीवस्यापि गुहाप्रवेशो दृश्यते। अतः द्वयोरपि गुहाप्रवेशदर्शनात्, तयोरेव
पिबतोः छत्रिन्यायेन ऋतं पिबन्तौ (क.उ.3-1) इति निर्देशस्य सम्भवात्, ऋतं पिबन्तौ इति
मन्त्रेण, न परमात्मप्रकरणविच्छेदः शक्यशङ्कः। विशेषणाच्च (ब्र.सू.1-2-12) अस्मिन् प्रकरणे
ब्रह्मजज्ञं देवमीड्यं विदित्वा (कठ.उ.1-17 ) इति जीवपरयोः उपास्यत्व उपासकत्वादिना
विशेषितत्वात्, तयोरेव उपासनसौकर्याय एकाधिकरणस्थत्वप्रतिपादनार्थत्वात् ऋतं पिबन्तौ
इति मन्त्रस्य जीवपरप्रतिपाद- कत्वमेव । अतः, यस्य ब्रह्मच क्षत्रं च (क.उ.2-25) इति
मन्त्रः परमात्मपर एव इति निर्णीतम् ।
(प्रमिताधिकरणम्)
तथा - अङगुष्ठमात्रः पुरुषो मध्य आत्मनि तिष्ठति।
ईशानो भूतभव्यस्य न ततो विजुगुप्सते।।
इति मन्त्रे अङ्गुष्ठमात्रतया निर्दिश्यमानो जीव एव; अङगुष्ठमात्रत्वस्य जीवधर्मतया,
प्राणाधिपः सञ्चरति स्वकर्मभिः। अङ्गुष्ठमात्रो रवितुल्यरूपः (श्वे.उ.5-8),
अङगुष्ठमात्रं पुरुषं निश्चकर्ष यमो बलात् (महा.भा.व.281-16) इति श्रुतिस्मृतिप्रसिद्धत्वात्
इति पूर्वपक्षं कृत्वा- शब्दादेव प्रमितः (ब्र.सू.1-3-23), हृद्यपेक्षया तु मनुष्याधिकारत्वात्
(ब्र.सू.1-3-24), कम्पनात् (ब्र.सू.1-3-40),     ज्योतिर्दर्शनात् (ब्र.सू.1-3-41) इति
चतुर्भिः सूत्रैः सिद्धान्तः कृतः। तेषाञ्च अयमर्थः- अङ्गुष्ठप्रमितः परमात्मा; शब्दादेव
ईशानो भूतभव्यस्य इति ईश्वरत्ववाचकेशानशब्दादेव ।
"ननु कथं तर्हि परमात्मनः अङगुष्ठमात्रत्वम् इत्यत्राह - हृद्यपेक्षया तु मनुष्याधिकारत्वात्"
(ब्र.सू.1-3-24) हृदि - हृदये परमात्मनो वर्तमानत्वात्,
तदपेक्षया अङ्गुष्ठमात्रत्वम् उपपद्यते। न च खरतुरगादीनाम् अङ्गुष्ठशून्यानां हृदयस्य
अङ्गुष्ठप्रमितत्तवाभावात् तदन्तर्वर्तिनः परमात्मनः कथम् अङ्गुष्ठमात्रत्वम् इति वाच्यम्;
उपासनाविधायिशास्त्रस्य मनुष्याधिकारिकत्वात् तेषां च अङ्गुष्ठसम्भवात् तद्धृदयवर्तिनः
परमात्मनः अङ्गुष्ठसमपरिमाणहृदयावच्छेदनिबन्धनाङ्गुष्ठप्रमितत्वे न अनुपपत्तिः कम्पनात्
(ब्र.सू. 1-3-40)। यदिदं किञ्च जगत्सर्वं प्राण एजति निस्सृतम्। महद्भयं वज्रमुद्यतम्
(कठ.उ.6-2) इति समस्तप्राणिकम्पनहेतु- भयहेतुत्वस्य अस्मिन् अङ्गुष्ठप्रमिते आम्नानात्
तस्य च परमात्मधर्मत्वस्य भीषा़ऽस्माद्वातः पवते (तै.आ.8-1) इत्यादि श्रुतिप्रतिपन्नत्वात्
अङगुष्ठप्रमितः परमात्मा । ज्योतिर्दर्शनात् (ब्र.सू.1-3-41), न तत्र सूर्यो भाति न
चन्द्रतारकम् (कठ.उ.5-15) इति अङ्गुष्ठप्रमिते सकलतेजश्छादकज्योतिः- सम्बन्धप्रतिपादनात्
तादृशज्योतिःसम्बन्धस्य आथर्वणे ब्रह्मसम्बन्धितया प्रतिपादितत्वाच्च अङ्गुष्ठप्रमितः परमात्मा इत्यर्थः।।
(आनुमानिकाधिकरणम्)
तथा - इन्द्रियेभ्यः परा ह्यर्था अर्थेभ्यश्च परं मनः।
मनसस्तु परा बुद्धिः बुद्धेरात्मा महान् परः।।
महतः परमव्यक्तमव्यक्तात् पुरुषः परः।
पुरुषान्न परं किञ्चित् सा काष्ठा सा परा गतिः।।
इति वाक्ये, सांख्यप्रक्रियाप्रत्यभिज्ञानात्, प़ञ्चविंशातिरिक्तपुरुषनिषेधाच्च, सांख्याभिमतम्
अब्रह्मात्मकं प्रधानमेव अव्यक्तशब्देन अभिधीयते - इति, आनुमानिकमप्येकेषामिति चेत्
इति सूत्रखण्डेन पूर्वपक्षं कृत्वा, शरीररूपकविन्यस्तगृहीतेः दर्शयति च (ब्र.सू.1-4-1),
सूक्ष्मं तु तदर्हत्वात् (ब्र.सू.1-4-2), तदधीनत्वादर्थवत् (ब्र,सू.1-4-3), ज्ञेयत्वावचनाच्च
ब्र,सू.1-4-4), वदतीति चेन्न प्राज्ञो हि प्रकरणात् (ब्र.सू.1-4-5), त्रयाणामेव
चैषमुपन्यासः प्रश्नश्च  (ब्र.सू.1-4-6), महद्वच्च (ब्र.सू.1-4-7) इति सप्तभिः सत्रैः
सिद्धान्तः कृतः। तेषां च अयमर्थः- आनुमानिकम्, न अव्यक्तशब्दाभिलप्यम्। उपसानोपयोगिवशीकरणाय,
आत्मानं रथिनं विद्धि शरीरं रथमेव च (क.उ.3-3) इति वाक्ये रथिरथादिभावेन रूपितेषु आत्म-शरीर-बुद्धि-मन-इन्द्रियविषयेषु
रथरूपकात्मना, शरीरं रथमेव च इति विन्यस्तस्य शरीरस्यैव अव्यक्तशब्देन ग्रहणसम्भवात्,
अस्मिंश्च प्रकरणे, इन्द्रियादिवशीकरणप्रकारस्यैव, यच्छेद्वाङ्मनसी प्राज्ञः (क.उ.3-13)
इत्यादिदर्श- नात् तदनुसारेण अव्यक्तशब्देन शरीरमेव गृह्यते ।
"ननु -कथम् अव्यक्तशब्देन व्यक्तस्य शरीरस्याभिधानम्? तत्राह- सूक्ष्मं तु तदर्हत्वात्"
(ब्र.सू.1-4-2) भूतसूक्ष्मम् अव्याकृतं हि अवस्थाविशेषमापन्नं शरीरं भवति। ततश्च कारणवाचिना
अव्यक्तशब्देन स्थूलं शरीरमेव उपचारात् उच्यते इत्यर्थः।
"ननु उक्तशब्दस्य मुख्य एवार्थोऽस्तुः, कुतः स्थूलशरीरेलक्षणा अभ्युपगन्तव्या इत्यत्राह-तदर्हत्वादिति।"
स्थूलशरीरस्यैव कार्यार्हत्वात्, तस्यैव वशीकार्यत्वाय प्रतिपादनस्य अपेक्षितत्वात्,
अव्यक्तशब्देन कारणवाचिना स्थूलशरीरलक्षणा उचिता इति भावः।
"ननु यदि भूतसूक्ष्मम् अव्याकृतम् अभ्युपगम्यते, कापिलतन्त्रसिद्धोपादाने कः प्रद्वेषः?"
इत्यत्राह - तदधीनत्वादर्थवत् । अस्मन्मते अव्यक्तस्य परमात्माधीन- तया, तदधिष्ठितत्वेन
प्रयोजनवत्त्वम् अस्ति; सांख्यमते तदनभ्युपगमात् तस्य  निष्प्रयोजनत्वम् इति भावः। ज्ञेयत्वावचनाच्च
(ब्र.सू.1-4-4) इति तन्त्रसिद्धमेव अविवक्षिष्यत्, तदा अस्य ज्ञेयत्वमविवक्षिष्यत्,।
व्यक्ताव्यक्तज्ञविज्ञानान्मोक्षं  वदद्भिः तान्त्रिकैः तेषां सर्वेषां ज्ञेयत्वाभ्युपगमात्।
न च अस्य ज्ञेयत्वम् उच्यते। अतो न तन्त्रसिद्धस्य इह ग्रहणम्। वदति इति चेन्न प्राज्ञो
हि प्रकरणात् (ब्र.सू.1-4-5)। अशब्दमस्पर्शमरूपमव्ययं तथाऽरसं नित्यमगन्धवच्च यत्।
अनाद्यनन्तं महतः परं ध्रुवं निचाय्य तं मृत्युमुखात् प्रमुच्यते (क.उ.3-15) इत्युक्तस्य
ज्ञेयत्वम् अनन्तरमेव श्रुतिर्वदति इति चेन्न; सोऽध्वनः पारमाप्नोति तद्विष्णोः परमं
पदम् (क.उ.3-9) इति प्राज्ञस्य परमात्मनः प्रकरणात्, स एव अशब्दमस्पर्शम् इति मन्त्रे
ज्ञेयत्वेन निर्दिश्यते, न तन्त्रसिद्धम् अव्यक्तम् । त्रयाणामेव चैवमुपन्यासः प्रश्नश्च
(ब्.सू. 1-4-6)। अस्मिन् प्रकरणे हि  उपायोपेयोपेतृणां त्रयाणामेव ज्ञेयत्वोपन्यासः,
अन्यत्र धर्मादन्यत्राधर्मात् (क.उ.2-14) इति प्रश्नश्च दृश्यते, न अव्यक्तादेः। महद्वच्च
(ब्र.सू.1-4-7)। यथा बुद्धेरात्मा महान् परः (क.उ.3-10) इत्यत्र आत्मशब्दसामानाधिकरण्यात्
न तन्त्रसिद्धं महतत्त्वं गृह्यते, एवम् अव्यक्तमपि आत्मनः परत्वेन अभिधानात् न कापिलतन्त्रसिद्धं
गृह्यते-इति स्थितम्।
"अतः इयमुपनिषत् सर्वाऽपि परमात्मपरा इति त्रिभिः अधिकरणैः निर्णीतम्।।"
क्षेमाय यः करुणया क्षितिनिर्जराणां
भूमावजृम्भयत भाष्यसुधामुदारः ।
वामागमाध्वगवदावदतूलवातो
रामानुजः स मुनिराद्रियतां मदुक्तिम् ।।
इति षष्ठवल्लीभाष्यम् ।
।। इति श्रीमत्तातयार्यचरणारविन्द चञ्चरीकस्य वात्स्यानन्तार्यपादसेवासमधिगतशारीरकमीमांसाभाष्यहृदयस्य
परकालमुनिपादसेवासमधिगतपारमहंसस्य श्रीरङ्गरामानुजमुनेः कृतिषु कठोपनिषत्प्रकाशिका ।। श्रीरस्तु शुभमस्तु
1.2.20
अणोरणीयान् महतो महीयान् आत्माऽस्य जन्तोर्निहितो गुहायाम् ।
तमक्रतुः पश्यति वीतशोको धातुप्रसादान्महिमानमात्मनः ।। 20 ।।
B.1.2.20
"प्र. - एवं मन्त्रद्वयेन प्रत्यगात्मस्वरूपं विशोध्य, तदात्भूतपरमात्मस्वरूपमाह -"
अणोरणीयान् इत्यादिना । अणोः - सर्वाचेतनापेक्षया सूक्ष्माच्चेतनात्, अणुतरः ततोऽपि
सूक्ष्मः तदन्तः प्रवेशयोग्यः इत्यर्थः । महतः - आकाशादेरपि महत्तरः । स्वाव्याप्तवस्तु
रहित इत्यर्थः । अस्य जन्तोः - न जायते म्रियते वा (क.उ.2-18) इति मन्त्रद्वयनिर्दिष्टस्य1,
आत्मा - अन्तःप्रविश्य नियन्ता इत्यर्थः । अतश्च पूर्वमन्त्रद्वयनिर्दिष्टात् प्रत्यगात्मस्वरूपात्,
अणोरणीयान् इति मन्त्रसन्दर्भप्रतिपाद्योऽन्य एवेति सिद्धम् । न च - अस्य जन्तोः इत्यस्य,
हृदयगुहावाचिना सम्बन्धसापेक्षेण, गुहायाम् इत्यनेनैव अन्वितत्वेन न आत्मा इत्यनेन अन्वयः
- इति शंक्यम्; आत्मशब्दान्वितस्यैव काकाक्षिन्यायेन 1 उभयत्रान्वये दोषाभावात् । मूलतः
शाखां परिवास्योपवेषं करोति इत्यत्र, शाखां मूलतः परिवास्य, मूलतः उपवेषं करोति इति
परिवासनान्वितस्यापि मूलतः इत्यस्य उपवेषं करोति इत्यनेनाऽपि अन्वयस्य अीङ्गीकृतत्वात्;
जीवहृदयगुहावर्तित्वप्रतिपादनेऽपि जीवभेदसिद्धेश्च । न हि जीवस्यैव जीवगुहावर्तित्वप्रतिपादने प्रयोजनमस्ति ।
"ननु न जायते इत्युपन्यस्तस्य आत्मनः जायमानवाचिजन्तुशब्देन परामर्शस्य अनुपपन्नतया,"
अस्य जन्तोः इत्यस्य प्रत्यक्षादिसन्निधापितदेहपरताया एव वक्तव्यत्वेन, तद्गुहाहित आत्मा
प्रागुपन्यस्तो जीव एवास्तु । न च कर्तृत्वभोक्तृत्वादिविशिष्टतया सदा
अहमिति भासमाने जीवे, कस्तं मदामदं देवं मदन्यो ज्ञातुमर्हति (क.उ.2-21), क इत्था वेद
यत्र सः (क.उ.2-25) इति उत्तरसन्दर्भप्रतिपाद्य1दुर्विज्ञानत्वम्, कथमन्वेतीति वाच्यम्;
जीवस्य कर्तृत्वादिविशिष्टतया सर्वलोकविदितत्त्वेऽपि, मुक्तप्राप्यब्रह्मस्वरूप2विशिष्टतया
दुर्विज्ञानत्वसम्भवादिति चेत् - न; प्राणी तु चेतनो जन्मी जन्तुजन्यशरीरिणः (अ.को.1-4-30)
इति जन्तुशब्दस्य चेतनपर्यायतया प्रकृतजीववाचित्वसम्भवात् ।
अस्येति शब्दस्य च पूर्वसन्दर्भोपस्थापितप्रत्यगात्मविषयत्वसम्भवे; प्रत्यक्षाद्युपस्थापितदेहविषयत्वाश्रयणस्य
अयुक्तत्वात् । अत्यन्ताणुत्वमहत्त्वयोः, एष मे आत्माऽन्तर्हृदये अणीयान् व्रीहेर्वा
यवाद्वा सर्षपाद्वा श्यामाकाद्वा श्यामाकतण्डुलाद्वा, एष मे आत्माऽन्तर्हृदये ज्यायान्
पृथिव्या ज्यायानन्तरिक्षात् ज्यायान् दिवो जायानेभ्यो लोकेभ्यः (छां.उ.3-14-3) इत्यादिषु
परमात्मधर्मतया3, अणोरणीयान् इति मन्त्रप्रतिपाद्यस्य जीवत्वशंकायाः असम्भवात् ।
"ननु - नेतरोऽनुपपत्तेः (ब्र.सू.1-1-17) इति सूत्रे सह ब्रह्मणा विपश्चिता (तै.आन.1-1)"
इति वाक्यश्रुतविपश्चित्त्वस्य ब्रह्मासाधारणलिङ्गत्वस्य भाष्ये प्रतिपादितत्वात्4,
न जायते म्रियते वा विपश्चित् (क.उ.2-18) इति मन्त्रस्यापि पररीत्या परमात्मपरत्वमेवास्तु
। एवं सति अन्यत्र धर्मात् (क.उ.2-14) इति प्रश्नस्य प्राप्यद्वयपरत्वं प्रतिवचनस्य
प्राप्यद्वयपरत्वमाश्रित्य, न जायते इत्यादिमन्त्रद्वयस्य प्राप्यजीवस्वरूपपरत्वम्,
अणोरणीयान् इति सन्दर्भस्य च परमात्मपरत्वम् इत्यादिपरिकल्पनक्लेशो नाऽऽश्रयणीय इति चेत् - न;
हननादिप्रतिषेधाद्यनुपपत्त्या विपश्चिच्छब्दे मुख्यार्थत्यागस्य अवश्यकत्वेन तन्मन्त्रद्वयस्य
अणोरणीयान् इत्यादिमन्त्रसन्दर्भस्य च एकविषयत्वासम्भवात् । शिष्टम् उत्तरत्र स्पष्टयिष्यते ।
"तमक्रतुः पश्यति इति । तम् - तादृशं परमात्मानम्, अक्रतुः - काम्यकर्मादिरहितस्सन्,"
धातोः - धारकस्य परमात्मनः, प्रसादात् आत्मनः महिमानम् - महत्त्वसंपादकं स्वसार्वज्ञ्यादिगुणाविर्भावहेतुभूतं
परमात्मानं यदा पश्यति, तदा वीतशोको भवति इत्यर्थः । द्युभ्वाद्यधिकरणे जुष्टं यदा पश्यत्यन्यमीशम्
(मुं.उ.3-1-2) इति मन्त्रखण्डं प्रस्तुत्य, अयं यदा स्वस्मादन्यं सर्वस्येशं प्रियमाणम्1,
अस्येश्वरस्य महिमानं च निखिलजगन्नियमनरूपं2 पश्यति, तदा वीतशोको भवति इति भगवता भाष्यकृता
व्याख्यातत्वात्, तदनुसारेणाऽपि3 परमात्मनः निखिलजगन्नियमनरूपं महिमानं च यः पश्यति,
सः वीतशोको भवतीत्यर्थः । धातुप्रसादात् वीतशोको भवति इति वा अन्वयः । प्रसीदत्यच्युतस्तस्मिन्
प्रसन्ने क्लेशसंक्षयः (  ) इति स्मृतेः इति द्रष्टव्यम्; अक्रतुं पश्यति धातुः प्रसादान्महिमानम्
ईशम् इति पाठे अक्रतुम् - कर्मकृतोत्कर्षापकर्षशून्यमित्यर्थः । धातुः - भगवतः ।
1.2.21
आसीनो दूरं व्रजति शयानो याति सर्वतः ।
कस्तं मदामदं देवं मदन्यो ज्ञातुमर्हति ।। 21 ।।
[भगवदनुग्रहशून्यस्य दुर्ग्रहत्वम्]
1.2.24
नाविरतो दुश्चरितान्नाशान्तो नासमाहितः ।
नाशान्तमानसो वाऽपि प्रज्ञानेनैनमाप्नुयात् ।। 24 ।।
B.1.2.24
"प्र. - परमात्मप्राप्तिहेतुभूतोपासनाङ्गतया कांश्चिद्धर्मान् उपदिशति नाविरतो दुश्चरितात्"
इति । परदारपरद्रव्यापहारात् अनिवृत्तः, अनुपशान्तकामक्रोधवेगः, नानाविधव्यापारविक्षिप्ततया
अनवहितचित्तः, अनिगृहीतमनाश्च, एनम् - परमात्मानम्, प्रज्ञानेन नाप्नुयादित्यर्थः ।
पुरुषार्थस्यैव अनृतवदननिषेधस्य, दर्शपूर्णमासप्रकरणे क्रत्वङ्गतया, नानृतं वदेत् इति
निषेधवत्, पुरुषार्थस्यापि दुश्चरितविरत्यादेः उपासनाङ्गतया विधानम् उपपद्यते । ततश्च,
यस्तु - पुरुषार्थमपि दुश्चरितनिषेधम् अतिलङ्घ्य परमात्मोपासनम् अविगुणं चिकीर्षति,
तस्य, दुश्चरितनिषेधरूपाङ्गवैगुण्यात् उपासनसाद्गुण्यं न सिद्ध्यति इत्यर्थः1 ।
1.2.25
यस्य ब्रह्म च क्षत्रं च उभे भवत ओदनः ।
मृत्युर्यस्योपसेचनं क इत्था वेद यत्र सः ।।
B.1.2.25
"प्र. - यस्य ब्रह्म च इति । ब्रह्म च क्षत्रं च - ब्रह्म - क्षत्राख्यवर्णद्वयोपलक्षितकृत्स्नचराचरात्मकमिदं"
जगत् । यस्य ओदनो भवति - यस्य विनाश्यो भवतीत्यर्थः । यस्य मृत्युः स्वयमद्यमानत्वे
सति अन्यस्यादनहेतुर्भवति, सः- निखिलचराचरसंहर्ता परमात्मा, यत्र - यस्मिन् प्रकारे
स्थितः, यत्प्रकारविशिष्टः, तं प्रकारम् इत्थम् इति को वेद इत्यर्थः ।
"ननु - ब्रह्मक्षत्रपदेन कृत्स्नचराचरग्रहणे किं बीजम्? इति चेत्, उच्यते - ब्रह्म च"
क्षत्रं च ओदनः इत्युक्ते, ब्राह्मणक्षत्रियवर्णयोः किचिंत्प्रति ओदनशब्दमुख्यार्थत्वा1
सम्भवात्, ओदनशब्देन भोज्यत्वं वा, भोग्यत्वं वा, विनाश्यत्वं वा लक्षणीयम् । न हि ब्रह्मक्षत्रमात्रभोक्ता
तन्मात्रसंहर्ता वा, कश्चिज्जीवो वा, परमात्मा वा अस्ति ।
"नन्व2न्तरादित्यविद्यायां ये च अमुष्मात्परांचो लोकाः तेषां चेष्टे (छां.उ.1-6-8) इति"
सर्वलोकेश्वरे परमात्मन्युपासनार्थं लोकविशेषेशितृत्वश्रवणवत्, सर्वसंहर्तर्यपि परमात्मनि
ब्रह्मक्षत्रसंहरणमुपासनार्थमुपदिश्यतामिति चेन्न3; तद्वदस्योपासनाप्रकरणत्वा -
सम्भवात् । अतः ब्रह्मक्षत्रग्रहणस्य चराचरमात्रोपलक्षणत्वं युक्तम् । उक्तं च अत्ता
चराचरग्रहणात् (ब्र.सू.1-2-9) इति ।
[जीवपरत्वशंका]
"ननु एवमपि ओदनशब्देन किमिति विनाश्यत्वं लक्ष्यते? गौणत्वमपि शब्दस्य साधारणगुणमपहाय"
असाधारणगुणेनैव निर्वाह्यम् । नहि अग्निर्माणवकः इत्यत्र अग्निशब्देन, पैङ्गल्यादेरिव
द्रव्यत्वादेः उपस्थितिः अस्ति । अत एव प्रैतु होतुश्चमसः प्र ब्रह्मणः प्रोद्गातृणां
प्र यजमानस्य (प्र.मी.3-5-7) इति अध्वर्युप्रैषे उद्गातृशब्दस्य बहुवचनानुरोधेन बहुषु वृत्तौ
वक्तव्यायाम्, षोडशर्त्विक्साधारणाकारं विहाय1, उद्गातृगणमात्रलक्षणा, पूर्वतन्त्रे
(3-5-7) वर्णिता । तद्वदिहापि2 ब्रह्मक्षत्रवाक्ये प्रतीयते इति चेत्;
[तत्परिहारः]
"उच्यते; यद्यपि - विनाश्यत्वं साधारणाकारः; तथापि - मृत्युर्यस्योपसेचनम् (क. उ. 2-24)"
इति वाक्यशेषानुरोधात्, साधारणोऽपि, गौण्या वृत्त्या लक्षयितुम् उचितः ।
"ननु - उपसेचनशब्दापेक्षया ओदनशब्दस्य मुख्यत्वात्, ओदनशब्दस्वारस्यानुरोधेन, असाधारणाकाररूपभोग्यत्वे"
लक्षिते, जघन्यम् उपसेचनपदम् अबाधकत्वाभिप्रायेण कथचिंत् नीयताम् । अतः ब्रह्मक्षत्रभोक्ता
यः, यस्य च मृत्युः अबाधकः, सः अस्मिन् मन्त्रे प्रतिपाद्यः । भोक्तृत्वं च जीवस्यैव
इति, स एव अस्मिन्मन्त्रे प्रतिपाद्यताम् इति चेत्;
"उच्यते - उपसेचनत्वेन रूपितस्य मृत्योः, ओदनत्वरूपितेन ब्रह्मक्षत्रशब्दितेन, दध्यन्नवत्"
प्रतीतसम्बन्धस्य, सर्वात्मना बाधप्रसङ्गात् । न हि यस्य ब्रह्म च क्षत्रं च भोग्यम्,
यस्य च मृत्युः अबाधकः इत्युक्ते, मृत्योः ब्रह्मक्षत्रस्य च सम्बन्धः प्रतीयते ।
अतः उपसेचनशब्दस्य ओदनशब्दापेक्षया जघन्यत्वेऽपि, अबाधकत्वरूपसाधारणगुणं विहाय, स्वयम्
अद्यमानत्वे सति अन्यादनहेतुत्वरूपासाधारणरूप1 एव ग्राह्यः । ततश्च एकवाक्यान्तर्गतचरमश्रुतोपसेचनपदानुसारेण,
ओदनशब्देनाऽपि विनाश्यत्वमेव लक्षणीयम् । स्वबुद्ध्युपस्थापनीयविशेषाकाररूपगुणग्रहणादपि,
एकवाक्यतापन्नपदान्त -
रोपस्थापितगुणग्रहणस्यैव बुद्धिलाघवेन एकवाक्यतासामर्थ्यानुरोधेन च न्याय्यत्वादिति
अस्यार्थस्य अत्त्त्रधिकरणे निर्णीतत्वात् इत्यलं पल्लवितेन ।
।। इति द्वितीयवल्लीप्रकाशिका समाप्ता ।।
1.3.1
ऋतं पिबन्तौ सुकृतस्य लोके गुहां प्रविष्टौ परमे पराद्धर्ये ।
छायातपौ ब्रह्मविदो वदन्ति पंचाग्नयो ये च त्रिणाचिकेताः ।।
B.1.3.1
"प्र. - क इत्था वेद यत्र सः इति अस्य दुर्ज्ञानत्वे, अत्र इत्थमास्ते इति अस्य अर्थस्य"
दुर्बोधत्वेन; न वयं तदुपासने शक्ताः? इति मन्यमानं प्रति उपास्योपासकयोः एकगुहानुप्रवेशेन
परमात्मनः सूपास्यत्वात् वयमपि उपासितुं शक्ताः द्वाभ्यां मन्त्राभ्यां दर्शयति - ऋतं
पिबन्तौ इत्यादिना । सत्यपदवाच्यावश्यम््भावि1 कर्मफलमनुभवन्तौ सुकृतसाध्ये, लोके
- अस्मिन्नेव लोके वर्तमानौ हृदयकुहरं प्रविष्टौ, तत्रापि परमाकाशे,
पराद्धर्ये 2 संख्यायाः उत्तरावधिः, तदर्हति इति परार्ध्यम् । उत्कृष्ट इत्यर्थः । तादृशे
हार्दाकाशे वर्तमानौ। छायातपशब्दाभ्यां ज्ञाज्ञौ लक्ष्येते । अज्ञशब्देन जीवनिर्देशस्य
च ।  अयमभिप्रायः-उपास्य-उपासकयोः एकगुहावर्तित्वे, तयोरेव प्राप्य2 प्राप्यस्य च
तत्प्राप्तिसाधनरथत्वेन रूपिते शरीरे अवस्थानम् अयुक्तम् । न हि रथेन प्राप्तव्योऽर्थः
रथस्थो भवतीति शंक न कार्या । प्राप्यस्य परमात्मनः तत्र अवस्थितत्वेऽपि, जीवस्य पराभिध्याना
तिरोहितम् (ब्र.सू.3-2-4) इत्युक्तरीत्या परमात्मसंकल्पमूलकर्मरूपाविद्यावेष्टिततया
तदनुभवलक्षणतत्प्राप्तेः अभावेन प्राप्तृप्राप्ययोः, जीवपरयोः रथत्वरूपितशरीरान्तर्वर्त्येकगुहावर्तित्वकथने
न अुनुपपत्तिः - इति । पंचाग्नयो ये च त्रिणाचिकेताः । पंचाग्निशुश्रूषापरिशुद्धान्तःकरणाः
। त्रिणाचिकेताः उक्तोऽर्थः । एवंभूता ब्रह्मविदो वदन्ति इत्यर्थः । केवलपंचाग्नित्रिणाचिकेतानाम्
ईदृशपरमात्मप्रतिपादनासामर्थ्यात् ब्रह्मविदामेव पंचाग्नित्वत्रिणाचिकेतत्वे विशेषणे ।
"अस्य मन्त्रस्य जीव - परमात्मपरत्वं सूत्रितम् - गुहां प्रविष्टौ आत्मनौ (ब्र.सू.1-2-11)"
इति । ननु - कर्मफलभोगशून्ये परमात्मनि - ऋतँ पिबन्तौ  इति निर्दिष्टकर्म3भोक्तृत्वासम्भवात्,
सुकृतसाध्यलोकवर्तित्वगुहावच्छिन्नत्वयोः, सर्वगते परस्मिन् ब्रह्मणि असंभवात्, छायातपनिर्दिष्टाप्रकाशत्वप्रकाशत्वयोरपि
जीवपरमात्मपरत्वेऽसम्भवात्; बुद्धिजीवपरत्वे तु, तस्य सर्वस्यापि उपपत्तेः, कर्मफलभोगकरणे
कर्तृत्वोपचारेण पिबन्तौ इति निर्देशस्यापि उपपत्तेः बुद्धि - जीवपरत्वमेव अस्य मन्त्रस्य
युज्यते - इति चेत्; एवमेव हि गुहां प्रविष्टौ  इति सूत्रे आशंकय, संख्याश्रवणे सति,
एकस्मिन् सम्प्रतिपन्ने द्वितीयाकाङ्क्षायां प्रतिपन्नजातिमुपजीव्य व्यक्तिविशेषपरिग्रहे
बुद्धिलाघवात्, विजातीयपरिग्रहे जातिव्यक्तिबुद्धिद्वयापेक्षया गौरवात्, सम्प्रतिपन्नजातीयपरिग्रहौ
युक्तः । लोकेऽपि अस्य गोर्द्वितीयो अन्वेष्टव्यः इत्यादौ तथा दर्शनात् । तथा च ऋतपानलिङ्गावगतस्य जीवस्य
द्वितीयः, चेतनत्वेन तत्सजातीयः परमात्मैव ग्राह्यः; परमात्मनः प्रयोजककर्तृतया, पिबन्तौ
इति निर्देशस्यापि सम्भवात् । अन्तःकरणे स्वतन्त्रकर्तृत्वप्रयोजककर्तृत्वयोः अभावेन
पिबन्तौ इति निर्देशस्य, सर्वथाऽप्यसम्भवात्, सर्वगते ब्रह्मणि, सुकृतसाध्यलोकवर्तित्वस्यापि
सम्भवात्, अस्मिन्नेव प्रकरणे गुहाहितं गहूवरेष्ठम् (क.उ. 2-12) इति परमात्मनो गुहाप्रवेशश्रवणेन,
गुहाप्रवेशस्यापि1 उपपत्तेः छायातपशब्दाभ्यां किंचिज्ज्ञसर्वज्ञयोः प्रतिपादनसंभवात्,
जीव-परमात्मपर एवायं मन्त्रः इति समर्थितत्वात्, न त्वदुक्तशंकावकाशः । तयोरन्यः पिप्पलं
स्वाद्वत्तीति सत्त्वम् इति पैङ्गिरहस्यब्राह्मणानुसारेण द्वा सुपर्णा (मुं.उ.3-1-1,
श्वे.उ.4-6) इति मन्त्रस्य बुद्धिजीवपरत्वात्, इयदामननात् (ब्र.सू.3-3-34) इत्यधिकरणे,
ऋतं पिबन्तौ इति मन्त्रस्य, द्वा सुपर्णा (मुं.उ.3-1-1, श्वे.उ.4-6) इति मन्त्रैकार्थ्यस्य
प्रतिपादितत्वात्, अयमपि मन्त्रः बुद्धिजीवः परः इत्यस्याः शंकायाः, गुहां प्रविष्टावात्मानौ
(ब्र.सू. 1-2-11) इति सूत्रकृतैव निराकृतत्वात्2 ।
"किंच - जीवे गुहाप्रवेशस्य बुद्ध्युपाधिकत्या, स्वतः प्रवेशवत्या बुद्ध्या सह जीवस्य,"
गुहां प्रविष्टौ इति गुहाप्रवेशवर्णनं न सङ्गाच्छते । उपष्टम्भकाधीनगुरुत्वशालिनि सुवर्णे,
गुरु सुवर्णम् इति व्यवहारसम्भवेऽपि, उपष्टम्भकसुवर्णे गुरुणी इति व्यवहारदर्शनात्
। अत एव परपक्षे सूत्रानुसारेण अस्य मन्त्रस्य जीवपरमात्मपरतया कृतं योजनान्तरमपि अनुपपन्नम्
। अनेन जीवेनात्मनाऽनुप्रविश्य (छा.उ.6-3-2) इति श्रुत्यनुसारेण परमात्मनो जीवभावेन1
अनुप्रवेशाभावात् जीवपरमात्मानौ गुहां प्रविष्टौ इति निर्देशानुपपत्तेः । जीवभावेन ब्रह्मणः
संसारमभिप्रेत्य, ब्रह्म संसरति इति व्यवहारसत्त्वेऽपि, जीव ब्रह्मणी संसरतः इति व्यवहारासंभवात्
। जीवेशावाभासेन करोति माया च अविद्या च स्वयमेव भवति । कार्योपाधिरयं जीवः कारणो पाधिरीश्वरः
(नृ.ता.उ.9) इति वचनानुसारेण प्रति2गृहीते, अविद्यया वा, अन्तकरणस्य वा जीवोपाधित्वम्
इति पक्षद्वयेऽपि, न अविद्यान्तःकरणयोः प्रतिबिंम्बोपाधित्वं युज्यते । स्वच्छद्रव्य1-
प्रतिहरिपरावृत्ततियनरश्मिगृह्यमाणस्यैव प्रतिबिम्बशब्दार्थतया, अचाक्षुषस्य चैतन्यस्य
प्रतिबिम्बत्वासम्भवेन, अविद्याप्रतिबिम्बोऽन्तः- करणप्रतिबिम्बो वा जीवः?  आश्रयणायोगात्
। अतः अविद्यावच्छिन्नः अन्तःकरणावच्छिन्नो वा जीव इति
पक्षद्वयमेव परिशिष्यते । तत्र च हृदयगुहायाम् अविद्यान्तःकरणाभ्याम् अवच्छिन्नत्वेन,
अनवच्छिन्नपरमात्मनो गुहाप्रवेशवर्णनश्रुतेः वा अन्तर्यामिब्राह्मणस्य वा नांजस्यम्
इति अलमतिचर्चया । प्रकृतमनुसरामः ।।
1.3.2
यस्सेतुरीजानानामक्षरं ब्रह्म यत् परम् । अभयं तितीर्षतां पारं नाचिकेतं शकेमहि ।।
1.3.3
आत्मानं रथिनं विद्धि शरीर रथमेव च । बुद्धिं तु सारथिं विद्धि मनः प्रग्रहमेव च ।।
B.1.3.3
"प्र. - आत्मानं रथिनं विद्धि इत्यादिनासोऽध्वनः पारमाप्नोति इत्यन्तेन संसाराध्वपारभूतवैष्णवपरमपदप्राप्तौ"
परिकरम् उपदिशन् प्राप्तृस्वरूपम्1 उपदिशति - आत्मानं रथिनं विद्धि इति । शरीराधिष्ठातारं
रथिनं विद्धि । शरीरमेव च रथं विद्धि इत्यर्थः । बुद्धिशब्दा2 ध्यवसायाधीनत्वात् देहप्रवृत्तेः
तस्याः सारथित्वम् इति भावः । प्रग्रहः - रशना ।।
1.3.4
इन्द्रियाणि हयानाहुर्विषयाँ स्तेषु गोचरान् । आत्मेन्द्रियमोयुक्तं भोक्तेत्याहुर्मनीषिणः ।। 4।।
B.1.3.4
"प्र. - इन्द्रियाणि हयानाहुः - स्पष्टोऽर्थः । विषयांस्तेषु गोचरान् - तेषु इन्द्रियेषु"
हयत्वेन रूपितेषु, गोचरान् - मार्गान् शब्दादिविषयान्् विद्धि इत्यर्थः । रथ-सारथि-हय-प्रग्रहत्वेन
रूपितानां शरीरेन्द्रियमनोबुद्धीनामभावे, रथित्वेन रूपितस्य उदासीनस्य आत्मनो गमनरूपलौकिकवैदिकक्रियाकर्तृत्वमेव
नास्ति इत्येतत् सुप्रसिद्धत्वेन दर्शयति - आत्मेन्द्रिय इति  आत्मशब्दो देहपरः । मनः
शब्दः तत्कार्यबुद्धेरपि उपलक्षकः1 ; पूर्वमन्त्रे बुद्धेरपि सारथित्वेन निर्दिष्टत्वात्
। भोक्ता - कर्तृत्वभोक्तृत्ववानि1त्यर्थः । न हि केवलस्यात्मनः कर्तृत्वं भोक्तृत्वं वा अस्तीति भावः ।।
1.3.5
यस्त्वविज्ञानवान् भवत्ययुक्तेन मनसा सदा । तस्येन्द्रियाण्यवश्यानि दुष्टाश्वा इव सारथेः ।। 5 ।।
B.1.3.5
"प्र. - शरीरादेः रथत्वादिरूपणस्य प्रयोजनमाह - यस्त्वविज्ञानवान् इत्यादिना मन्त्रद्वयेन"
। लोके हि; समीचीनसारथिप्रग्रहवत्तः अश्वाः वशीकृता भवन्ति; एवं सारथिप्रग्रहत्वेन रूपितयोः
विज्ञान-मनसोः सामीचीन्ये, अश्वत्वेन रूपितानि इन्द्रियाणि वश्यानि भवन्ति ; नान्यथा इत्यर्थः ।।
1.3.9
विज्ञानसारथिर्यस्तु मनः प्रग्रहवान्नरः ।
सोऽध्वनः पारमाप्नोति तद्विष्णोः परमं पदम् ।। 9 ।।
B.1.3.9
"प्र. - किं तत् पदम्? इत्याकाङ्क्षायां, तत्पदं दर्शयन् उपसंहरति - विज्ञानसारथिः इति"
"समीचीनविज्ञानमनश्शाली संसाराध्वपारभूतं2 परमात्मस्वरूपं प्राप्नोति इत्यर्थः । BC.1.3.9"
"आ.भा. विज्ञानम् पूर्वोक्तबुद्धिरूपम्, सारथिः यस्य तादृशः, विवेकयुक्तमनोरूपः प्रग्रहः,"
तद्वान् - वशीकृतमनाः यो, नरः - उपासको जीवः, सः अध्वनः - संसारचक्ररूपस्य मार्गस्य,
पारम्् - पारभूतम्, विष्णोः - श्रीरामरूपस्य भगवतः, तत् - प्रसिद्धं साकेतनाम्ना, पदम्
- स्थानम् अप्राकृतदेशविशेषम् परमात्मतत्त्वं
वा श्रीरामाख्यम्, आप्नोति - यतः पुनः संसारसागरे नागच्छतीति भावः ।
1.3.10
इन्द्रियेभ्यः परा ह्यर्थाः अर्थेभ्यश्च परं मनः ।
मनसस्तु परा बुद्धिः बुद्धेरात्मा महान् परः ।। 10 ।।
B.1.3.10
"प्र. - वशीकार्यत्वाय रथादिरूपितेषु शरीरादिषु यानि येभ्यो वशीकार्यतायां प्रधानानि,"
तानि उच्यन्ते - इन्द्रियेभ्यः परा इत्यादिमन्त्रद्वयेन । अस्य मन्त्रद्वयस्यार्थो भगवता
भाष्यकृता आनुमानिकाधिकरणे उक्तः । इत्थं हि तत्र भाष्यकृता - तेषु रथादिरूपितशरीरादिषु,
यानि येभ्यो वशीकार्यतायां प्रधानानि, तानि उच्यन्ते - इन्द्रियेभ्यः पराः इत्यादिना
। तत्र हयत्वेन रूपितेभ्यः इन्द्रियेभ्यः गोचरत्वेन रूपिता विषयाः, वशीकार्यत्वे पराः
; वश्येन्द्रियस्यापि विषयसन्निधौ इन्द्रियाणां दुर्निग्रहत्वात् । तेभ्योऽपि परं प्रग्रहरूपितं
मनः, मनसि विषयप्रवणे विषयासन्निधानस्यापि अकिचिंत्करत्वात् । तस्मादपि, सारथित्वरूपिता
बुद्धिः परा1। तस्या अपि, रथित्वेन रूपित आत्मा, कर्तृत्वेन प्राधान्यात्परः । सर्वस्य
आत्मेच्छायत्तत्वात्, आत्मैव महान् इति2 विशेष्यते । तस्मादपि रथरूपितं शरीरं परम्
; तदायत्तत्वात् जीवस्य सकलपुरुषार्थ3प्रवृत्तीनाम् । तस्मादपि परः सर्वान्तरात्मभूतः
अन्तर्यामी अध्वनः पारभूतः परमपुरुषः ; यथोक्तस्य आत्मपर्यन्तस्य तत्संकल्पायत्तप्रवृत्तित्वात्
। स खलु अन्तर्यामितया उपासनस्यापि निर्वर्तकः । परात्तु तच्छ्रुतेः (ब्र.सू.2-3-40)
इति हि जीवात्मनः कर्तुत्वं परमपुरुषायत्तम् इति वक्ष्यते । वशीकार्योपासननिवृत्त्युपायकाष्ठाभूतः
परमप्राप्यश्च स एव । तदिदमुच्यते - पुरुषान्न परं किचिंत् सा काष्ठा सा परा गतिः इति
। तथा अन्तर्यामिब्राह्मणे - य आत्मनि तिष्ठन् (बृ.उ.माध्यं. 3-7-30) इत्यादिभिः सर्वं
साक्षात्कुर्वन्, सर्वं नियमयति इत्युक्त्वा, नान्योऽतोऽस्ति द्रष्टा (बृ.उ.5-7-27)
इति नियन्त्रन्तरं निषिध्यते । भगवद््गीतासु च
"अधिष्ठानं1 तथा कर्ता करणं च पृथग्विधम् ।"
"विविधा च पृथक्चेष्टा2 दैवं चैवात्र पंचमम् ।। (भ.गी.18-14) इति। दैवमत्र पुरुषोत्तम"
एव । सर्वस्य चाहं हृदि सान्नविष्टो मत्तः स्मृतिर्ज्ञान1मपोहनं च (भ.गी 15-15) इति
वचनात् । तस्य च वशीकरणं तच्छरणागतिरेव । यथा आह -
"ईश्वरः सर्वभूतानां हृद्देशेऽर्जुन तिष्ठति ।"
"भ्रामयन् सर्वभूतानि यन्त्रारूढानि मायया ।। (भ.गी.18-61) तमेव शरणं गच्छ (भ.गी.18-62)"
इति । तदेवम् - आत्मानं रथिनं विद्धि (क.उ.3-3) इत्यादिना रथ्यादिरूपकविन्यस्ता इन्द्रियादयः
इन्द्रियेभ्यः परा ह्यर्थाः इत्यत्र स्वशब्दैरेव प्रत्यभिज्ञायन्ते ; न रथरूपितं शरीरमिति
परिशेषात् तत् अव्यक्तशब्देन उच्यते इति भाषितम् ।।
1.3.11
महतः परमव्यक्तमव्यक्तात् पुरुषः परः ।
पुरुषान्न परं किचिंत्सा काष्ठा सा परा गतिः ।। 11 ।।
B.1.3.11
"प्र. - वशीकार्यत्वाय रथादिरूपितेषु शरीरादिषु यानि येभ्यो वशीकार्यतायां प्रधानानि,"
तानि उच्यन्ते - इन्द्रियेभ्यः परा इत्यादिमन्त्रद्वयेन । अस्य मन्त्रद्वयस्यार्थो भगवता
भाष्यकृता आनुमानिकाधिकरणे उक्तः । इत्थं हि तत्र भाष्यकृता - तेषु रथादिरूपितशरीरादिषु,
यानि येभ्यो वशीकार्यतायां प्रधानानि, तानि उच्यन्ते - इन्द्रियेभ्यः पराः इत्यादिना
। तत्र हयत्वेन रूपितेभ्यः इन्द्रियेभ्यः गोचरत्वेन रूपिता विषयाः, वशीकार्यत्वे पराः
; वश्येन्द्रियस्यापि विषयसन्निधौ इन्द्रियाणां दुर्निग्रहत्वात् । तेभ्योऽपि परं प्रग्रहरूपितं
मनः, मनसि विषयप्रवणे विषयासन्निधानस्यापि अकिचिंत्करत्वात् । तस्मादपि, सारथित्वरूपिता
बुद्धिः परा1। तस्या अपि, रथित्वेन रूपित आत्मा, कर्तृत्वेन प्राधान्यात्परः । सर्वस्य
आत्मेच्छायत्तत्वात्, आत्मैव महान् इति2 विशेष्यते । तस्मादपि रथरूपितं शरीरं परम्
; तदायत्तत्वात् जीवस्य सकलपुरुषार्थ3प्रवृत्तीनाम् । तस्मादपि परः सर्वान्तरात्मभूतः
अन्तर्यामी अध्वनः पारभूतः परमपुरुषः ; यथोक्तस्य आत्मपर्यन्तस्य तत्संकल्पायत्तप्रवृत्तित्वात्
। स खलु अन्तर्यामितया उपासनस्यापि निर्वर्तकः । परात्तु तच्छ्रुतेः (ब्र.सू.2-3-40)
इति हि जीवात्मनः कर्तुत्वं परमपुरुषायत्तम् इति वक्ष्यते । वशीकार्योपासननिवृत्त्युपायकाष्ठाभूतः
परमप्राप्यश्च स एव । तदिदमुच्यते - पुरुषान्न परं किचिंत् सा काष्ठा सा परा गतिः इति
। तथा अन्तर्यामिब्राह्मणे - य आत्मनि तिष्ठन् (बृ.उ.माध्यं. 3-7-30) इत्यादिभिः सर्वं
साक्षात्कुर्वन्, सर्वं नियमयति इत्युक्त्वा, नान्योऽतोऽस्ति द्रष्टा (बृ.उ.5-7-27)
इति नियन्त्रन्तरं निषिध्यते । भगवद््गीतासु च
"अधिष्ठानं1 तथा कर्ता करणं च पृथग्विधम् ।"
"विविधा च पृथक्चेष्टा2 दैवं चैवात्र पंचमम् ।। (भ.गी.18-14) इति। दैवमत्र पुरुषोत्तम"
एव । सर्वस्य चाहं हृदि सान्नविष्टो मत्तः स्मृतिर्ज्ञान1मपोहनं च (भ.गी 15-15) इति
वचनात् । तस्य च वशीकरणं तच्छरणागतिरेव । यथा आह -
"ईश्वरः सर्वभूतानां हृद्देशेऽर्जुन तिष्ठति ।"
"भ्रामयन् सर्वभूतानि यन्त्रारूढानि मायया ।। (भ.गी.18-61) तमेव शरणं गच्छ (भ.गी.18-62)"
इति । तदेवम् - आत्मानं रथिनं विद्धि (क.उ.3-3) इत्यादिना रथ्यादिरूपकविन्यस्ता इन्द्रियादयः
इन्द्रियेभ्यः परा ह्यर्थाः इत्यत्र स्वशब्दैरेव प्रत्यभिज्ञायन्ते ; न रथरूपितं शरीरमिति
परिशेषात् तत् अव्यक्तशब्देन उच्यते इति भाषितम् ।।
1.3.12
एष सर्वेषु भूतेषु गुढोत्मा1 न प्रकाशते । दृश्यते त्वग्र्यया बुद्ध्या सूक्ष्मया सूक्ष्मदर्शिभिः ।।
B.1.3.12
"प्र.- एष सर्वेषु भूतेषु इति । सर्वेषु भूतेषु आत्मतया वर्तमानः असौ गुणत्रयमायातिरोहितत्त्वेन,"
अजितबाह्यान्तः1करणानां, न यथावत् प्रकाशते । त्वग्र्यया - ऐकाग्र्ययुक्तया बाह्याभ्यन्तरव्यापाररहितया
सूक्ष्यार्थविवेचनशक्त्या, सूक्ष्मदर्शनशीलैः दृश्यत इत्यर्थः ।।
1.3.13
यच्छेद्वाङ्गमनसी प्राज्ञस्तद्यच्चेत् ज्ञान आत्मनि ।
ज्ञानमात्मनि महति नियच्छेत् तद्यच्छेच्छान्त आत्मनि ।।
B.1.3.13
"प्र.- बाह्याभ्यन्तरकरणव्यापारराहित्यप्रकारम्, अध्यात्मयोगाधिगमेन इति निर्दिष्टजीवस्वरूपज्ञानप्रकारं1"
दर्शयति - यच्छेद्वाङ्मनसी इत्यादिना । इमं मन्त्रं प्रस्तुत्य इत्थं हि भाष्यकृता -
हयादिरूपितानाम् इन्द्रियाणां2 वशीकरणप्रकारोऽयम् उच्यते । यच्छेद्वाङ्मनसी वाचं
मनसी नियच्छेत् । वाक्पूर्वकाणि ज्ञानेन्द्रियाणि च, मनसि नियच्छेत् इत्यर्थः । वाक्छब्दे
द्वितीयायाः, सुपां सुलुक् (पा.सू.7-1-39) इत्यादिना लुक् । मनसी इति, सप्तम्याश्छान्दसो
दीर्घः । तद्यच्छेत् ज्ञान आत्मनि-तत्-मनः, बुद्धौ नियच्छेत् । ज्ञानशब्देन अत्र पूर्वोक्ता
बुद्धिः अभिधीयते । ज्ञान आत्मनि इति व्यधिकरणे सप्तम्यौ । आत्मनि वर्तमाने ज्ञाने नियच्छेत् इत्यर्थः ।
"ज्ञानमात्मनि महति नियच्छेत् - बुद्धि कर्तरि महत्यात्मनि नियच्छेत् । तद्यच्छेच्छान्त"
1.3.15
अशब्दमस्पर्शमरूपमव्ययं तथाऽरसं नित्यमगन्धवच्च यत् ।
अनाद्यनन्तं महतः परं ध्रुवं निचाय्य तं मृत्युमुखात् प्रमुच्यते।।
B.1.3.15
"प्र. - उपसंहरति - अशब्दमस्पर्शम् इति । अत्र नित्यम् इत्येतत्, अशब्दम् इत्यादौ प्रत्येकमभिसम्बध्यते"
। अशब्दत्वादिवशादेव कालवत् अव्ययम् - अवयवापचयशून्यम् इत्यर्थः । महतः इत्यनेन, आत्मनि
महति नियच्छेत्, इति पूर्वमन्त्रनिर्दिष्टो जीवो गृह्यते । ध्रुवम् - स्थिरम् । निचाय्य
- द्रष्ट््वा, दर्शनसमानाकारोपासनेन विषयीकृत्य इत्यर्थः । मृत्युमुखात् इति । भीषणात्
संसारात् इत्यर्थः ।
1.3.16
नाचिकेतमुपाख्यानं मृत्युप्रोक्तं सनातनम् । उक्त्वा श्रुत्वा च मेधावी ब्रह्मलोके महीयते ।। 16 ।।
B.1.3.16
"प्र.- उपसंहरति - नाचिकेतम् इति । नचिकेतसा प्राप्तं नाचिकेतम् । मृत्युप्रोक्तम् -"
मृत्योः प्रवक्तृत्वमेव ; न स्वतन्त्रवक्तृत्वम् । अतः सनातनम् - अपौरुषेयत्वात् प्रवाहरूपेण नित्यमित्यर्थः ।
1.3.17
य इदं परमं गुह्यं श्रावयेत् ब्रह्म संसदि ।
प्रयतः श्राद्धकाले वा तदानन्त्याय कल्पते ।
तदानन्त्याय कल्पत इति ।।
B.1.3.17
"प्र.-य इदम् इति । ब्रह्मसंसदि - ब्राह्मणसमाजे ।।"
।। इति तृतीयवल्लीप्रकाशिका ।
2.1.1
पराञ्चि खानि व्यतृणत् स्वयंभूः तस्मात् पराङ् पश्यन्ति नान्तरात्मन्।
कश्चिद्धीरः प्रत्यगात्मानमैक्षदावृत्तचक्षुरमृतत्वमिच्छन् ।।1।।
B.2.1.1
"प्र. - उत्तिष्ठत जाग्रत इति प्रोत्साहनेऽपि आत्मस्वरूपविमुखान् पश्यन्"
शोचति पराञ्चि इति । खानि - इन्द्रियाणि, पराञ्चि परान् अञ्चतीति पराञ्चि, परप्रकाशकानि,
न तु आत्मप्रकाशकानि । तत्र हेतुं वदन् शोचति व्यतृणत्स्वयंभूः - स्वतन्त्र ईश्वरः इमानि
खानि हिंसितवान् । तृह् हिंसायाम् (धा.पा. 1447) इति धातुः । यद्वा धातूनाम् अनेकार्थत्वात्
परार्थप्रकाशकानि इन्द्रियाणि सृष्टवान् इत्यर्थः । तस्मात् पराङ्पश्यन्ति नान्तरात्मन्
- पराङ् पराचा इति यावत् । पराग्रूपान् अनात्मभूतान् पश्यन्ति - उपलभन्ते । अन्तरात्मानं
न इत्यर्थः । यद्वा - पराङ्भूतानि भूत्वा विषयानेव पश्यन्ति इत्यर्थः । पराङ् पश्यति
इति पाठे लोकाभिप्रायम् एकवचनम् । ईदृशेऽपि लोकस्वभावे नद्याः प्रतिस्रोतः प्रवृत्त
इव कश्चित् पुरुषधौरेयः प्रत्यगात्मप्रवणोऽपि अस्तीत्याह - कश्चिद्धीर इति । प्रत्यञ्चमात्मानं
पश्यतीत्यर्थः । छान्दसं परस्मैपदम् । अत एव वर्तमानार्थे लङ् उपपत्तिश्च । चक्षुश्शब्दः
इन्द्रियमात्रपरः । स्वस्वविषयव्यावृत्तेन्द्रियो मुमुक्षुः इत्यर्थः ।।
2.1.2
पराचः कामान् अनुयन्ति बालास्ते मृत्योर्यन्ति विततस्य पाशम् ।
अथ धीरा अमृतत्त्वं विदित्वा ध्रुवमध्रुवेष्विह न प्रार्थयन्ते ।। 2 ।।
B.2.1.2
"प्र. - पराच इति । बालाः - अल्पप्रज्ञाः बाह्यान् काम्यमानान् विषयानेव अवगच्छन्ति"
। ते - विस्तीर्णस्य बन्धनं यान्तीत्यर्थः । यद्वा - विततस्य - सर्वत्र अप्रतिहताज्ञस्य
मृत्योः मम पाशं यान्ति इत्यर्थः । अथ धीरा इति । अथशब्दः प्रकृतविषयार्थान्तरपरिग्रहे
। धीमन्तः प्रत्यगात्मन्येव ध्रुवम् - अमृतत्वं विदित्वा,
इह - संसारमण्डले, अध्रुवेषु पदार्थेषु, कमपि न प्रार्थयन्ते । प्रत्यक्तत्त्वज्ञस्य
सर्वं जिज्ञासितव्यम्1 इति भावः । परमात्मनः सर्वजीवगताहन्तास्पदत्वेन मुख्याहमर्थत्वात्,
प्रत्यक्त्वमस्तीति द्रष्टव्यम् ।।
2.1.3
येन रूपं रसं गन्धं शब्दान् स्पर्शां श्च मैथुनान् ।
एतेनैव विजानाति किमत्र परिशिष्यते ।। एतद्वै तत् ।।3।।
B.2.1.3
"प्र. येन इति । मैथुनान् - मिथुननिमित्तकसुखविशेषान् इत्यर्थः । निश्शेषं येन - एतेनैव"
साधनेन जानाति इत्यर्थः । तं देवा ज्योतिषां ज्योतिः (बृ. उ. 6-4-16) इति रूपादिप्रकाशकानाम्
इन्द्रियाणां तदनुगृहीतानामेव कार्यारम्भकत्वात् इति भावः । किमत्र परिशिष्यते - किं
तत् अप्रकाश्यम्? इति भावः । एतद्वै तत् - पूर्वं प्राप्यतया निर्दिष्टं तत्परमं1 पदं,
एतद्वै - एतदेव, एतन्मन्त्रप्रतिपाद्यात्मस्वरूपमेव2 इत्यर्थः ।।
2.1.4
स्वप्नान्तं जागरितान्तं चोभौ येनानुपश्यति ।
महान्तं विभुमात्मानं मत्वा धीरो न शोचति ।।4।।
B.2.1.4
"प्र. - स्वप्नान्तम् इति । सकलं स्वाप्नप्रपञ्चं जाग्रत्प्रपञ्चं च, मन आदि इन्द्रियभावमापन्नेन"
येन परमात्मना, लोकः पश्यति इत्यर्थः । महान्तम् इत्यत्र `तम्' इति शेषः । उक्तोऽर्थः ।
2.1.5
य इदं मध्वदं वेद आत्मानं जीवमन्तिकात् ।
ईशानं भूतभव्यस्य न ततो विजुगुप्सते ।। एतद्वै तत् ।।5।।
B.2.1.5
"प्र. - य इदं मध्वदम् इति । इदम् इति लिङ्गव्यत्ययः छान्दसः । `इमं' मध्वदम् - ऋतं"
पिबन्तौ (क.उ. 3-1) इति निर्दिष्टम्, कर्मफलभोक्तारं जीवात्मानम्, गुहां प्रविष्टौ (ब्र.सू. 1-2-11)
इत्युक्तरीत्या तस्यान्तिके कालत्रयवर्तिचिदचिदीश्वरं च यो वेद, तं दुष्कृतकारिणमपि
न निन्देदित्यर्थः ।
गुप्तिज्किद्भ्यस्सन् (पा.सू. 3-1-5) इत्यत्र जुगुप्साशब्दः निन्दार्थकः उक्तः । जुगुप्साविरामप्रमादार्थानाम्
(वा. 1079) इति पञ्चमी । एतद्वै तत् इति पूर्ववत् ।
2.1.6
यः पूर्वं तपसो जातमद्भ्यः पूर्वमजायत ।
गुहां प्रविश्य तिष्ठन्तं यो भूतेभिर्व्यपश्यत ।। एतद्वै तत ।।6।।
2.1.9
यतश्चोदेति सूर्यो अस्तं यत्र च गच्छति ।
तं देवास्सर्वे अर्पितास्तदु नात्येति कश्चन ।। एतद्वै तत् ।।9।।
B.2.1.9
"प्र. - यतश्चोदेति इति । यस्मात् ब्रह्मणः सकाशात् सूर्यः उदेति, यत्र च लयमेति । तं"
देवाः सर्वे अर्पिताः - देवाः सर्वे, तस्मिन् आत्मनि प्रतिष्ठिताः इत्यर्थः । तदु नात्येति
कश्चन - तत् - सर्वात्मकं ब्रह्म, कोऽपि न अतिक्रमेत । छायावत् अन्तर्यामिणः दुर्लङ्घत्वात्
इति भावः । एतद्वै तत् - उक्तोऽर्थः ।।
2.1.10
यदेवेह तदमुत्र यदमुत्र तदन्विह ।
मृत्योस्स मृत्युमाप्नोति य इह नानेव पश्यति ।। 10 ।।
B.2.1.10
"प्र. - ननु - परमात्मनः सर्वात्मत्वं न सम्भवति; अहम् इति अहन्ताश्रयत्वेन अनुसन्धीयमानो"
हि आत्मा । स च , अहमिहैवास्मि इति देशान्तरव्यावृत्ततया अनुसन्धीयते । तस्य सर्वदेशकालवर्तिसर्वपदार्थात्मभूतत्वं
कथम्? इत्याशंक्याऽऽह - यदेवेह तदमुत्र यदमुत्र तदन्विह । यदेव परमात्मतत्त्वम्,
इह - अत्रलोके; अहम् इति अनुसन्धीयमानतया आत्मभूतम्, तदेव - लोकान्तरस्थानामपि आत्मभूतम्
इत्यर्थः । ततश्च आत्मभेदो नास्ति इत्यर्थः । अयमभिप्रायः किं परमात्मतत्त्वविदाम् अहमिहैव
इति प्रतीतिः, सर्वदेशकालवर्तिपदार्थात्मत्वबाधकतया उपन्यस्यते? उत तद्रहितानाम्? नाद्यः;
तेषाम् `अहमिहैव'  इत्यादिप्रतीतेरेव अभावात् । प्रत्युत `अहं मनुरभवं सूर्यश्च'  (ऋ.
सं. 4-26-1) इति सर्ववस्तुवर्तितयैव अनुभवात् ।
"न द्वितीयः; अतत्त्वविदाम् अहं प्रतीतेः जीवमात्रविषयत्वेन तत्र देशान्तरव्यावृत्तत्वप्रतीतेः,"
तदानीम् अप्रतीतपरमात्मनि सर्वदेशवर्ति पदार्थात्मत्वविरोधित्वाभावात् इति । मृत्योस्स
मृत्युमाप्नोति य इह नानेव पश्यति । इह - परमात्मनि भेदमिव, यः पश्यति, स तु संसारात्
संसारं प्राप्नोति इत्यर्थः।।
2.1.11
मनसैवेदमाप्तव्यं नेह नानाऽस्ति किञ्चन ।
मृत्योस्स मृत्युं गच्छति य इह नानेव पश्यति ।। 11।।
B.2.1.11
"प्र. - ननु - आस्माकं सर्वात्मभूतं परमात्मतत्वं कुतो नोपलभ्यते1  इत्यत्राह - मनसैवेदमाप्तव्यम्"
इति । इदम् - आत्मस्वरूपं विशुद्धमनोग्राह्यम् इत्यर्थः । उक्तमेवार्थं दृढीकरणाय अभ्यस्यति
- नेह नानाऽस्ति इत्यादि । स्पष्टोऽर्थः ।
2.1.12
अङ्गुष्ठमात्रः पुरुषो मध्य आत्मनि तिष्ठति ।
ईशानो भूतभव्यस्य न ततो विजुगुप्सते ।। एतद्वै तत् ।। 12 ।।
B.2.1.12
"प्र. - अङ्गुष्ठमात्रस्येति । ईशानो भूतभव्यस्य । कालत्रयवर्ति- निखिलचेतनाचेतनेश्वरः"
पुरुषः, मध्य आत्मनि - उपासकशरीरमध्ये, अङ्गुष्ठपरिमाणस्सन् आस्ते । न ततो विजुगुप्सते
- ततः - भूतभव्येश्वरत्वादेव, वात्सल्यातिशयात् देहगतानपि दोषान् भोग्यतया पश्यतीत्यर्थः ।
"ननु - प्राणाधिपस्संञ्चरीत स्वकर्मभिरङ्गुष्ठमात्रो रवितुल्यरूपः (श्वे.उ. 5-18), `अङ्गुष्ठमात्रं"
पुरुषं निश्चकर्षं यमो बलात्'  (म. भा. व. 26) इत्यादि श्रुतिस्मृतिषु अङ्गुष्ठमात्रत्वेन
प्रतिपादितस्य जीवस्यैव अस्मिन् मन्त्रे प्रतिपादनं किं न स्यान्? न च - न तस्य भूतभव्येशानत्वादीति1
वाच्यम्; प्रथमश्रुतजीवलिङ्गानुरोधेन चरमश्रुतभूतभव्येशानत्वस्य आपेक्षिकतया योजयितुं
शक्यत्वादिति चेत्; न - शब्दादेव प्रमितः (ब्र.सू. 1-3-24) इत्यधिकरणे, एकमेव पूर्वपक्षं
कृत्वा, `हृदयावच्छेदनिबन्धनाङ्गुष्ठपरिमाणस्य परमात्मन्यपि सम्भवात्, अङ्गुष्ठमात्रः
पुरुषोऽङ्गुष्ठं च समाश्रितः (महा. ना. 16-5) इति तैत्तिरीयके अङ्गुष्ठमात्रः पुरुषोऽन्तरात्मा
सदा जनानां हृदये सन्निविष्टः (श्वे. उ. 3-13) इति श्वेताश्वतरे च, अङ्गुष्ठमात्रत्वस्य
परमात्मन्यपि श्रवणात्, असङकुचितभूतभव्येशितृत्वस्य
अनन्यथासिद्धब्रह्मलिङ्गत्वादयं मन्त्रः परमात्मपर एव' इति सिद्धान्तितत्वात् ।
"यत्त्वत्र कैश्चिदुच्यते - अङ्गुष्ठमात्रत्व जीवलिङ्गमेव । अथापि अङ्गुष्ठमात्रः पुरुषो"
मध्य आत्मनि तिष्ठति इति पूर्वार्धेन जीवमनूद्य, ईशानो भूतभव्यस्य इत्यनेन परमात्मभावो
विधीयते - इति । तदसमञ्जसम् । तथा हि सति परमात्मनि अङ्गुष्ठमात्रत्वसंभावनाप्रदर्शकस्य,
हृद्यपेक्षया तु मनुष्याधिकारित्वात् (ब्र.सू. 1-3-25) इति सूत्रस्य असङ्गतिप्रसङ्गात् ।
"ननु - ""न अस्मिन्मन्त्रे जीवानुवादेन ब्रह्मभावो विधीयते; आराग्रमात्रतया प्रतिपन्नस्य"
"जीवस्य अङ्गुष्ठमात्रत्वे प्रमाणाभावात्"" - इति तटस्थशङका परिहारार्थं, जीवस्य अङ्गुष्ठमात्रत्वसाधनाय"
प्रवृत्तमिदं सूत्रम् इति चेत्, तथाऽऽश्रयणस्य क्लिष्टत्वात् ।
"ननु - ईश्वरश्शर्व ईशानः (अ.को. 1-1-30) इति निघण्टुपाठेन ईशानशब्दस्य देवताविशेषे"
रूढत्वात्, शब्दादेव प्रमितः (ब्र. सू. 1-3-24) इति सूत्रे ईशानो भूतभव्यस्य इति `शब्दादेव,
न तु भूतभव्यस्य सर्वस्येशितृत्वं कर्मवश्यस्य जीवस्योपपद्यते' इति भाष्यं व्याकुर्वद्भिः
"व्यासार्यैः; ""ईशानशब्दस्यैव शब्दशब्देन विवक्षितत्वात् । नात्र लिङ्गात् निर्णयः ।"
"किन्तु ईश्वरवाचिशब्दादेव इति एवकाराभिप्रायः"" इति व्याख्यातत्वात् ईशानशब्दस्य श्रुतित्वाभ्युपगमात्,"
तयैव च ईशानशब्दश्रुत्या जीवव्यावृत्तिवदेव, नारायणस्यापि व्यावर्तितत्वेन, रुद्रपरत्वमेव
स्यादिति चेत्; न - योगरूढिमतः पदस्य सन्निधौ, अवयवार्थविशेषकपदान्तरसन्निधाने रूढ्यनुन्मेषस्य,
`पद्मानि यस्याग्रसरोरुहाणि प्रबोधयत्यूर्ध्वमुखैर्मयूखैः (कु. सं. 1-16) इत्यादिषु
दर्शनात् । तत्र हि सरोरुहपदावयवार्थसरोविशेषकाग्रपदोपादानेन सरोरुहपदरूढिभङ्गस्य दर्शनात्
। इतरथा `पद्मानि' इति पदानुपादानापत्तेः । अत ईशानशब्दस्य न श्रुतित्वम् । एतदस्वरसादेव
व्यासार्येरपि यथाश्रुतभाष्यानुगुण्येन, यद्वा इति पक्षान्तरस्य आश्रितत्त्वात् इत्यलम्
अतिचर्चया । प्रकृतमनुसरामः । एतद्वै तत् - उक्तोऽर्थः ।।
2.1.13
अङ्गुष्ठमात्रः पुरुषो ज्योतिरिवाधूमकः ।
ईशानो भूतभव्यस्य स एवाद्य स उ श्वः ।। एतद्वै तत् ।। 13 ।।
B.2.1.13
"प्र. - अङ्गुष्ठमात्रः पुरुषो ज्योतिरिवाधूमकः इति । शूष्केन्धनानलवत् प्रकाशमानः इत्यर्थः"
। स एवाद्य स उ श्वः - अद्यतनपदार्थजातं श्वस्तनपदार्थजातं कालत्रयवर्तिपदार्थजातमपि
तदात्मकमित्यर्थः एतद्वै तत् - पूर्ववत् ।।
2.1.14
यथोदकं दुर्गे वृष्टं पर्वतेषु विधावति ।
एवं धर्मान् पृथक्पश्यँस्तानेवानु विधावति ।। 14।।
B.2.1.14
"प्र. यथोदकम् इति । पर्वतमूर्ध्नि वृष्टम् -  प्रत्यन्तपर्वतेषु नानाभूततया पतित्वा"
पतित्वा धावति । एवं परमात्मगतदेवान्तर्यामित्व- मनुष्यान्तर्यामित्वादिधर्मान् पृथगधिकरणनिष्ठान्
पश्यन्, पर्वतनिर्झरपातम् अनुकृत्य,
संसारकुहरे पतति इत्यर्थः ।।
2.1.15
यथोदकं शुद्धे शुद्धमासिक्तं तादृगेव भवति ।
एवं मुनेर्विजानत आत्मा भवति गौतम ! ।। 15 ।।
B.2.1.15
"प्र. - सर्वत्रैकात्मकत्वज्ञानस्य फलमाह - यथोदकम् इति । यथा शुद्धजले शुद्धजलं योजितं"
तत्सदृशमेव भवति, न कथञ्चिदपि विसदृशम् । एवम् - इत्थं विजानतः, मननशीलस्य, आत्माऽपि
"परमात्मज्ञानेन विशुद्धस्सन्, विशुद्धेन परमात्मना समानो भवतीत्यर्थः । गौतम ! इति प्राप्यवैभवं"
सूचयन् सहर्षं सम्बोधयति ।।
।। इति चतुर्थवल्लीप्रकाशिका समाप्ता ।।
2.2.1
पुरमेकादशद्धारमजस्यावक्रचेतसः ।
अनुष्ठाय न शोचति विमुक्तश्च विमुच्यते ।। एतद्वै तत् ।।
B.2.2.1
"प्र. - पुरम् इति । जननादिविक्रियारहितस्य ऋजुबुद्धेः विवेकिन आत्मनः, एकादशेन्द्रियलक्षणबहिर्निर्गमद्वारोपेतं"
शरीराख्यं पुरं भवति । पुरस्वामिनः यथा पुरं विविक्तं भवति; तथा शरीरमपि स्वात्मनो विविच्य
ज्ञातं भवति । अविवेकिनस्तु देह आत्मैव भवतीति भावः । अनुष्ठाय न शोचति - विविच्य जानन्,
देहानुबन्धिभिः दुःखैः, कामादिभिश्च विमुक्तो भवति इत्यर्थः । विमुक्तश्च विमुच्यते
- जीवद्दशायाम् आध्यात्मिकादिदुःखरागद्वेषादिविमुक्त एव सन्, भोगेन तु इतरे क्षपयित्वाऽथ
सम्पद्यते (ब्र.सू. 4-1-19) इति न्यायेन प्रारब्धकर्मावसाने अर्चिरादिना विरजां प्राप्य
प्रकृतिसम्बन्धविमुक्तो भवतीत्यर्थः । एतद्वै तत् - एतन्मन्त्रप्रतिपाद्यमुक्तस्वरूपमपि,
परमात्मात्मकमेव इत्यर्थः ।।
2.2.2
हँसश्शुचिषत् वसुरन्तरिक्षसद्धोता वेदिषदतिथिर्दुरोणसत्।
नृषत् वरसत् ऋतसत् व्योमसदब्जा गोजा ऋतजा अद्रिजा ऋतं बृहत् ।।
B.2.2.2
"प्र. - पुनरपि अस्य सर्वात्मतामेव द्रढयति - हँसश्शुचिषत् इति । हँसः - सूर्यः, शुचौ-"
ग्राष्मर्तौ, सीदति वर्तत इति - शुचिषत्, तेजस्वीति यावत् । वासयतीति वसुः - वायुः ।
अन्तरिक्षसत् - अन्तरिक्षगतो वायुः, होता वेदिषत् - वेद्यन्तर्वर्तमानः1 ऋत्विग्विशेषः;
अग्निर्वा । अतिथिर्दुरोणसत् - दुरोणं गृहम्, गृहागतोऽतिथिः । नृषत् - नृषु आत्मतया
वर्तमानम्, वरसत् - वरेषु देवेषु च तथा वर्तमानम्, ऋते - सत्यलोके सीदतीति ऋतसत्, व्योमसत्
- व्योम्नि परमपदे वर्तमानं च प्रत्यक्तत्त्वम्; अब्जाः - जलजाः, गोजाः - भूजाः, ऋतजाः
- यज्ञोत्पन्नाः कर्मफलभूताश्च स्वर्गादयः इति यावत् ।
"यद्वा - चिरकालस्थायितया ऋतशब्दिताकाशजा इत्यर्थः । अद्रिजाः - पर्वतजाः, एतत् सर्वं,"
बृहत् ऋतम् - अपरिच्छिन्नसत्यरूपब्रह्मात्मकमित्यर्थः ।।
2.2.3
ऊर्ध्वँ प्राणमुन्नमयत्यपानं प्रत्यगस्यति ।
मध्ये वामनमासीनं विश्वे देवा उपासते ।।3।।
B.2.2.3
"प्र. - ऊर्ध्वं प्राणम् इति । सर्वेषां हृदयगतः परमात्मा । प्राणवायुम् ऊर्ध्वमुखन्नमयति"
। अपानवायुम् अधोमुखं क्षिपति । मध्ये - हृदयपुण्डरीकमध्ये आसीनं वामनम् - वननीयम् भजनीयं
अथवा हृदयपुण्डरीकपरिमिततया ह्रस्वपरिमाणमित्यर्थः । तं विश्वेदेवाः - सत्त्वप्रकृतयः
सर्वेऽपि उपासत इत्यर्थः ।
2.2.4
अस्य विस्रंसमानस्य शरीरस्थस्य देहिनः ।
देहाद्विमुच्यमानस्य किमत्र परिशिष्यते ।। एतद्वै तत् ।।4।।
B.2.2.4
"प्र. एवं परमात्मनामुपासीनस्य, तस्य तावदेव चिरं यावन्न विमोक्ष्ये (छा. उ. 6-14-2)"
इति श्रुत्युक्तरीत्या शरीरपात एव अन्तरायः, न किञ्चित् कर्तव्यं
परिशिष्यत इत्याह - अस्य विस्रंसमानस्य इति । अस्य - उपासकस्य, देहिनः, शरीरस्थस्य -
शरीरप्रतिष्ठितस्य; दृढशरीरस्येति यावत् । एवम्भूतस्य वा, विस्रंसमानस्य - शिथिलीभवद्गात्रस्य
वा, देहाद्विमुच्यमानस्य - म्रियमाणस्य वा किमत्र परिशिष्यते? कृतकृत्यत्वात् कर्तव्यं
किमपि न अवशिष्यत इति भावः । एतद्वै तत् - पूर्ववत् ।
2.2.5
न प्राणेन नापानेन मर्त्यो जीवति कश्चन ।
इतरेण तु जीवन्ति यस्मिन्नेतावुपाश्रितौ ।।5।।
B.2.2.5
"प्र. - तस्य  सर्वप्राणिप्राणनहेतुत्वरूपं महिमानमाह - न प्राणेन इति । केन इतरेण जीवन्ति"
इत्यत्राह - यस्मिन्नेतौ उपाश्रितौ । यदधीनं प्राणापानयोरपि जीवनम्; तदधीनमेव सर्वेषां जीवनमिति भावः1 ।।
2.2.6
हन्त त इदं प्रवक्ष्यामि गुह्यं ब्रह्म सनातनम् ।
यथा च मरणं प्राप्य आत्मा भवति गौतम ।।6।।
B.2.2.6
"प्र. - हन्त त इदमिति । गुह्यम् - अतिरहस्यं  सनातनं ब्रह्म, ते पुनरपि प्रवक्ष्यामि"
। हन्त इति स्वगतम्, आश्चर्ये1 । हे गौतम आत्मा मरणम् - मोक्षं प्राप्य, यथा - यत्प्रकारविशिष्टो
भवति, तथा पुनरपि मुमुक्षवे रागाद्यनु पहताय उपदेशयोग्याय तुभ्यं वक्ष्यामि इत्यर्थः ।।
2.2.7
योनिमन्ये प्रपद्यन्ते शरीरत्वाय देहिनः ।
स्थाणुमन्येऽनुसंयन्ति यथाकर्म यथाश्रुतम् ।।7।।
B.2.2.7
"प्र. - अधिकारिविशेषनिर्देशपरेण, `हन्त ते' इत्यनेन सूचितमर्थं विवृणोति - योनिम् इति"
। अन्ये - परमात्मतत्त्वश्रवणविमुखाः त्वद्विसदृशाः, शरीरपरिग्रहाय, ब्राह्मणादियोनिं
प्रपद्यन्ते । अन्ये स्थावरभावमनुगच्छन्ति स्वानुष्ठितयज्ञादिकर्मोपासनानतिक्रमणेन1;
रमणीयचरणाः (छा. उ. 5-20-7), तं विद्याकर्मणी समन्वारभेते (बृ.उ. 6-4-2) इत्यादिश्रुत्यनुरोधादिति भावः ।।
2.2.8
य एषु सुप्तेषु जागर्ति कामं कामं पुरुषो निर्मिमाणः ।
तदेव शुक्रं तद्ब्रह्म तदेवामृतमुच्यते ।
B.2.2.8
"प्र. - एवं शिष्यं प्ररोचनया अभिमुखीकृत्य प्रकृतमनुसरति - य एषु सुप्तेषु जागर्ति"
इति । सर्वेषु सुप्तेषु जीवेषु, कामं कामम् - णमुलन्तमिदम्1 । संकल्प्य संकल्प्य इत्यर्थः;
न तु सर्वान् कामान् छन्दतः प्रार्थयस्व (क.उ. 1-26) इति प्रकृताः पुत्रादयः `काम' शब्देन
निर्देश्यन्ते । अयंचार्थ सन्ध्याधिकरण (उ.मी.3-2-1) भाष्यश्रुतप्रकाशिकयोः स्पष्टः
। संकल्प्य संकल्प्य स्वच्छन्दानुरोधेन निर्मिमाणः पुरुषो योऽस्ति1 तदेव शुक्रम् -
प्रकाशकं तदेवानन्याधीनम् अमृतमुच्यते इत्यर्थः । शिष्टं स्पष्टम् । नित्यमुक्तानाम्
तदेव अमृतम् इत्यवधारणस्य नानुपपत्तिः इति द्रष्टव्यम् ।
"एतेन अमृतान्तरनिषेधात् मुक्तपरमात्मनोः अभेदप्रत्याशा प्रत्युक्ता; अत्रत्य अमृतशब्दस्य"
निरूपाधिकामृतवाचित्वात् ।।
2.2.9
अग्निर्यथैको भुवनं प्रविष्टो रूपं रूपं प्रतिरूपो बभूव ।
एकस्तथा सर्वभूतान्तरात्मा रूपं रूपं प्रतिरूपो बहिश्च ।।
B.2.2.9
"प्र.दी - अथ एकस्य परमात्मनः सर्वान्तरात्मत्वं दृष्टान्तेन द्रढयति - अग्निर्यथैक"
इति । एकः - अपञ्चीकृतत्वेन एकः, अग्निः भूवनम् - भवन्ति अस्मिन् भूतानि इति भुवनम्
ब्रह्माण्डम्1, प्रविष्टः - पञ्चीकरणं प्राप्य प्रविष्टस्सन्, रूपं रूपम् - प्रतिरूपम्,
सर्वभूतेषु इत्यर्थः । प्रतिरूपः - प्रत्युप्तं निक्षिप्तं रूपं यस्य सः प्रतिरूपः सर्वभूतप्रविष्टस्य
स्वरूपाः, यथा - येन प्रकारेण, बभूव तथा सर्वभूतान्तरात्मा - एतल्लक्षणकः, एकः - एकसंख्याविशिष्टपरमात्मा,
रूपं रूपम् - सर्वभूतेषु, बहिश्च - चकारादन्तरे च, प्रतिरूपः - निक्षिप्तस्वरूपः, बभूव
- सर्वभूतबाह्याभ्यन्तरप्रतिष्ठस्वरूपवानिति यावत् । अन्तर्बहिश्च तत्सर्वं व्याप्य
नारायण स्थितः (महा.ना.94) इति तैत्तिरीयश्रुत्यर्थ एव अयम् ।।
B.2.2.9
"प्र. - `एक एव आत्मा सर्वेषाम् अहमर्थतया आस्ते' इत्यस्य अर्थस्य दुर्बोधत्वात्, तद्दृढीकरणाय"
पुनरपि उपदिशति - अग्निर्यथैक इति । यथा एकः तेजो धातुः, त्रिवृत्करणकृतव्याप्त्या अण्डान्तर्गतलोके
प्रविष्टस्सन्, रूपं रूपम् - रूपे रूपे, भौतिकव्यक्तिषु1, वीप्सायां द्विर्वचनम् । प्रतिरूपः
- प्रत्युप्तंरूपं यस्य स तथोक्तः । सर्वासु भौतिकव्यक्तिषु तेजोधातोः मिलितत्त्वेन
प्रतिसंक्रान्तरूपत्वात् प्रतिरूपत्वमस्तीति द्रष्टव्यम् । तथा एक एव सन् परमात्मा,
प्रतिवस्तु प्रतिसंक्रान्तान्त2र्यामिविग्रहः, बहिश्च व्याप्नोति इत्यर्थः ।।
2.2.10
वायुर्यथैको भुवनं प्रविष्टो रूपं रूपं प्रतिरूपो बभूव ।
एकस्तथा सर्वभूतान्तरात्मा रूपं रूपं प्रतिरूपो बहिश्च ।।10।।
B.2.2.10
"प्र. - उदाहणान्तरमाह - वायुर्यथा इति । पूर्ववत् ।"
2.2.11
सूर्यो यथा सर्वलोकस्य चक्षुर्न लिप्यते चाक्षुषैर्बाह्यदोषैः ।
एकस्तथा सर्वभूतान्तरात्मा न लिप्यते लोकदुःखेन बाह्यः ।।11।।
B.2.2.11
"प्र. - आत्मत्वाविशेषेऽपि `जीवात्मवत् दोषाः परमात्मनि न भवन्ति' इत्येतत् सदृष्टान्तमाह"
- सूर्यो यथा इति । रश्मिभिरेषोऽस्मिन् प्रतिष्ठितः (बृ.उ. 7-5-1), आदित्यश्चक्षुर्भूत्वाऽक्षिणी
प्राविशत्  (ऐ. उ. 2-4) इति श्रुत्यनुसारेण, यथा सूर्यः चक्षुरधिष्ठातृतया तदन्तर्गतोऽपि,
बहिर्निर्गतैश्चक्षुर्मलादिभिः न स्पृश्यते । तथा परमात्मा सर्वभूतेषु आत्मतया वर्तमानोऽपि,
तद्गतैर्दोषैः, न स्पृश्यते; तस्य स्वाभाविकापहतपाप्मत्वादिगुणयुक्ततया स्वेतरसमस्तबाह्यत्वात्
- विलक्षणत्वात् इत्यर्थः ।।
2.2.12
एको वशी सर्वभूतान्तरात्मा एकं बीजं बहुधा यः करोति ।
तमात्मस्थं येऽनुपश्यन्ति धीराः तेषां सुखं शाश्वतं नेतरेषाम् ।।
B.2.2.12
"प्र. - एको वशी इति । एकः - समाभ्यधिकरहितः । वशः - इच्छा । सोऽस्यास्तीति वशी । जगद्वशे"
वर्तत'  इत्युक्तरीत्या, वशवर्तिप्रपञ्चक इति वाऽर्थः । इमौ स्म मुनिशार्दूल1, किंकरौ
समुपस्थितौ (रा. बा. 31-4) इत्युक्तरीत्या `भक्तवश्यः' इति वा अर्थः1 । एकं बीजम् तमः
परे देव एकी भवति (सु.उ. -2) इति श्रुत्युक्तरीत्या स्वेन एकीभूताविभागावस्थं तमोलक्षणं
बीजम्, महदादिबहुविधप्रपञ्चरूपेण यः करोति, तम्, य आत्मनि तिष्ठन् (बृ.उ.मा.पा. 3-7-30)
इत्युक्तरीत्या स्वान्तर्यामिणं ये पश्यन्ति, तेषामेव मुक्तिरित्यर्थः ।।
2.2.13
नित्यो नित्यानां चेतनश्चेतनानामेको बहूनां यो विदधाति कामान् ।
तमात्मस्थं येऽनुपश्यन्ति धीरास्तेषां शान्तिः शाश्वती नेतरेषाम् ।।13।।
B.2.2.13
"प्र. - नित्यो नित्यानाम् इति । नित्यश्चेतन एक एव सन् बहूनां नित्यानां चेतनानाम्"
अुपेक्षितार्थान् अनायासेन प्रयच्छति । शिष्टं स्पष्टम् ।।
2.2.14
तदेतदिति मन्यन्ते निर्देश्यं परमं सुखम् ।
कथन्नु तद् विजानीयां किमु भाति विभाति वा ।।14।।
B.2.2.14
"प्र. - एवमुक्तः शिष्य आह - तदेतदिति इति । तत् - अलौकिकं परमानन्दरूपम् ब्रह्म, एतत्"
इति करतलामलकवत् अपरोक्षं भवादृशाः निष्पन्नयोगाः मन्यन्ते । भवादृशाः साक्षात्कर्तुं
शक्नुवन्ति इत्यर्थः । कथं रूपादिहीनब्रह्मग्रहणासमर्थमानसः अहं1 विजानीयाम् । तत् किं
दीप्तिमत्तया भासते? तत्रापि विस्पष्टं प्रकाशत? उत तेजोऽन्तरसंवलनान्न विस्पष्टं प्रकाशते इति प्रश्नः ।।
2.2.15
न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्निः ।
तमेव भान्तमनुभाति सर्वं तस्य भासा सर्वमिदं विभाति ।।15।।
B.2.2.15
"प्र. - परमात्मनः योगयुगालम्ब1नाय3 आदित्यवर्णं तमसः परस्तात् (श्वे. उ. 3-8) सदैकरूपरूपाय4"
(वि.स. उपोद्घात) इति प्रमाणप्रतिपन्नशुभाश्रयदिव्य- मङ्गलविग्रहोऽस्ति; तद्विशिष्टः
परमात्मा विभाति सर्वतिशायिदीप्तिमान् इत्याह - न तत्र सूर्यो भाति इति । अयं च मन्त्रः,
ज्योतिर्दर्शनात् (ब्र. सू. 1-3-40) इति सूत्रे, सर्वतेजसां छादकं सर्वतेजसां कारणभूतमनुग्राहकं
च अङ्गुष्ठप्रमितस्य ज्योतिर्दृश्यते इति भाष्येण विवृतः । इदञ्च भाष्यम् - `न तत्र
सूर्य' इत्यादिमन्त्रे पूर्वार्धस्य अर्थमाह सर्वतेजसां छादकमिति । उत्तरार्धस्य पूर्वपादार्थमाह
- सर्वतेजसां कारणभूतमिति । अनुभानम् । पश्चाद्भानम् । तेन कार्यकारणभावः सिद्धः पौर्वापर्यनिमयो
हि! कार्यकारणभाव इति भावः । चतुर्थपादार्थमाह - अनुग्राहकमिति । यस्यादित्यो ममुपयुज्य
भाति इत्यादिश्रुतिश्च अनुग्राहकत्वे प्रमाणम् इति व्यासार्यैः विवृतम् । तदीयदीप्तिसाक्षात्कारसम्भवे
तेजोऽन्तराणामभिभूतत्त्वम्, प्रथमार्धार्थः; तेजोऽन्तरोत्पत्तौ तदुपादान - द्रव्यानुग्राहकत्वरूपं
निमित्तत्वम्, तृतीयपादार्थः, चाक्षुषरश्म्यनुग्राहकचन्द्रातापादेरिव1,  उत्पन्नस्यापि
तेजसः स्वसम्बन्धेन स्वकार्यकरणसामर्थ्याधायकत्व- लक्षणानुग्राहकत्वम्, चतुर्थपादार्थ
इत्यप्यर्थस्तत्रैव द्रष्टव्यः ।
"अधिष्ठानब्रह्मरूपभानव्यतिरिक्तभानशून्यत्वम् अध्यस्तप्रपञ्चस्य तृतीयपदार्थ"
इति यत् परैरुच्यते, तदयुक्तम् । तथा हि सति भान्तमति कर्त्रर्थशतृप्रत्ययस्य2 `शिष्यज्ञानं
प्रकाशते' ईतवदभेदेऽपि कथञ्चिंत्सम्भवेऽपि, अनुभाति इत्यस्य शब्दस्योगात्  । न हि
देवदत्ते गमनक्रियाव्यतिरिक्तगमनक्रियाशून्ये तिष्ठति यज्ञदत्ते, गच्छति1 देवदत्तं यज्ञदत्तोऽनुगच्छति'
इति प्रयोगो दृष्टचरः । ननु - वह्निमेव दहन्तम् अयोऽनुदहति इति प्रयोगो दृष्टचर - इति
चेत् न; अयसः पृथक् दग्धृत्वाभावे निश्चितवतः तत्प्रतिपिपादयिषया तादृशप्रयोगस्य सम्प्रतिपन्नत्वाभावात् ।
"ननु - तदीयदीप्तिसाक्षात्कारसम्भवे तेजोन्तराणामभिभूतत्वम् इति भवदभिमतार्थोऽपि न"
युज्यते; तदीयदीप्तिसाक्षात्कारवतामपि मुक्तानां तेजोन्तरसाक्षात्कारदर्शनेन सजातीयसंवलनाधीनाग्रहणलक्षणाभिभवस्य
अभावादिति चेत् - उच्यते । बद्धविषयमेवैतत् । बद्धानां तत्साक्षात्काराप्रसक्तेरिदं
कथमिति चेन्न; बद्धानामेवार्जुनादीनां तत्साक्षात्कारदर्शनात् ।
"यद्वा - कालिदासकवौ परिगण्यमाने, `इतरः कुकविः अकविः इतिवद्भाति ब्रह्मणि परिगण्यमाने,"
सूर्यादितेजोन्तरं न भाति; अतः तदेव ब्रह्म अतिभास्वरूपशालीति पूर्वार्धार्थः । `तदीयदीप्तिसाक्षात्कारसम्भवे
तेजोन्तराणामभभूतत्वम्' इति व्यासार्यवचनस्यापि अयमेवार्यः । इयमेवार्थम् इतरजेतसां
स्वरूपोत्पत्तौ फलजनने च परमात्मानुग्रहसापेक्षत्वप्रदर्शकेन, तमेव भान्तम्  इत्युत्तरार्धेन
द्रढयतीति न दोषः इत्यवगन्तव्यम् । पूर्वोर्धस्य1 यथाश्रुत एवार्थः । ननु अतिभास्वररूपवति
सूर्यादौ प्रत्यक्षेण अनुभूयमाने, न भाति इति प्रत्यक्षविरुद्धं कथम् अभिधीयते इत्यत्राह
- तमेव भान्तमनुभाति इति । इदञ्च परिदृश्यमानं भास्वररूपं न स्वाभाविकम् ,
"यदादित्यगतं तेजो जगत् भासयतेऽखिलम् ।"
"यच्चन्द्रमसि यच्चाग्नौ तत्तेजो विद्धि मामकम् ।। (भ.गी. 15-12)"
इति । विवृतं चैतत् भगवता भाष्यकृता - `अखिलस्य जगतो भासकम् एतेषाम्
आदित्यादीनां यत्तेजः तत् मदीयं तेजः । तैस्तैराराधितेन मया तेभ्यो दत्तमिति विद्धि,
इति । अतो अन्धकारे खद्योत2 तुल्यानामेतेषां भास्वररूपशालिनां न भाति इति व्यपदेशो युज्यत इति भावः ।।
।। इति पञ्चमवल्ली प्रकाशिका समाप्ता ।।
2.3.1
ऊर्ध्वमूलो अवाक््शाख एषोsश्वत्थस्सनातनः ।
तदेव शुक्रं तद्ब्रह्म तदेवामृतमुच्यते । तस्मिन् लोकाः
श्रितास्सर्वे तदु नात्येति कश्चन ।। एतद्वै तत्।
B.2.3.1
"प्र. - ऊर्ध्वमूलो अवाक्शाख एषोऽश्वत्थः सनातनः । अयं च"
मन्त्रखण्डः, ऊर्ध्वमूलम् अधश्शाखम् इति गीताव्याख्यानावसरे भगवता भाष्यकृता व्याख्यातः
। इत्थं हि तत्र भाष्यम् - यं संसाराख्यम् अश्वत्थम् ऊर्ध्वमूलम् अधश्शाखम् अव्ययं अश्वत्थं
प्राहुः श्रुतयः - ऊर्ध्वमूलो अवाक््शाख एषोऽश्वत्थः सनातनः (क.उ.6-1), ऊर्ध्वमूलमवाक््शाखं
वृक्षं यो वेद सम्प्रति (यजु.आ-1-11-5) इत्याद्याः। सप्तलोकोपरिनिविष्ट चतुर्मुखादित्वेन
तस्य ऊर्ध्वमूलत्वम् । पृथिवीनिवासि सकलनरपशुमृगक्रिमिकीटपतङ्गस्थावरान्ततया अधश्शाखत्वम्
(गी.भा.15-1) इति । तद्विलक्षणमेव1 ब्रह्मेति दर्शयति - तदेव शुक्रं इति पूर्वमेव व्याकृतोऽयं मन्त्रः ।।
2.3.2
यदिदं किञ्च जगत् सर्वं प्राण एजति निस््सृतम् ।
महद्भयं वज्रमुद्यतं य एतद्विदुरमृतास्ते भवन्ति ।।
B.2.3.2
"प्र. - य इदं किञ्च जगत् सर्वं प्राण एजति निस्सृतम् । महद्नयं वज्रमुद्यतम् - अयं"
च मन्त्रखण्डः कम्पनात् (ब्र.सू.1-3-40) इति सूत्रे भगवता भाष्यकृता व्याख्यातः । तत्र
अमुं मन्त्रं प्रस्तुत्य, कृत्स्नस्य जगतः अस्मिन् अङ्गुष्ठमात्रे पुरुषे प्राणशब्दनिर्दिष्टे
स्थितानां, सर्वेषां ततो निस्सृतानां, तस्मात् सञ्जातमहाभयनिमित्तम्, एजनम् कम्पनम्
श्रूयते । तच्छासनातिवृत्तौ किं भविष्यति इति महतो भयात्, वज्रादिवोद्यतात् कृत्स्नं
जगत् कम्पते इत्यर्थः । भयादस्याग्निस्तपति इत्यनेनैकार्थ्यात्, महद्भयम् वज्रमुद्यतम्2
इति पञ्चम्यर्थे प्रथमा
इति भाषितम् । विवृतं च एतत् श्रुतप्रकाशिकायाम् - प्राण इति सप्तम्यन्तपदसामर्थ्यात्,
स्थितानाम् इत्यध्याहारः । कुतो निस्सृतानाम् इत्यपेक्षायां प्रकृतस्यैव अपादनत्वमाह
- तत इति .....एजनम् - कम्पनम् इति । एजृकम्पने (पा.धा.234) इति हि धातुः । प्रत्यवायभयात्
स्वस्वकार्य (र्येषु)प्रवृत्तिः - कम्पनम् । उद्यतवज्रादिव परमपुरुषात् सञ््जातेन भयेन,
कृत्स्नं जगत् कम्पत इत्यर्थः इति । अत्र1 महद्भयं वज्रमुद्यतम् इति चत्वारि पदानि पञ्चम्यर्थप्रथमान्तानि
। आद्यं पञ्चम्यर्थप्रथमान्तपदद्वयम्, भयवाचि । उत्तरं तु पदद्वयम्,तद्धेतुभूत- प्राणशब्दितपरब्रह्मपरम्
इति द्रष्टव्यम् । केचित्तु,2 बिभेति अस्मात् इति भयम्; भयानकम् इत्यर्थः । महाभयानकोद्यतवज्रवत्
स्वस्मान्निस्सृतं प्राणशब्दितः परमात्मा कम्पयति । एजति1 इत्यस्य व्यर्थगर्भोsपि अर्थ
इत्यपि अमुमपि अर्थं वर्णयन्ति । य एतद्विदुरमृतास्ते भवन्ति स्पष्टोsर्थः अत एव प्राणः
(ब्र.सू.1-1-9) इत्यधिकरणन्यायात् प्राणशब्दस्य परमात्मपरत्वे न विवाद इति द्रष्टव्यम् ।।
2.3.6
इन्द्रियाणां पृथग्भावमुदयास्तमयौ च यत् ।
पृथगुत्पद्यमानानां मत्वा धीरो न शोचति ।
B.2.3.6
"प्र. - इन्द्रियाणाम्2 इति । पृथग्भूतानाम् उत्पद्यमानानाम् इन्द्रियाणाम् । इन्द्रियाणाम्"
इत्येतत्, देहादीनामपि उपलक्षणम् । उदयास्तमयौ च यत् । यत् इत्यव्ययं यावित्यर्थे। यौ
- उत्पादविनाशौ यश्च परस्परवैलक्षण्यलक्षणपृथग्भावश्च तान् सर्वान् इन्द्रियादिगतान्
मत्त्वा, धीरो न शोचति इत्यर्थः । परस्परवैलक्षण्यो- त्पादविनाशाः, ज्ञानैकाकारे आत्मनि 1
न सन्ति इति ज्ञात्वा न शोचति इत्यर्थः ।
2.3.7
इन्द्रियेभ्यः परं मनो मनसस्सत्त्वमुत्तमम् ।
सत्त्वादधि महानात्मा महतोsव्यक्तमुत्तमम् ।
B.2.3.7
"प्र. - देहविविक्तप्रत्यगात्मयाथात्म्यज्ञानेsपि भगवच्छरमणागतिरेव उपायः इति"
पूर्वोक्तं  शरणवरणमेव प्रतिपादयति - इन्द्रियेभ्यः1 इत्यादिना मन्त्रद्वयेन । परं....
इन्द्रियेभ्यः इत्येतत् अर्थानामपि उपलक्षणम् । इन्द्रियेभ्यः पराह्यर्था अर्थेभ्यश्च
परं  मनः (क.उ.3-10) इत्यनेन ऐकार्थ्यात्। सत्त्व शब्दो बुद्धिपरः; मनसस्तु परा बुद्धिः
(क.उ.3-10) इति पूर्वोक्तेः । अलिङ्गः - लिङ्गागम्यः । परत्वं च वशीकार्यतायां विवक्षितम्
। परस्य च वशीकरणं शरणागतिरेव । शिष्टं स्पष्टम् ।।
2.3.8
अव्यक्तात्तु परः पुरुषो व्यापकोsलिङ्ग एव च ।
यद् (यं?) ज्ञात्वा मुच्यते जन्तुरमृतत्त्वं च गच्छति ।।
(परमात्मज्ञानविहीनस्य मोक्षासम्भवः)
B.2.3.8
"प्र. - देहविविक्तप्रत्यगात्मयाथात्म्यज्ञानेsपि भगवच्छरमणागतिरेव उपायः इति पूर्वोक्तं"
शरणवरणमेव प्रतिपादयति - इन्द्रियेभ्यः1 इत्यादिना मन्त्रद्वयेन । परं.... इन्द्रियेभ्यः
इत्येतत् अर्थानामपि उपलक्षणम् । इन्द्रियेभ्यः पराह्यर्था अर्थेभ्यश्च परं  मनः (क.उ.3-10)
इत्यनेन ऐकार्थ्यात्। सत्त्व शब्दो बुद्धिपरः; मनसस्तु परा बुद्धिः (क.उ.3-10) इति पूर्वोक्तेः
। अलिङ्गः - लिङ्गागम्यः । परत्वं च वशीकार्यतायां विवक्षितम् । परस्य च वशीकरणं शरणागतिरेव
। शिष्टं स्पष्टम् ।।
2.3.9
न सन्दृशे तिष्ठति रूपमस्य न चक्षुषा पश्यति कश्चनैनम् ।
हृदा मनीषा मनसाsभिक्लृप्तो य एनम् (एतत्) विदुरमृतास्ते भवन्ति
B.2.3.9
"प्र. - न सन्दृशे तिष्ठति इति । अस्य रूपम् - स्वरूपं विग्रहो वा, व्यापकत्वादेव सन्दर्शनविषये"
अभिमुखतया न तिष्ठति इत्यर्थः । अथवा दृश्यंनीलरूपादिकं नास्ति इत्यर्थः । अत एव न चक्षुषा
पश्यति कश्चनैनम् इति । स्पष्टोsर्थः । हृदा मनीषा इत्यादि । अयमंशः, सर्वत्र् प्रसिद्धयधिकरणे1
व्यासार्यैः हदां इति भक्तिरुच्यते मनीषा इति धृतिः । न सन्दृशे तिष्ठति रूपमस्य न
चक्षुषा पश्यति कश्चनैनम्  (म.भा.12 21.64) इति पूर्वार्धमेकरूपं पठिवा, भक्त्या च धृत्या
च समाहितात्मा3  ज्ञानस्वरूपं परिपश्यतीह (म.भा.12-21-6) इति महाभारते उक्तम्2 अभिक््लृप्तः
- ग्राह्यः इति विवृतः । धृत्या समाहितात्मा, भक्त्या पुरुषोत्तमं पश्यति, साक्षात्करोति
प्राप्नोति इत्यर्थः; भक्त्या त्वनन्यया शक्यः (भ.गी.11.54) इत्यनेनैकार्थ्यात् इति
वेदार्थसङग्रहे प्रतिपादितम्; य एनं विदुः इति । स्पष्टोsर्थः ।
2.3.10
यदा पञ्चावतिष्ठन्ते   ज्ञानानि मनसा सह ।
बुद्धिश्च न विचेष्टेत तामाहुः परमां गतिम् ।। 10 ।।
B.2.3.10
"प्र. - यदा पञ्च इति । ज्ञायते अनेन इति व्युत्पत्त्या, ज्ञानानि इन्द्रियाणि इत्यर्थः"
। सप्त गतेः (ब्र.सू.2-4-2) इत्यधिकरणे व्यासार्यैः तथा व्याख्यातत्त्वात्। अध्यवसायोपेतं
मन एव बुद्धिशब्देन उच्यते । अत एव तत्र भाष्यम् - अध्यवसायाभिमानचिन्तावृत्तिभेदात्
मन एव बुद्ध्यहङ्कारचित्तशब्दैः व्यपदिश्यते इति । शरीरान्तस्सञ्चरणं विहाय मोक्षार्थगमनं
परमा गतिः  इति तत्रैव स्पष्टम् ।
2.3.11
तां योगमिति मन्यन्ये स्थिरामिन्द्रियधारणाम् ।
अप्रमत्तस्तदा भवति योगो हि प्रभवाप्ययौ ।
B.2.3.11
"प्र.- तां योगम् इति2 । ताम् - पूर्वमन्त्रनिर्दिष्टां बाह्याभ्यन्तर करणधारणां परमां"
गतिम् योगः इति मन्यन्ते । उक्तं च व्यासार्यैः परमागतिर्योग इत्यर्थः इति । अप्रमत्तस्तदा
भवति । इन्द्रियाणां निर्व्यापारत्वे एव अवहितचित्तता भवति । चित्तावधानं किमर्थम्?
इत्यत्राह - योगो हि प्रभवाप्ययौ इति । योगस्य प्रतिक्षणापायशालितया अवधानम् अपेक्षितमिति भावः ।
"यद्वा - इष्ट2प्रभवानिष्टाप्ययलक्षणसर्वपुरुषार्थसाधनत्वात् योगस्य, तत्र अप्रमत्ततया"
भवितव्यम् इति भावः ।
2.3.12
नैव वाचा न मनसा प्राप्तुं शक्यो न चक्षुषा ।
अस्तीति ब्रुवतोsन्यत्र कथं तदुपलभ्यते ।।
B.2.3.12
"प्र. - नैव वाचा इति1 । स्पष्टोsर्थः । प्राणपादे2 - सप्तगतेः विशेषितत्वाच्च (ब्र.सू.2-4-2)"
इति इन्द्रियाणि सप्तैव; सप्त इमे लोका येषु चरन्ति प्राणा गुहाशया निहिताः सप्त सप्त
(मुं उ.2-1-8) इति सप्तानामेव परलोकगतिश्रवणात् । यदा पञ्चावतिष्ठन्ते ज्ञानानि मनसा
सह । बुद्धिश्च न विचेष्टेत (क.उ.6-10) इति योगदशायाम्  इन्द्रियाणां परिगणितत्वाच्च
सप्तैव इति प्राप्ते उच्यते - हस्तादयस्तु स्थितेsतो नैवम् (ब्र.सू.2-4-6) । शरीरे स्थिते
- आदानादिलक्षणकार्योपयोगि- त्वात्, हस्तादयोsपि इन्द्रियाण्येव । अतो नैवम्; दशेमे
पुरुषे प्राणाः आत्मैकादशः आत्मशब्देन मनोsभिधीयते, - इन्द्रियाणि दशैकं च (भ.गी.13-5),
एकादशं मनश्चात्रं (वि.पु.1-2-46) इति श्रुतिस्मृतिभ्यां इन्द्रियसंख्या निश्चिता ।
न्यूनसंख्यावादा उपकारविशेषाभिप्रायाः, अधिकसंख्यावादाश्च मनोवृत्तिभेदात् इति
स्थितम् । अमुमेवार्थम् उपपादयति - अस्तीति इति । अस्तीति ब्रुवतः शब्दात् अन्यत्र इत्यर्थः
। तस्य उपनिषदेकगम्यत्वात् इति भावः ।।
2.3.13
अस्तीत्येवोपलब्धव्यः तत्त्वभावेन चोभयोः
अस्तीत्येवोपलब्धस्य तत्त्वभावः प्रसीदति ।।
B.2.3.13
"प्र. - अस्तीत्येव इति । तत्त्वं भावयति इति तत्त्वभावः - अन्तःकरणम् । तेन च परमात्मा"
अस्ति इत्येव उपलब्धव्यः । वेदान्तवाक्यैः अस्ति इति उपलब्धस्य, मनसाऽपि अस्तीत्येवं
मनननिदिध्यासने कर्तव्ये इत्यर्थः । उभयोः - हेत्वोः उभाभ्यां शब्दमनोरूपाभ्याम्, अस्तीत्येवोपलब्धस्य1
ज्ञातवतः, भुक्ता ब्राह्मणाः इतिवत् अयं निर्देशः । तत्त्वभावः प्रसीदति - मनः प्रसन्नं
भवति, निर्दुष्टं भवति इत्यर्थः ।।
2.3.14
यदा सर्वे प्रमुच्यन्ते कामा येऽस्य हृदि श्रिताः ।
अथ मर्त्योऽमृतो भवत्यत्र ब्रह्म समश्नुते ।।
B.2.3.14
"प्र. - यदा सर्वे प्रमुच्यन्ते इति । कामाः - दुर्विषयविषयकमनोरथाः हृद्गताः यदा शान्ता"
भवन्ति, तदा अनन्तरमेव अयम् उपासकः, अमृतो भवति विश्लिष्टाश्लिष्टपूर्वोत्तरदुरितभरो
भवति इत्यर्थः। अत्र ब्रह्म समश्नुते - अत्रैव उपासनवेलायां ब्रह्मानुभवति इत्यर्थः
। समानाचाऽऽसृत्युपक्रमादमृतत्त्वं च अनुपोष्य (ब्र.सू.4-2-7) इत्यत्र भाष्यम् - अनुपोष्य
शरीरेन्द्रियादिसम्बन्धमदग्ध्वैव यत् अमृतत्त्वम् उत्तरपूर्वाघयोः अश्लेषविनाशरूपं प्राप्यते,
तदुच्यते, यदा सर्वे प्रमुच्यन्ते इत्यादिकया श्रुत्या इत्यर्थः । अत्र ब्रह्म समश्नुते
इति च  उपासनवेलायां यो ब्रह्मानुभवः तद्विषयम् इति अभिप्रायः - इति ।।
2.3.15
यदा सर्वे प्रभिद्यन्ते । हृदयस्येह ग्रन्थयः ।
अथ मर्त्योऽमृतो भवत्येतावदनुशासनम् ।
B.2.3.15
"प्र. - उक्तमेवार्थम्2 आदरेणाभ्यस्य,1 उपदेष्टव्यांशः एतावानेव इति उपसंहरति - यदा"
सर्वे प्रभिद्यन्ते इति । ग्रन्थयः - ग्रन्थिवत् दुर्मोचाः रागद्वेषादयो यदैव प्रमुच्यन्ते
। इत्यर्थः। एतावदनुशासनम् - अनुशासनीयम् । उपासकस्य कर्तव्यत्वेन उपदेष्टव्यम् एतावदेव।
वक्ष्यमाणमूर्धन्यनाडीनिष्क्रमणार्चि- रादिगमनादिकं न साधकस्य कृत्यम्, किन्तु उपासनप्रीतभगवत्कृत्यम् इति भावः ।।
2.3.16
शतञ्चैका च हृदयस्य नाड्यस्त्तासां मूर्द्धानमभिनिस्सृतैका ।
तयोर्ध्वमायन्नमृतत्वमेति विष्वङ्ङन्या  उत्क्रमणे भवन्ति ।
B.2.3.16
"प्र. - विमुक्तश्च विमुच्यते इति पूर्वमुक्तां द्वितीयां परममुक्तिमाह शतं चैका च इति"
हृदयस्य प्रधाननाड्यः शतं चैका च सन्ति । तासां मध्ये एका सूषुम्नाख्या ब्रह्मनाडी,
मूर्धानम् अभिनिस्सृता तया नाड्या, ऊर्ध्वम् - ब्रह्मलोकं गच्छन्,  देशविशेषविशिष्टब्रह्मप्राप्तिपूर्वकस्वस्वरूपाविर्भावलक्षणां
मुक्तिं प्राप्नोति इत्यर्थः । अन्यास्तु नाड्यः, विष्वङ् उत्क्रमणे - नानाविधसंसारमार्गोत्क्रमणाय
उपयुज्यन्ते । विष्वङ् वितताः नाड्यः अन्योत्क्रमण उपयुज्यन्ते इति व्यासार्यैः व्याख्यातम् ।
"इदंच वाक्यं भगवता बादरायणेन उत्क्रान्तिपादे चिन्तितम् तथा हि; मूर्धन्यया शताधिकया"
नाड्या विदुषो गमनम्; अन्याभिः अविदुषः इति नियमो नोपपद्यते । नाडीनां भूयस्त्वात् अतिसूक्ष्मत्वाच्च
दूर्विवेचतया पुरुषेण उपादातुम् अशक्यत्वात् । तयोर्ध्वमायन्नमृतत्वमेति विष्वङ्ङ्न्या
उत्क्रमणे भवन्ति इति यादृच्छिकीमुत्क्रान्तिम् अनुवदति इति युक्तम् इत्येवं प्राप्ते
पूर्वपक्षे - तदोकोऽग्रज्वलनं तत्प्रकाशितद्वारो विद्यासामर्थ्यात् तच्छेषगत्यनुस्मृतियोगाच्च
हार्दानुगृहीतश्शताधिकया (ब्र.सू.4-2-16) इति सूत्रेण सिद्धान्तितम् । तस्य च अयमर्थः
तदोकः - तस्य जीवस्य स्थानम् हृदयम्, अग्रज्वलनं - अग्रे ज्वलनं प्रकाशनं यस्य तदिदम्
अग्रज्वलनम् । तेन अग्रज्वलनेन प्रकाशितद्वारो भवति । तस्य हृदयस्याग्रं प्रद्योतते
तेन प्रद्योतेनैष आत्मा निष्क्रामति चक्षुषो वा मूर्ध्नो वा अन्येभ्यो वा शरीरदेशेभ्यः
(बृ.उ.6-4-2)इति श्रुतेः । एतावत्
विद्वदविद्वत्साधारण्यम् । विद्वांस्तु शताधिकया मूर्धन्ययैव नाड्या उत्क्रामति । न
च अस्या नाड्या विदुषो दुर्विवेचत्वम् । विद्वान् हि परमपुरुषाराधनभूतात्यर्थप्रि यविद्यासामर्थ्यात्
विद्याशेषभूततया आत्मनोऽत्यर्थप्रियगत्यनुस्मरणयोगाच्च प्रसन्नेन हार्देन परमपुरुषेण
अनुगृहीतो भवीत । ततः तां नाडीं विजानाति इति तया विदुषो गतिरुपपद्यते - इति ।  प्रकृतमनुसरामः ।। 16 ।।
2.3.17
अङ्गुष्ठमात्रः पुरुषोऽन्तरात्मा सदा जनानां हृदये सन्निविष्टः
तँ स्वाच्छरीरात् प्रवृहेन्मुञ्जादिवेषीकां धैर्येण ।
तं विद्याच्छुक्रममृतं तं विद्याच्छुक्रममृतमिति ।। 17।।
B.2.3.17
"प्र. - अङगुष्ठमात्रः इति । स्पष्टोऽर्थः । तं स्वाच्छरीरात् इति । यथा देवदत्तः1"
स्वाच्छरीराद्विलक्षणः इत्युक्ते स्वशब्दः समभिव्याहृतदेवदत्तसम्बन्धि परामर्शः;1 एवं
पूर्वनिर्दिष्टान्तरात्मसम्बन्धिपरामर्शी स्वशब्दः । ततश्च अयमर्थः । तं जनानाम् अन्तरात्मानम्,
तच्छरीरभूतात् जनशब्दिताच्चेतनात्, प्रवृहेत्2 विविच्य जानीयात् । जुष्टं यदा पश्यत्यन्यमीशम्
(मुं.उ.3-1) इति श्रुत्युक्तरीत्या, धारकत्व-नियन्तृत्व-शेषित्वादिना विलक्षणं जानीयात्
इत्यर्थः । मुञ्जात् -
तृणविशेषात्, इषीकाम् - तन्मध्यवर्तिस्थूल तृणविशेषमिव, धैर्येण - ज्ञानकौशलेन इति पूर्वेण
अन्वयः । तं विद्याच्छुक्रममृतं तं विद्याच्छुक्रममृतमिति, उक्तोऽर्थः। द्विर्वचनम्
उपदेशसमाप्त्यर्थम् ।
2.3.18
मृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।
ब्रह्म प्राप्तो विरजोऽभूत् विमृत्युरन्योऽप्येवं यो विदध्यात्ममेव।।
B.2.3.18
"प्र. - आख्यायिकार्थम् उपसंहरति - मृत्यु प्रोक्ताम् इति । नचिकेताः मृत्युप्रोक्ताम्"
आत्मविद्याम्, यदा पञ्च (क.उ.6-10) इत्यादिना उक्तं योगविधिं च, लब्ध्वा - प्राप्य,
परं ज्योतिरुपसम्पद्य स्वेन रूपेणाभिनिष्पद्यते (छां.उ 8-3-4) इति श्रुत्युक्तरीत्या
ब्रह्म प्राप्य, आविर्भूतगुणाष्टकोऽभूत् इत्यर्थः । अन्योऽप्येवं1 यो वित् अध्यात्ममेव
अध्यात्मविद्यां यः अन्योऽपि वेत्ति, सोऽपि, एवमेव - नचिकेता इव भवति इत्यर्थः ।।
2.3.19
सह नाववतु, सह नौ भुनक्तु। सह वीर्यं करवावहै।
तेजस्वि नावधीतमस्तु। मा विद्विषावहै।।
ओं शान्तिः शान्तिः शान्तिः।
B.2.3.19
"प्र. - शिष्याचार्ययोः शास्त्रीयनियमातिलङ्घनकृतदोष प्रशमनार्था शान्तिः उच्यते। सह"
नाववतु । सः - विद्याप्रकाशितः परमात्मा। ह शब्दः प्रसिद्धौ। नौ - शिष्याचार्यौ, अवतु
- स्वस्वरूपप्रकाशनेन रक्षतु । सह नौ भुनक्तु- विद्याप्रचयद्वारा आवां सहैव परिपालयतु।
यद्वा- विश्लेषमन्तरेण आवां सहितावेव यथा स्यात्, तथा परिपालयतु इत्यर्थः। सह वीर्यं
करवावहै - सनियमकविद्याप्रदानेन विद्यायाः सामर्थ्यं
निष्पादयावहै। नियमाभावे विद्या निर्वीर्या भवतीति भावः। तेजस्वि नावधीतमस्तु। नौ -
आवयोः यदधीतम्, तत् तेजस्वि अस्तु- वीर्यवत्तरम् भवतु इत्यर्थः । मा विद्विषावहै
यश्चाधर्मेण विब्रूते यश्चाधर्मेण पृच्छति।
तयोरन्यतरःप्रैति विद्वेषं वाsधिगच्छति ।।
(म.भा.शां.335-5)
इति स्मृत्युक्तरीत्या अधर्माध्ययनाध्यापननिमित्तो द्वेष आवयोः माभूत् इत्यर्थः। ओं
शान्तिः। त्रिर्वचनं सर्वदोषशान्त्यर्थम्। इयञ्च उपनिषत् भगवत्परैव इति  भगवता बादरायणेन
समन्वयाध्याये त्रिभिः अधिकरणैः निर्णीता। तत्र-
(अत्त्रधिकरणम्)
"यस्य ब्रह्म च क्षत्रं च उभे भवत ओदनः।"
"मृत्युर्यस्योपसेचनं क इत्था वेद यत्र सः ।।"
इति वाक्ये ब्रह्म-क्षत्रयोरोदनत्वनिरूपणेन भोज्यत्वस्य वा, भोग्यत्वस्य वा प्रतीतेः,
तत्प्रतिसम्बन्धी, यस्य इति षष्ठयन्तयच्छब्दनिर्दिष्टो भोक्ता जीव एव स्यात्; परमात्मनो
भोक्तृत्वासंभवात् इति पूर्वपक्षं कृत्वा अत्ता चराचरग्रहणात् (ब्र.सू.1-2-9), प्रकरणाच्च
(ब्र.सू.1-2-10), गुहां प्रविष्टौ आत्मानौ हि तद्दर्शनात् (ब्र.सू. 1-2-11), विशेषणाच्च
(ब्र.सू.1-2-12) इति चतुर्भिः सूत्रैः सिद्धान्तः कृतः। तेषां च अयमर्थः- उभे भवत ओदनः
इति ओदनप्रतिसम्बन्धितया प्रतीयमानः अत्ता परमात्मैव; ब्रह्मक्षत्रशब्दगृहीतनिखिलचराचरसंहर्तृत्वस्य
अत्र मन्त्रे प्रतिपादनात् । अत्र ब्रह्म-क्षत्रशब्दयोः निखिलचराचरलक्षकत्वप्रकारः,
ओदनशब्दस्य विनाश्यत्वलक्षकत्वप्रकारश्च एतन्मन्त्रव्याख्यानावसरे दर्शितः, तत्रैव अनुसन्धेयः।
महान्तं विभुमात्मानम् (क.उ.2-22) इति प्रस्तुतत्वेन तस्य ब्रह्मप्रकरणमध्य- गतत्वाच्च।
"ननु- ऋतं पिबन्तौ (क.उ.3-1) इति उत्तरमन्त्रे कर्मफलभोगान्वयिनोरेव"
प्रतिपादनात्, परमात्मनश्च जीववत् कर्तृत्वेन वा अन्तःकरणवत् करणत्वेन वा अन्वयासम्भवात्
परमात्मप्रकरणमध्यगतत्वं नास्ति इत्याशङ्क्य उक्तम् - गुहां प्रविष्टावात्मानौ हि तद्दर्शनात्
