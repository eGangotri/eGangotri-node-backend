1.1
किं कारणं ब्रह्म कुतः स्म जाता 1जीवाम केन क्व च सम्प्रतिष्ठाः ।
अधिष्ठिताः केन सुखेतरेषु वर्तामहे ब्रह्मविदो व्यवस्थाम् ।। 1 ।।
B.1.1
आनन्दभाष्यम्
[रामानन्दाचार्यविरचितम् ]
[मङ्गलम् ]
राम एव परं ब्रह्म राम एव परं तपः ।
राम एव परं तत्त्वं श्रीरामो ब्रह्मतारकम् ।। 1 ।।
संहारवृत्तिकतया प्रथितो हरोऽपि गृह्णद्यदम्बुशिरसाशिवसंज्ञितोऽभूत् ।
सर्वातिशायिमृदुतादिगुणावलम्बः सोऽन्तःस्फुरत्वविरतं मम राघवाङ्घ्रिः ।। 2 ।।
स्तुतः परशुरामेण सुरैश्च पद्मजादिभिः ।
अगस्त्यादिमुनीन्द्रैर्यो रामं ब्रह्म नमामि तम् ।। 3 ।।
[गुरुवन्दनम् ]
सूत्रवृत्तिकृतौ नत्वा व्यासबोधायनौ मुनी ।
श्रीमन्तं राघवानन्दाचार्यं गुरुं नमाम्यहम् ।। 4 ।।
कुर्वे गुरुं नमस्कृत्य ज्ञानभक्तिदयानिधिम् ।
श्वेताश्वतरोपनिषदो भाष्यमानन्दसंज्ञकम् ।। 5 ।।
श्रीमद्रामसमारम्भां शुकबोधायनान्विताम् ।
राघवानन्दगुर्वन्तां वन्दे गुरुपरम्पराम् ।। 6 ।।
"यतो वा इमानि भूतानि जायन्ते, येन जातानि जीवन्ति,"
यत्प्रयन्त्यभिसंविशन्ति तद्विजिज्ञासस्व
तद् ब्रह्म इति श्रुतिप्रमाणितं किमिति निर्धारणाय प्रवृत्ता इयं श्वेताश्वतराणां मन्त्रोपनिषत्
। ब्रह्मवादिनो वदन्ति इति आख्यायिका विद्यास्तुतिप्रयोजनवती । ब्रह्मवदन्तीति
एवंशीला ब्रह्मवादिनो मुनयो वक्ष्यमाणरूपेण वदन्तिस्म । मीमांसन्त इत्यर्थः। कथं वदन्तिस्मेति
वदनप्रकार आकाङ्क्षायामाह - किमिति । हे ब्रह्मविदः ! किं कारणं ब्रह्म ? यतोवेति -
श्रुतौ जगत्कारणतयाऽभिहितं ब्रह्म किं देवतात्मकमस्ति ? जगत्कारणं ब्रह्मादिषु देवेषु
अन्तर्भूतं अनन्तर्भूतं वाऽस्तीत्यर्थः कुतः स्म जाता ? वयं कस्माद् ब्रह्मणो
जाताः ? जीवाम केन ? अस्माकं स्थितिश्च किंप्रयुक्ता ? क्व च
सम्प्रतिष्ठा ? सम्प्रतिष्ठाशब्दाभिहितोऽस्माकं
लयश्च कुत्र ? अथ स्वप्रवृत्तिकारणमपि मीमांसन्ते - अधिष्ठिता इति । केन वा ब्रह्माख्येन
देवेन अधिष्ठिता - नियमिता वयं सुखेतरेषु - प्राक्तनकर्मफलहेतुभूतेषु दुःखात्मकेषु जन्मसु
व्यवस्थाम् - विशिष्टाम् अवस्थाम् अनुसरन्तो वर्त्तामहे ।। 1 ।।
1.2
कालः स्वभावो नियतिर्यदृच्छा भूतानि योनिः पुरुष इति चिन्त्यम् ।
संयोग एषां न त्वात्मभावादात्माप्यनीशः सुखदुःखहेतोः ।। 2 ।।
B.1.2
"आ.भा. - अथ कालस्वभावादीनां जगत्कारणतां निरस्यति - काल इति । कालविदः कालः, लोकायतिकाः"
स्वभावः, मीमांसका नियतिरूपं कर्म, केचिद्भूतानि, सांख्या योनिपदवाच्या प्रकृतिः, केचित्
पुरुषः जगत्कारणमिति वदन्ति । तच्चिन्त्यं विकल्पासहत्वात् । तथा हि - किमुक्तेषु चेतनाचेतनेषु
पदार्थेषु प्रत्येकं जगत्कारणम् उत एतेषां संयोगः ! नाद्यो असम्भवात् । नापि द्वितीयः
संयोजकाभावात् । तदाह - तुशब्द एवार्थकः । आत्मसद्भावात् एषां संयोगो नैव, कुतः ? यतः
सुखदुःखहेतोः अनीश आत्मा । आत्मा चेन्नानीशः सुखभोक्ता एव स स्यात् । नैवमस्ति लोके
तस्य दुःखभोक्तृत्वस्यापि प्रत्यक्षमीक्ष्यमाणत्वात् । सखदुःखभोक्तृत्वेनानीशत्वादेवात्मा
जगत्कारणमपि न । एतेन कालादयः अचेतनाश्चेतनो जीवश्च न जगत्कारणमित्युक्तं भवति ।। 2 ।।
1.3
ते ध्यानयोगानुगता अपश्यन् 1 देवात्मशक्तिं स्वगुणैर्निगूढाम् ।
"यः कारणानि निखिलानि तानि कालात्मयुक्तान्यधितिष्ठत्येकः।। 3 ।।"
B.1.3
"अ.भा. - उक्तेन प्रकारेण कालादीनां जगत्कारणत्वं प्रतिक्षिप्तम्"
अतः तेभ्योऽतिरिक्तस्तेषां
प्रेरकः सर्वेश्वरः कश्चिदस्ति जगत्कारणम् इति अभिधत्ते ते इति । ध्यानयोगानु
गताः - ध्यानमेव योगस्तमनुगता युक्तास्ते मुनयः स्वगुणैः -
स्वस्य प्रकृतेर्गुणः सत्त्वरजस्तमांसि
तैर्निरूढां - समन्विताम् । स्वपदेन एषां गुणानां
परमात्मगुणत्वाभावः सूचितः । प्रकृतेर्गुणानाञ्च भेदप्रदर्शनाद्
गुणसमूहस्य प्रकृतित्वाङ्गीकर्तृणां सांख्यानां निरासोऽपि
वेदितव्यः । देवात्मशक्तिं - देवात्मनः लोकवत्तु लीलाकैवल्यं (ब्र.सू.2-1-33) इत्येवं
प्रदर्शितस्य परब्रह्मणो भगवतः श्रीरामस्य शक्तिं जगदात्मककार्यौपयिक अपृथक्सिद्धविशेषणतया
शक्तिपदेन उदीरिताम् । द्रव्यत्व- सत्त्वेऽपि ब्रह्मणो जगत्कारणत्व
निर्वाहकत्वेन शक्तितयाऽभिहिताम्
इत्यर्थः। प्रकृतिम् अपश्यन्नवलोकन्त । परब्रह्मणो भगवतः श्रीरामस्य देवत्वमामनन्ति
कतिचिच्छ्रुतिस्मृतयः तथाहि - अरं दासो न मीढुसे कराण्यहं देवाय भूर्णयेऽनागाः । अचेत
यदचिता देवो अर्योगृत्स राये कबितरो जुनाति ।। (ऋग्वेदः)  यो ब्रह्मा विष्णुर्महेश्वरो
यः सर्वदेवात्मा (रामोत्तरतापिनी) इत्येतैः ब्रह्मा सप्तचत्वारिंशत् मन्त्रैः  नित्यं
देवं स्तौति । ततो स्तुतो देवः प्रीतो भवति । स्वात्मानं
दर्शयति । तस्माद् य एतैर्मन्त्रैर्नित्यं
देवं स्तौति स देवं पश्यति । सोऽमृतत्वं गच्छति । सोऽमृतत्वं गच्छति । (श्रीरामतापनीयोपनिषत्)़
ततः सहस्ताभरणान् प्रगृह्य विपुलान् भुजान् ।
अब्रुवंस्त्रिदशश्रेष्ठा राघवं प्राञ्जलिं स्थितम् ।।
कर्त्ता सर्वस्य लोकस्य श्रेष्ठो ज्ञानविदां विभुः ।
उपेक्षसे कथं सीतां पतन्तीं हव्यवाहने ।
कथं देवगणश्रेष्ठमात्मानं नावबुध्यसे ।। 6 ।।(वाल्मीकि रा.यु )
इति ब्रुवाणं काकुत्स्थं ब्रह्म ब्रह्मविदां वरः ।
अब्रवीच्छृणु मे वाक्यं सत्यंसत्यपराक्रमः ।। 12 ।।
भवान् नारायणो देव ... सीतालक्ष्मीर्भवान् विष्णुर्देवः कृष्णः प्रजापतिः ।। 27।।
अमोघं देव ते वीर्य न तेऽमोघा पराक्रमाः ।। 19 ।।
अमोघं दर्शनं राम अमोघस्तव संस्तवः ।
अमोघास्ते भविष्यन्ति भक्तिमन्तो नरा भुवि ।। 30 ।।
ये त्वां देवं ध्रुवं भक्ताः पुराणं पुरुषोत्तमम् ।
"प्राप्नुवन्ति तथा कामानिह लोके परत्र च ।। (वाल्मीकि.रा.यु.6.127)"
सनत्कुमारसंहितास्थे श्रीरामस्तवराजेऽपि -
रामं रघुवरं वीरं धनुर्वेदविशारदम् ।
मङ्गलायतनं देवं रामं राजीवलोचनम् ।। 20 ।।
श्रीरामचन्द्रं हरिमादिदेवं परात्परं राममहं भजामि ।। 25 ।।
नमोऽस्तु वासुदेवाय ज्योतिषां पतये नमः ।
नमोऽस्तु रामदेवाय जगदानन्दरूपिणे ।। 50 ।।
वरं वरेण्यं वरदं तु काव्यं सन्तारयत्याशु च सर्वलोकम् ।
सङ्कल्पितार्थप्रदमादिकाव्यं श्रुत्वा च  रामस्य पदं  प्रयाति ।। 28 ।।
ब्रह्मेशविष्ण्वाख्यशरीरभेदैर्विश्वं सृजत्यत्ति च पाति यश्च ।
तमादिदेवं परमं वरेण्यमाधाय चेतस्युपयाति मुक्तिम् ।। 29 ।।
" (स्कन्दपुराणरामायणमाहात्म्ये)"
आचार्यवर्यैर्भगवत्पादश्रीराघवानन्दाचार्यैरप्यभिहितम्
अशरण्यशरण्याय देवदेवाय वेधसे ।
व्यक्तषाड्गुण्यचेष्टाय राघवेन्द्राय मङ्गलम् ।। 59 ।। (श्रीराघवेन्द्र मङ्गलमाला)
"प्रकृतिलक्षणायां शक्तामङ्गीकृतायां तद््द्वारकमेव जगदुपादानकारणत्वं परब्रह्मणो भगवतः"
श्रीरामचन्द्रस्यातो न तस्य घटोपादानकारणस्य मृत्पिण्डस्येव विकारित्वप्रसङ्ग इति ध्येयम्
। उक्तञ्चैवमेव परिणामविमर्शे भगवद्भिः श्रीद्वारानन्दाचार्यैः -
उपादानं निमित्तं च जगतो राघवो मतः ।
श्रुतयो निर्विकारत्वं वदन्ति ब्रह्मणो ननु ।।
व्याकुप्येयुर्हि ताश्चैवं कुतश्चेदुच्यते यतः ।
विकारीति मतं सर्वैरुपादानं विचक्षणैः ।। 3 ।।
इति चेदुच्यते ह्यत्र नैवं वाच्यं कुतो यतः ।
प्रतिज्ञातं श्रुतौ सर्वज्ञानमेकस्य ज्ञानतः ।। 4 ।।
दृष्टान्तः कथितश्चापि मृत्कार्याणां मृदस्तथा ।
उपादानं घटादेर्हि मृत्तिका परिकीर्तिता ।। 5 ।।
परिणता यतो मृद्धि घटादिरूपतः खलु ।
उपादानस्य विज्ञानादुपादेयावबोधतः ।। 6 ।।
मृद्ज्ञानेन  घटादीनां विज्ञानं सम्मतं तथा ।
एकस्य ब्रह्मणो ज्ञानाद् विज्ञानं जगतस्तथा ।
उपादानं यतो ब्रह्म जगतोऽस्य मतं बुधैः ।
परिणतं यतो ब्रह्म जगद्रूपेण  सम्मतम् ।। 8 ।।
व्यासेन प्रकृतिश्चेत्यादिकं हि सूत्रितं ततः ।
श्रीबोधायनवृत्तौ तद् व्याख्यातमेव मेव च ।।
ब्रह्मणः परिणामो हि प्रकारद्वारको जगत् ।
विकारित्वं ततो द्वारे प्रकृतिपुरुषद्वये ।। 10 ।।
स्वरूपे च स्वभावे च  विकारः प्रकृते खलु ।
स्वभाव एव जीवस्य विकारः  स्वीकृतो बुधैः ।।
ब्रह्मणस्तु विकारो यन्न स्वरूपस्वभावयोः ।
व्याकोपावसरः कश्चिच्छ्रुतीनां वर्तते न तत् ।।
अत एवोक्तं श्रीश्रुतानन्दाचार्यैः श्रौतसिद्धान्तविन्दुप्रबन्धे-
"""त्रिधाऽपि श्रुतौ सर्ववित् सर्वशक्तिर्जगत्कारणं जानकीनाथ एव ।"
ततः कापिलं गौतमीयञ्च शैवं च शाक्तं तथान्यन्मतं नानवद्यम् ।। 7।।
विकारञ्च रामो दयाब्धिस्तथात्वे दयाशून्यतां पक्षपातं च नैति ।
"प्रकारे विकारस्तथा चित्रसृष्टौ च हेतुर्यतः प्राणिनां प्राच्यकर्म "" ।। 8 ।। इति ।"
"प्रकृतिलक्षणशक्ति अवलोकनानन्तरं तादृशशक्तिशरीरकं"
कालादि अखिलकारण अधिष्ठितारं, परमात्मानमपि
अपश्यन् इति अभिघत्ते - य इति । यानि कालात्मयुक्तानि - कालादारभ्य आत्मान्तानि यानि
कारणानि - इतः प्रागुक्तानि तानि निखिलानि - यश्च एकः अधितिष्ठति -
अधीष्टे तं सर्वकारणनियन्तारं
परमात्मानं श्रीराममपि अपश्यन्नित्यर्थः ।
राम एव परं ब्रह्म, राम एव परं तपः ।
राम एव परं तत्त्वं श्रीरामो ब्रह्मतारकम् ।। 3 ।। इति श्रुतेः ।।
1.4
तमेकनेमिं त्रिवृतं षोडशान्तं शतार्धारं विंशतिप्रत्यराभिः ।
अष्टकैः षड्भिर्विश्वरूपैकपाशं त्रिमार्गभेदं द्विनिमित्तैकमोहम् ।। 4 ।।
B.1.4
"आ.भा.- अथ चित्तावतारसौकर्यार्थं तच्छक्तितया निर्दिष्ठां प्रकृर्ति चक्रतया निरूपयति"
- तमिति । तं - परमात्मानमेका प्रकृतिपदाभिधेया नेमिः यस्य स
एकनेमिः तं एकनेमिं प्रकृत्याख्यनेमिविशिष्टं त्रिवृत्तं त्रिभिः सत्वरजस्तमोभिः गुणैर्वृत्तं
षोडशान्तं - षोडशसंख्याका अन्ता विकारा यस्य सः यद्वा प्राणादारभ्य नामपर्यन्तायाः षोडशकलाः
तासामन्तोऽवसानं यस्मिन् स षोडशान्तः तं शतार्धारं - शतस्य अर्धम् अकारादिपञ्चाशद्वर्णात्मका
अरा नाभिनेमिमध्यस्थकाष्ठविशेषा यस्य तं पञ्चाशत्संख्याक वर्णात्मक
अराविशिष्टं विंशतिप्रत्यराभिः
। अत्र प्रत्यराभिरिति लिङ्गविपर्ययश्छान्दसो ज्ञेयः । तथा च
द्वादशमास षड्ऋतु अयनद्वयात्मक एकविंशति संख्याकैः प्रत्यरैः अराणां दार्ढ्यार्थं निहितैः
तन्मध्यस्थैः काष्ठविशेषैश्च विशिष्टम् इत्यर्थः । षड्भिः अष्टकैः उपेतम् । तत्रादिमम्
अष्टकम् अणिमादि ऐश्वर्याष्टकम् । प्राच्यादि दिगष्टकम् इन्द्रादि दिक्पालाष्टकं वा
"द्वितीयम् । "" भूमिरापोऽनलो वायुः खं मनोबुद्धिरेव च । अहङ्कार इतीयं मे भिन्ना प्रकृतिरष्टधा"
।।  (गीता.7.4) इति गीतोक्तं प्रकृत्यष्टकं तृतीयम् । ब्रह्मा प्रजापतिर्देवा गन्धर्वा
यक्षराक्षसाः । पितरश्च पिशाचाश्च इति देवाष्टकम् अष्टौ वसव इति वस्वष्टकं
वा चतुर्थम् । दया-क्षान्ति-
अनसूया-शौच-अनायास-मङ्गला-कार्पण्य-अस्पृहा इति आत्मगुणाष्टकं पञ्चमम् । अपहतपाप्मत्वादि
ब्रह्मगुणाष्टकं षष्ठम् । एभिः षट्संखयाकैः अष्टकैः अन्वितम् विश्वरूपैकपाशं विश्वरूपः
स्वाश्रितजगदचलत्व कारणत्वेन वन्धकपाश इव विराट््पुरुष एव एको मुख्यः पाशो यस्य तम्
त्रिमार्गभेदम्। त्रयो देवयान-पितृयाण-क्षुद्रजन्तु भवनात्मकाः त्रिसंख्याकाः मार्गभेदा
यस्य स तम् । द्विनिमित्तैकमोहम् । पितृयाण-क्षुद्रजन्तुभवनरूप मार्गद्वयस्य निमित्तं
हेतुभूतो देहात्मैक्य अभिमानात्मक एको मोहो यस्मात् तम् अपश्यन्निति पूर्वेण सम्बन्धः ।। 4 ।।
1.5
"पञ्चस्रोतोम्बुं पञ्चयोन्युग्रवक्त्रां पञ्चप्राणोर्मिं पञ्चबुद्ध्यादिमूलाम् ।"
पञ्चावर्तां पञ्चदुःखौघवेगां पञ्चाशद्भैदां पञ्चपर्वामधीमः।। 5 ।।
B.1.5
"आ.भा. - अथ चक्रतया निरूपितां प्रकृतिं वैराग्यजननाय नदीत्वेन"
उप- वर्णयति पञ्चस्रोतोम्बुमिति
। पञ्चसंख्याकानि स्रोतोम्बूनि स्रोतस्तयाऽविच्छेदेन प्रवर्त्तमानानि तमोऽक्षराव्यक्त
महदहङ्कारात्मकानि एवाम्बूनिः यस्याः सा
पञ्चस्रोतोम्बुः ताम् पञ्चयोन्युग्रवक्त्राम् - आकाशादिपञ्चमहाभूत उपादानकारणतया योन्यात्मकानि
पञ्च पञ्चसंख्याकानि शब्दादितन्मात्राण्येव उग्राणि  भीषणानि वक्तृणि मुखानि यस्याः
सा तथोक्ता ताम् । पञ्चप्राणोर्मिं - पञ्चसंख्याकाः - प्राणापानादय एव ऊर्मयस्तरङ्गा
यस्याः सा तथोक्ता ताम् । पञ्चबुद्ध्यादिमूलां - बुद्धेर्ज्ञानस्यादीनि ज्ञानेन्द्रियाणि
। पञ्चबुद्ध्यादीनि मूलं यस्याः सा पञ्चबुद्ध्यादि
मूला ताम् पञ्चावर्त्तां - पञ्च कर्मेन्द्रियाणि
एव आवर्त्ता सा तथोक्ता ताम् । पञ्चदुःखौघवैगां - पञ्च
पञ्चसंख्याकानि गर्भजन्म-व्याधि-जरा-मरणानि
प्रतिकूलतया वेदनीयानि पञ्चमहाभूतान्येव वा दुःखानि ओघस्य वेगो यस्याः सा पञ्चदुःखौघवेगा
ताम् । पञ्चाशद्भेदां - पञ्चाशद्वर्णात्मकाभेदा यस्याः सा पञ्चाशद्भेदा ताम् । पञ्चपर्वां
- पञ्च पञ्चसंख्याकानि पर्वाणि तमो- मोहमहामोह-तामिस्त्रात्मकपर्वाणि यस्याः सा पञ्चपर्वा
तां नदीमिति शेषः । ब्रह्मात्मक नदीरूपां प्रकृतिं तदधिष्ठितारं सर्वेश्वरं भगवन्तं
श्रीरामञ्च वयं अधीमः - स्मरामः ।। 5।।
1.6
सर्वाजीवे सर्वसंस्थे बृहन्ते अस्मिन् हंसो भ्राम्यते ब्रह्मचक्रे ।
पृथगात्मानं प्रेरितारं1 च मत्वा जुष्टस्ततस्तेनामृतत्वमेति ।। 6 ।।
B.1.6
"आ.भा. - अथ जीवाम केन ?  क्व च सम्प्रतिष्ठा ? अधिष्ठिताः केन सुखेतरेषु व्यवस्थां"
वर्त्तामहे?  इति प्रश्नत्रयस्य उत्तरमाह - सर्वाजीव इति । सर्वान् आजीवयतीति सर्वाजीवं
तस्मिन् सर्वाजीवे - सर्वाजीवनकर्त्तरि । सर्वेषां संस्था- प्रलयो यस्मिन्स्तत् सर्वसंस्थं
तस्मिन् सर्वसंस्थे - सर्वलयस्थानभूते । कुतस्तस्य सर्वसंस्थत्वं युक्तम् इति आशङ्कायामाह-
बृहन्त इति । निरतिशयबृहत्वशालिनि इत्यर्थः, तस्मिन् ब्रह्मात्मके चक्रे हंसो - गमनशीलो
जीवो भ्राम्यते । ब्रह्मचक्रेण भ्राम्यमाणो भवति इत्यर्थः । अत्र भ्रामयन् सर्वभूतानि
यन्त्रारूढानि मायया । इति भगवदुक्तिरनुसन्धेया । अथ एतादृशस्य ज्ञानस्य फलमभिधत्ते
- पृथगात्मानमिति । एवं प्रेरितारं - स्वनियन्तृतया परमात्मानम् आत्मानं परमात्मनियाम्यतया
तच्छरीरभूतं स्वात्मानञ्च पृथङ्मत्वा - विज्ञाय ततस्तेन निरुक्तज्ञानप्रीतेन ब्रह्मणा
भगवता श्रीरामेण जुष्टः - प्रीतः (प्रीतिविषयीकृतः सनित्यर्थः) सन्नमृतत्वं मोक्षम्
एति - अवाप्नोति । एतेन नियाम्य नियन्तृरूप जीवेश्वरभेदविषयकस्य ज्ञानस्य मोक्षहेतुत्वअभिधानेन
जीवेश्वरभेदस्य अपारमार्थ्यं वदन्तो निरस्ता वेदितव्या अपरमार्थविषयकस्य
ज्ञानस्य मोक्षहेतुत्वासम्भवात्
। ईर्धातोः आधृषादिगणवृत्तित्वात् प्रेरितारमिति णिज््विकल्पः ।। 6 ।।
1.7
उद्गीतमेतत् परमं तु ब्रह्म तस्मिंस्त्रयं सुप्रतिष्ठाक्षरं च ।।
अत्रान्तरं वेदविदो विदित्वा लीना ब्रह्मणि तत्परा योनिमुक्ताः ।। 7 ।।
"उद्गीतमिति । एतच्चक्ररूपतया प्राङ्निर्दिष्टमेव नारायणः परं ब्रह्म (तै.ना.13) स्वे"
महिम्नि प्रतिष्ठितः एतद्वै तदक्षरं गार्गि ब्राह्मणा अभिवदन्ति (बृ.उ.5-8-8)
इत्यादिवेदान्तवाक्येषु
परब्रह्मत्वेन स्वप्रतिष्ठत्वेन अक्षरत्वेन च उद्गीतं - उच्चैर्गीतम् ।  उद्गीथमिति
पाठेऽपि स एवार्थः । तस्मिन् स्वप्रतिष्ठाक्षररूपे ब्रह्मणि प्रकृतिपुरुषकालरूपं
त्रयमाश्रितमित्यर्थः
। अत्रान्तरमिति । तत्पराः- ब्रह्मपराः ब्रह्मेप्सवः अत्र - ईदृशे (शं) प्रकृतिपुरुषकालानां
विवेके (कं) तेषां परमात्मनश्च अपृथक्सिद्धतया आधाराधेयभावलक्षणम् अन्तरं - अन्तरशब्दितभेदं
अतिशयितं भेदं विदित्वा प्रकृतिबन्धनिर्मुक्तास्सन्तः परमं साम्यं प्राप्य  भिन्नतया(अभिन्नतया)
अदर्शनलक्षणलयं गता इत्यर्थः ।। 7 ।।
B.1.7
"आ.भा.- चक्ररूपेण प्रागभिहितस्यैव परमतां सर्वाधारतां स्वमहिमप्रतिष्ठितताम्"
अक्षरताञ्चाभिधत्ते
उद्गीतमिति । उद्गीतमेतच्चक्ररूपेण प्रागभिहितम् । एवार्थकस्तु । परमं - सर्वत उत्कृष्टं
ब्रह्म । स्वप्रतिष्ठेति स्त्रीत्वं छान्दसम् । तथा च स्वस्मिन्नात्मीय महिम्नि प्रतिष्ठा
यस्य तत् स्वप्रतिष्ठमक्षरमिति रमन्ते योगिनोऽनन्ते नित्यानन्दे चिदात्मनि । इति रामपदेनासौ
परं ब्रह्माभिधीयते (रामपूर्वताप-) ओं यो वै श्रीरामचन्द्रः स भगवानद्वैतपरमानन्दात्मा
यः परं ब्रह्म भूर्भुव स्वस्तस्मै वे नमो नमः ।। 1 ।। (रामोत्तरतापं ) राम एव परं ब्रह्म
राम एव परं तपः । राम एव परं तत्त्वं श्रीरामो ब्रह्म तारकम् ।। (रामोपनिषत्) नारायणं
परं ब्रह्म स्वेमहिम्नि प्रतिष्ठितः एतद् वैतदक्षरं गार्गि ब्रह्मणा अभिवदन्ति, इत्यादि
श्रुतिषु उद्गीतं परब्रह्मतया स्वप्रतिष्ठिततया अक्षरतया च उच्चैर्गीतम् । क्वचिदुद्गीथमिति
पाठः । अर्थस्तु तत्राप्येष एव । तस्मिन् - स्वप्रतिष्ठाक्षरात्मके परमब्रह्मणि त्रयं
- प्रकृतिपुरुषकालत्रयम् आश्रितमिति शेषः । वेदविदस्तत्पराः तदेव ब्रह्म परमं येषां
ते तत्परा - ब्रह्मपरा । ब्रह्म अवाप्तिकामा इत्यर्थः । अत्र - अस्मिन् परमे ब्रह्मणि
अन्तरं - प्रकृतिपुरुषकालानां ब्रह्मशरीरत्वेन ब्रह्मापृथक्सिद्धत्वेन अन्तरशब्दाभिहितम्
आधाराधेयभावात्मकं भेदं विदित्वा - अवगम्य योनिमुक्ताः - प्रकृतिसम्बन्धनिर्मुक्ताः
सन्तो लीना - परमं साम्यं अवाप्य नामरूपविभाग अनर्हतामवाप्ताः ।। 7 ।।
1.8
संयुक्तमेतत् क्षरमक्षरं च व्यक्ताव्यक्तं भरते विश्वमीशः ।
"अनीशश्चात्मा बध्यते भोक्तृभावात् ज्ञात्वा देवं मुच्यतेसर्वपाशैः ।। 8 ।।"
B.1.8
"आ.भा.- ननु अविशिष्ट एव जीवपरमात्मनोः प्रकृतिसम्बन्धः तर्हि जीव एव कुतो बध्यते न"
परमात्मा इत्यत आह संयुक्तमिति । ईशः परमात्मा व्यक्ताव्यक्तं - क्षरम् - अचिद्वर्गम्
अक्षरं - चिद्वर्गं संयुक्तं - भोक्तृभोग्यतया मिथः संयुक्तम् एतद्विश्वं सर्वं भरते
विभर्त्ति अथापि स न बध्यते न मां कर्माणि लिम्पन्ति न मे कर्म फलेस्पृहा । इति वचनप्रामाण्यात्
कर्मफलस्पृहाभाववत्त्वेन अपतहपाप्मत्वेन च ईशस्य कर्मलेपाभावात् । अनीशश्चात्मा - जीवस्तु
भोक्तृभावात् - ऐहिकक्षुद्रफलकामनया निषिद्धस्य आमुष्मिकफलकामनया च काम्यस्य कर्मणः
कर्तृत्वाद् बध्यत एव  यदा तु भगवत्कृपया जातवैराग्यः सन् भगवन्निष्ठं सद््गुरुम् आसादयदि
तदा देवं - अनन्तकरुणावरुणालयं स्वप्रकाशं देवशब्दवाच्यं परब्रह्म भगवन्तं श्रीरामं
ज्ञात्वा - विदित्वा सर्वपाशैः - कर्मक्लेशादि अखिलपाशैः मुच्यते । नित्यम् अनवधिकातिशयसुखरूपं
च ब्रह्मानुभवात्मकं मोक्षम् अवाप्नोति ।। 8 ।।
1.9
ज्ञाज्ञौ द्वावजावीशनीशावजा ह्येका भोक्तृभोगार्थयुक्ता ।
अनन्तश्चात्मा विश्वरूपो ह्यकर्ता त्रयं यदा विन्दते ब्रह्ममेतत् ।। 9 ।।
B.1.9
आ.भा.- ज्ञात्वा देवं मुच्यते सर्वपाशैः, इत्युक्तं मोक्षकारणं परमात्मविज्ञानम्, तच्च
चिदचिद्वैलक्षण्यापन्न परमात्मविषयकमेव इत्यभिदधाति - ज्ञाज्ञाविति । प्रागभिहितयोः
जीवपरमात्मा ज्ञः सर्वज्ञः अत एव ईशः । जीवस्तु अज्ञः अल्पज्ञः अत एव अनीशः । अजत्वम्
उत्पत्तिशून्यत्वम् । तच्च उभयोः तुल्यमेव । ईशनीशौ इति छान्दसो दीर्घाभावः । अजत्वेन
जीवेश्वरतुल्या ताभ्यां भिन्नैका प्रकृतिरपि अस्ति । सा हि भोक्तृभोगार्थयुक्ता - भोक्तुर्जीवस्य
भोगरूपार्थेन  विशिष्टा न तु परमात्म- भोगार्थयुक्ता । कुत इतिचेदाह - अनन्तश्चेति ।
विश्वरूपो - विश्वशरीरकोऽपि आत्मा । सर्वान्तर्यामीपरमात्मा इत्यर्थः । यतः सत्यकामत्वादि
अनन्तकल्याणगुणाश्रयत्वेन अनन्तोऽत एव अकर्ता - न जीववत् फलमभिसन्धाय कर्मानुष्ठाता
अतः  प्रकृतेः परमात्मभोगार्थयुक्तत्वम् । ईदृशवैलक्षण्यज्ञानस्य किं फलमत आह - त्रयमिति
एतत् त्रयं चिदचिदीश्वरश्चेति तत्त्वत्रयं यदा विन्दते -
जीवो यदा मिथोविलक्षणतया  दर्शनसमानाकारापन्नेन
ध्यानेन विषयीकरोति तदा ब्रह्मं - ब्रह्म भवति  ब्रह्मोपासनकाले सर्वेश्वर श्रीरामानुभविता
भवति । अत्र ब्रह्मम् इति मान्तत्वं छान्दस मिति वेदितव्यम् ।। 9 ।।
1.10
क्षरं प्रधानममृताक्षरं हरः क्षरात्मानावीशते देव एकः ।
तस्याभिध्यानात् योजनात् तत्त्वभावात् भूयश्चान्ते विश्वमायानिवृत्तिः।।10।।
B.1.10
"आ.भा.-अथ अखिलप्रकृतिसंसर्गनिवृत्तिहेतुम् अभिधत्ते -"
क्षरमिति । संयुक्तमेतत् क्षरमक्षरञ्च
इत्यभिहिताक्षरपदार्थम् अभिधत्ते प्रधानमिति। प्रधानपदव्यपदिष्टं प्रकृतितत्त्वमिह क्षरम्
। क्षरपदवाच्यम् इत्यर्थः । अथाक्षरपदं विवृणोति - अमृताक्षरं हर इति । भोग्यान् पदार्थान्
स्वभोगार्थं हरतीति हरः जीव एवात्र मृत्युरहितम् अक्षरम् इत्यर्थः । न च रुद्रार्थकोऽयं
हरशब्दो देव एक इत्यत्रैव अन्वेति न अमृताक्षरम् इत्यत्रेति वाच्यम् , व्यवधानात् एतस्यैव
अमृताक्षरपदस्य उद्देश्यविधेयभावसमर्पणाभावाद् भवान्नारायणो देवः इति ब्रह्मवाक्यस्य
प्रमाणतया परब्रह्मणो भगवतः श्रीरामस्य वाचके देवशब्दे हरशब्दान्वयस्य अशक्यत्वाच्च
। क्षरञ्चात्मा च क्षरात्मानौ - प्रकृतिजीवात्मानौ एको देवो सर्वेश्वर श्रीराम ईशते
- नियमनं करोति । तस्य अखिलचेतनाचेतननियन्तुः देवशब्दाभिहितस्य ध्येयवस्तुभूतस्य भगवतः
श्रीरामस्य अभिध्यानात् - आरम्भणपरिशीलनाद् योजनायोगाद् ।
भक्तियोगात् इत्यर्थः । तत्त्वभावात्
- दर्शनसमानाकारज्ञानात्मक तत्त्वाविर्भाव अन्ते - चरम देहावसाने
भूयोविश्वमायानिवृत्तिः - निखिलमायानिवृत्तिः भवतीतिशेषः ।। 10 ।।
1.11
ज्ञात्वा देवं सर्वपाशापहानिः क्षीणैः क्लेशैर्जन्ममृत्युप्रहाणिः ।
तस्याभिध्यानात् तृतीयं देहभेदे विश्वैश्वर्यं केवल आप्तकामः ।। 11 ।।
B.1.11
"आ.भा.- अथ पूर्वमन्त्रोक्त तत्त्वभावात्मक ज्ञानसाध्याया मुक्तेः क्रममभिधत्ते -"
ज्ञात्वेति
। देवं देवशब्दाभिधेयं परिपूर्णं ब्रह्म भगवन्तं श्रीरामं ज्ञात्वा - दर्शन समानाकारज्ञानविषयं
कृत्वा पाश्यत एभिरिति पाशः बन्धहेतुभूतानि पुण्यपापात्मकानि कर्माणि । सर्वे च ते पाशाः
सर्वपाशाः तेषाम् अपहानिः भवति । सर्वपाशापहानिश्च पूर्वोत्तरपुण्यापुण्यात्मक कर्माश्लेषविनाश
एव तदधिगम उत्तरपूर्वाघयोरश्लेषविनाशौ तद््व्यपदेशात् (ब.सू.4-1-13) इतरस्याप्येवमश्लेषः
पाते तु (ब्र.सू.4-1-14) इति सूत्रयोर्भगवता बादरायणेन तथैव उक्तत्वात् । स च
पूर्वोत्तरकर्माश्लेषविनाशौ
भगवत्सङ्कल्पस्वरूप एव । उक्तं च प्रमिताक्षरावृत्तिकृद्भिः जगद्गुरुश्रीदेवानन्दाचार्यैः
- तौ चोत्तरपूर्वाघयोरश्लेषविनाशौ उपासनान्ते क्षमिष्ये इति परब्रह्मणो भगवतः श्रीरामस्य
सङ्कल्पात्मकावेव । (श्रीबोधायनवृत्तिसार.4-1-13) इति जातायां च सर्वपाशापहानौ क्षीणैः
- क्लेशसाधकैः देहेन्द्रियादिभिःसह
जन्ममृत्युकारकाणां समेषां कर्मणां प्रहाणिः - प्रकृष्टो विनाशश्च भवति । सूत्रितं च
भगवता बादरायणेन साम्पराये तर्तव्याभावात् तथा ह्यन्ये (3-3-27) इति । एषा प्रहाणिरपि
क्षान्तम् इति भगवत्संकल्पात्मिका एवेति ध्येयम् । तस्य परमात्मनोऽभिध्यानात् तृतीयं
सर्वाधिकम् अपहतपाप्मत्वादि आत्मकं सायुज्यलक्षणं श्वर्गादि ऐश्वर्यविलक्षणं विश्वात्मक
ब्रह्मण ऐश्वर्यं देहभेदे - प्राकृतदेहविलक्षणे शुद्धसत्वमये देहविशेषे भवति । केवलः
प्राकृतसम्बन्धमुक्त एव साकेताख्यदेशविशिष्टं ब्रह्मावाप्यैव आप्तकामो भवति प्रकृति
मण्डले तु आप्तकामो  नैव भवति इत्यर्थः ।। 11 ।।
1.12
एतत्् ज्ञेयं नित्यमेवात्मसंस्थं नातः परं वेदितव्यं हि किञ्चित् ।
भोक्ता भोग्यं प्रेरितारञ्च मत्वा सर्वं प्रोक्तं त्रिविधं ब्रह्ममेतत् ।। 12 ।।
B.1.12
"आ.भा. - अथ विश्वैश्वर्यम् इत्यभिधानेन जगद्व्यापारात्मकम् ऐश्वर्यमपि मुक्तस्य स्यादिति"
सर्वप्रकारकं साम्यं
परमात्मैक्यं वा तस्य स्यात् इत्येवम्भूतं मन्तव्यं वारयति - एतदिति । एतत् परं ब्रह्म
नित्यमात्मसंस्थम् - अन्तर्यामित्वेन आत्मनि संस्थितमेव ज्ञेयम् - अवबोध्यम् । जीवात्मदेवात्मनोः
शरीरशरीरिसम्बन्धो मुक्तावपि तिष्ठत्येवेति न तदानीमपि जीवपरमात्मनोः ऐक्यं सर्वप्रकारकं
साम्यं वा भवतीति भावः । तथा च विश्वैश्वर्यमपि तस्य प्राकृतविश्वातिशायि जीवात्मना
सम्पादयितुं शक्यं विश्वमैश्वर्यमित्यर्थो वेदितव्यः । ननु निर्गुणदशायाम् ऐक्यं स्यादेव
इत्यत आह - नात इति । अत एवम्भूताद् ब्रह्मणः परं - किञ्चिदपि वेदितव्यं - ज्ञेयान्तरं
न नावशिष्यत इत्यर्थः। भोक्तृभूतचेतनशरीरको भोग्यं भोग्यभूता
चेतनशरीरकः । प्रेरितारमिति द्वितीयान्तत्वं छान्दसम् । तथा च प्रेरिता - नित्यनिरतिशयानन्त
दिव्यगुणगणाश्रयो भगवान् श्रीराम एतत् त्रिविधं प्रोक्तम् अभितं सर्वं मत्त्वा - ज्ञात्वा
ब्रह्मं - ब्रह्मसाम्यापन्नो मुक्तो भवति । ब्रह्ममिति मान्तत्वं छान्दसम् ।। 12 ।।
1.13
वह्नेर्यथा योनिगतस्य मूर्तिः न दृश्यते नैव च लिङ्गनाशः 2।
स भूय एवेन्धनयोनिगृह्यः तद्वोभय3 वै प्रणवेन देहे ।। 13 ।।
B.1.13
"आ.भा. - अथ आत्मसंस्थस्य परात्मनोऽनुपलब्धिशङ्काम् अपाकरोति -"
वह्नेरिति । यथा योनिगतस्य
अरण्यादिकाष्ठवृत्तेः वह्नेः - विभावसोः मूर्तिः - स्वरूपं न दृश्यते - प्रत्यक्षप्रमाणेन
नोपलभ्यते किन्तु लिङ्गनाशो - लिङ्गस्य वह्न्यनुमापकस्य धूमात्मकस्य लिङ्गस्यदर्शनं
नैवास्ति किन्तु अरण्यादिमथनेसति धूमस्य उपलब्धिरेव भूयः पश्चान्मथने सति स वह्निरेव
इन्धनयोनिगृह्य इन्धनात्मकयोनिप्रभवत्वेन गृह्यते । तद्वेत्यत्र वाशब्दः सादृश्यार्थकः
। तथा च तद्वा - तद्वत् प्रणवेन - प्रणवात्मकेन साधनेन देहे - यस्यात्मा शरीरम् इति
श्रुत्यभिहितपरमात्मदेहात्मके जीवात्मनि शोध्यमाने सति उभयम् आत्मलक्षणदेहस्थं ब्रह्म
तल्लिङ्गं च उपलब्धं भवति । प्रेरकत्वादिना लिङ्गेन आत्मसंस्थस्य ब्रह्मण
उपलब्धिः भवति इत्यर्थः ।। 13 ।।
1.14
आत्मानमरणिं1 कृत्वा प्रणवं चोत्तरारणिम् ।
ध्याननिर्मथनाभ्यासात् देवं पश्येन्निगूढवत् ।। 14 ।।
B.1.14
"आ.भा. - प्रणवेन यथा तत् प्रकाश्यते तदाह- आमानमिति । आत्मानं - स्वात्मानम् अरणिम्"
- अधरारणिं कृत्वा - विधाय । प्रणवेन स्वात्मनो ध्यानं कृत्वा इत्यर्थः । ध्याननिर्मथनाभ्यासात्
- ध्यानमेव स्वप्रेरकत्वादि चिन्तनमेव  निर्मथनं तस्याभ्यासाद् देवं - द्योतनस्वभावशालि
स्वान्तर्यामिणं भगवन्तं श्रीरामम् । निगूढवत् । अत्र अरणिदृष्टान्तबलेन निगूढवदित्यस्य
निगूढाग्निवत् इत्यर्थः । स्वात्मनि स्थितं पश्येत् - उपलभेत ।। 14 ।।
1.15
तिलेषु तैलं दधनीवसर्पिः आपः स्रोतस्स्वरणीषु चाग्निः ।
एवमात्माऽऽत्मनि गृह्यतेऽसौ सत्येनैनं तपसा योऽनुपश्यति ।। 15 ।।
B.1.15
"आ.भा.- अथ उक्तमेव प्रपञ्चयति -तिलेष्विति । यथा यन्त्रपीडनेन तिलेषु - तैलं मथनेन"
दधनि सर्पिः भूखननेन स्रोतस्सु आपो मथनेन अरणिषु च अग्निः गृह्यत एवं यः पुरुषः एनं
परमात्मानं सत्येन तपसा च उपायेन अनुपश्यति तेन असौ आत्मा आत्मनि
स्वात्मनि गृह्यत उपलभ्यते ।। 15 ।।
1.16
सर्वव्यापिनमात्मानं क्षीरे सर्पिरिवार्पितम् ।
"आत्मविद्यातपोमूलं तत् ब्रह्मोपनिषत्परम् तद्ब्रह्मोपनिषत्परम् ।। 16 ।।"
।। इति प्रथमोऽध्यायः ।।
B.1.16
"आ.भा.-अथ प्रकरणार्थस्य उपसंहारं करोति - सर्वव्यापिनमिति । क्षीरे -"
पयस्यर्पितं व्याप्तं
सर्पिरिव - घृतमिव सर्वं व्याप्तुं शीलमस्येति सर्वव्यापी तं सर्वव्यापिनमात्मानं
आत्मविद्यातपोमूलम्
- आत्मविद्यया तपसा च ज्ञेयम् उपनिषत्परम् - उपनिषदां परमं प्रतिपाद्यं तं तत् - परं
ब्रह्म विद्यादिति शेषः । द्विरुक्तेः आदराधिक्यम् अध्यायसमाप्तिं च द्योतयति ।। 16 ।।
।। इति प्रथमाध्याय भाष्यम् ।।
2.1
युञ्जानः प्रथमं मनस्तत्त्वाय सविता धियः ।
अग्निं ज्योतिर्निचाय्य पृथिव्या अध्याभवत् ।। 1 ।।
B.2.1
"आ.भा.- प्रथमाध्याये मुख्योपायतया ध्यानम् अभिहितम् । तत्प्रकारमवगमयितुम् आरभ्यते"
द्वितीयोऽध्यायः । परमात्माऽऽत्मसंस्थः तत्प्रतीत्युपयोगि
इन्द्रियनिग्रहलक्षण-तपःसिद्ध्यनुगुण-परमात्मविषयकप्रार्थनासम्बन्धिमन्त्रम्
अभिधत्ते - युञ्जान इति । अत्र धीपदं सर्वेन्द्रियाणाम् उपलक्षणम् । तथा च धियः सकलेन्द्रियाणां
सविता - गायत्रीमन्त्रप्रतिपाद्यः सर्वेषां प्रेरकः परमात्मा श्रीरामः- एतत्सवितुर्वरेण्यं
ध्रुवमचलममृतं भर्गाख्यं विष्णुसंज्ञं सर्वाधारं धाम ओं यो वै श्रीरामचन्द्रः स  भगवान्
यश्च   सूर्यो भूर्भुवः स्वस्तस्मै वै नमो नमः (रामोत्तरतापिनी 27)
"ओं यो वै श्रीरामचन्द्रः स भगवानद्वैतपरमानन्दात्मा ये"
च द्वादशादित्या भूर्भुवः स्वस्तस्मै वै नमो नमः (रा.ता.)
"सविता सर्वभूतानां  सर्वभावान् प्रसूयते ।"
"सवनात् पवनाच्चैव सविता तेन उच्यते ।। (याज्ञवल्कयः)"
"प्रजानां च प्रसवनात् सवितेत्यभिधीयते ।। (विष्णुधर्मोत्तरं)"
"सूर्यस्यापि भवेत् सूर्यो ह्यग्नेरग्निः प्रभोः प्रभुः ।"
"आदित्यमण्डलगतं निश्चितार्थस्वरूपिणम् ।"
"भक्तप्रियं पद्मनेत्रं भक्तानामीप्सितप्रदम् ।।"
(सनत्कुमारसंहितास्थः श्रीरामस्तवराजः)
" सूर्यमण्डलमध्यस्थँ रामं सीतासमन्वितम् । (रामस्तवं)"
" ब्रह्मा विष्णुश्च रुद्रश्च त्वमेव रघुनन्दन ।। (रामस्तवं)"
" ततो रामशरीरे वै रामः पश्यति भार्गवः ।"
"आदित्यान् सवसून् रुद्रान् साध्यांश्च समरुद्गणान् ।। (महाभारते)"
"इत्यादि श्रुतेः स्मृतेश्च । प्रेरणार्थकात् षूधातोस्तृचि"
सविता इति निष्पन्नः । पृथिव्याः
- क्षितेः अधि - ऊर्ध्वम् अग्निम् - अग्न्यात्मकं ज्योतिर्निचाय्य - सम्यक् पूजयित्वा
अग्निहोत्रादिकर्मकृत्वा तत्त्वाय - तत्त्वसाक्षात्काराय पृथिवीवृत्ति अग्निज्योतिः
सदृशात्मवृत्ति परमात्मसाक्षात्काराय इत्यर्थः ।
मनो युञ्जानो - नियुञ्जान आभवद् - भवतु ।। 1 ।।
2.2
युक्तेन मनसा वयं देवस्य सवितुः सवे ।
सुवर्गेयाय शक्त्या ।। 2 ।।
B.2.2
"आ.भा.- अथ तदनन्तरकृत्यमाह - युक्तेनेति । देवस्य भवान् नारायणो देवः (वाल्मिकी.रा.यु.)"
मङ्गलायतनं देवं रामं राजीवलोचनम् ।। (रामस्तवं)
इति प्रामाण्याद् देवशब्दवाच्यस्य स्वजनहर्षप्रदस्य
सवितुः - प्रेरयितुः सर्वेश्वरस्य भगवतः श्रीरामस्य सवे - अनुज्ञायां सत्याम् अनुज्ञया
इत्यर्थः । युक्तेन - भगवदुन्मुखेन मनसा - चेतसा विशिष्टा वयं
सुवर्गेयाय - अनवधिकातिशयानन्दविशिष्ट -
भगवल्लोकसाधनाय भगवन्निदिध्यासनकर्मणे शक्त्त्या युक्ता भवेम इति शेषः ।। 2 ।।
2.3
युक्त्वाय मनसा देवान् सुवर्यतो धिया दिवम् ।
बृहज्ज्योतिः करिष्यतः सविता प्रसुवाति तान् ।। 3 ।।
B.2.3
"आ.भा.- अथ स्वान्तरङ्गभूत श्रीहनुमदादि आचार्यप्रणतिपूर्वकं स्वप्राप्तौ यतमानानामेव"
भगवान् अनुज्ञां ददाति इत्येतदाह - युक्त्वायेति  सुवः
सुवर्पदप्रतिपाद्यम् अनवधिकातिशयानन्दविशिष्टं
भगवल्लोकं यतः प्राप्तान् देवान् द्योतमानान् हनुमदादीन् पूर्वाचार्यान् मनसा युक्त्वाय
। अत्र छन्दसि क्त्वो यक् इति । तथा च मनसा युक्त्वाय - इत्यस्य प्रणम्येत्यर्थः । दिवं
द्योतनस्वभावं बृहत् - निरतिशयबृहत्वविशिष्टं परमात्मलक्षणं ज्योतिः धिया - उपासनात्मकेन
ज्ञानेन करिष्यतो - विषयीकरिष्यमाणान् तान् - मुमुक्षून् सविता - निखिलप्रेरकः सर्वेश्वरो
भगवान् श्रीरामः  प्रसुवाति - अनुजानाति ।। 3 ।।
2.4
युञ्जते मन उत युञ्जते धियो विप्रा विप्रस्य बृहतो विपश्चितः ।
वि होत्रा दधे वयुनाविदेक इन्महीदेवस्य सवितुः परिष्टुतिः ।। 4 ।।
B.2.4
"आ.भा.- अथ ब्रह्मस्वरूपवेत्तारं एव भगवति मनो नियुज्य भगवत्समाराधनात्मकं"
कर्म कुर्वन्ति इत्याह युञ्जत इति । विप्राः - तत्त्ववेत्तारो मन उत धियो मनोऽतिरिक्तानि
अन्यान्यपि ज्ञानेन्द्रियाणि परमात्मन्येव युञ्जते - योजयन्ति । विप्रस्य - परिपूर्णस्य
बृहतो - बृहद्गुणाश्रयस्य विपश्चितः - सर्वज्ञस्य द्योतमानस्य सवितुः - अखिलप्रेरयितुः
भगवतः श्रीरामस्य वयुनाविद् - वयुनं ज्ञानं तद्वित् । छान्दसो दीर्घः
। भगवतः सार्वज्ञ्यादिमहिम्नो
वेत्ता इत्यर्थः । एक इत् - एक एव मही - महतीः परिष्टुतिः - परिष्टुतीः । अत्र ह्रस्वत्वं
छान्दसम् । परिचर्या इत्यर्थः । होत्रा - ऋत्विग्भिः मन्त्रेण वा विदधे - कृतवान् ।
भगवत्सार्वज्ञ्यादिमहिमज्ञानमेव भगवत्प्रीतिहेतुः इति तादृक्
ज्ञानमेव मुमुक्षुभिः अर्जनीयमित्यर्थः ।। 4 ।।
2.5
युजे वां ब्रह्म पूर्व्यं नमोभिर्विश्लोक एतु पथ्येव सूरेः ।
शृण्वन्तु विश्वे अमृतस्य पुत्रा आये धामानि दिव्यानि तस्थुः ।। 5 ।।
B.2.5
" आ.भा. - अथ योगप्रवृत्तेः प्राक्तनस्य सर्वेश्वरस्तवस्य कर्तव्यतामाह युज इति । ये"
दिव्यानि - प्राकृतलोकविलक्षणानि धामानि - नित्यधामपदवाच्यानि धामानि आतस्थुः -
नित्यधामस्थितास्ते
विश्वे - सर्वे अमृतस्य - अविनाशिनो ब्रह्मणः पुत्राः - पुत्रतुल्या नित्यमुक्ता इत्यर्थः
। शृण्वन्तु - आकर्णयन्तु मम प्रार्थनामिति शेषः । सूरेः - नित्यसूरिकर्तृकत्वविशिष्टा
पथोऽनपेता पथ्या - स्तुतिर्वा पूर्व्यं - वः पूर्वम् । अत्र वां इति वचनव्यत्ययश्छान्दसः
। तथा विश्लोको - ब्रह्मेव भगवन्तं श्रीरामं यथा प्राप्नोति । मया कृतः स्तुतिरूपो विविधः
श्लोको नमोभिः - नमस्कारैःसह युजे - योगाय । ब्रह्मावाप्तये इत्यर्थः । एतु
- अवाप्नोतु । हे हनुमदादयो नित्यमुक्ता भवद्भिः तथाविधेयं यथाभवत्कृतां स्तुतिमिव भगवान्
श्रीरामो मत्कृतामपि स्तुतिमङ्गीकुर्यादिति नित्यमुक्तविषयप्रार्थना अभिप्रायः । अत्र
ब्रह्मणो नित्यसूर्यपेक्षया पूर्वत्वं तु नित्यसूरीणां
ब्रह्मणोऽनुत्पन्नत्वेऽपि ब्रह्माधीनस्वरूपस्थितिप्रवृत्तिकत्वादेव बोध्यम् ।। 5 ।।
2.6
अग्निर्यत्राभिमथ्यते वायुर्यत्राधिरुध्यते ।।
सोमो यत्रातिरिच्यते तत्र सञ्जायते मनः ।। 6 ।।
B.2.6
" आ.भा.- अथ योगमारभमाणस्य शीतोष्णदेश परिहरणीयतामाह - अग्निरिति । यत्र - यस्मिन् देशे"
अग्निः - पावको अभिमथ्यते - अभितो मथ्यते निवार्यते । यत्र वायुः - मातरिश्वा अधिरुध्यते
- अधिकतया रुध्यते । यत्राधिकं वायुः न वाति इत्यर्थः । यत्र च सोमः - सोमपदलक्षितो
हिमो नातिरिच्यते - अतिशयेन निरस्यते तत्र मनो - ध्येयोन्मुखं सञ्जायते ।। 6 ।।
2.7
सवित्रा प्रसवेन जुषेत ब्रह्म पूर्व्यम् ।
तत्र योनिं कृण्वसे न हि ते पूर्तिमक्षिपत् ।। 7 ।।
B.2.7
"आ.भा.- अथ योगमारभमाणस्य ध्येयमाह - सवित्रेति । सवित्रोक्तेन"
प्रकारेण कृताभ्यां गुरुप्रणाम
भगवत्स्तुतिभ्यां प्रसन्नताम् अवाप्तेन अखिलप्रेरकेन परमात्मना कृतेन प्रसवेन - अनुज्ञया
योगे प्रवर्तमानः पूर्व्यं - पूर्वपृष्टं ब्रह्म जुषेत - सेवेत । ध्यायेदिति यावत् ।
तत्र - तस्मिन् परमात्मनि योनिं - मनोनिष्ठां कुरुष्व । हि यस्मात् तथा कृते सति तद््ब्रह्म
ते तव पूर्तिं समीहितपूरणं नाक्षिपत् - न क्षिपति । समीहितपूर्तिं न निरस्यति इत्यर्थः
। अत्राक्षिपदिति लडर्थे लङ्।। 7 ।।
2.8
त्रिरुन्नतं स्थाप्य समं शरीरं हृदीन्द्रियाणि मनसा संनिवेश्य ।
ब्रह्मोडुपेन प्रतरेत विद्वान् स्रोतांसि सर्वाणि भयावहानि ।। 8।।
B.2.8
आ.भा. - अथ संसारतारकयोगदशाप्रकारम् अभिधत्ते - त्रिरुन्नतमिति । त्रीणि उन्नतानि यस्मिंस्तत्
त्रिरुन्नतम् उरो-ग्रीवा-शिरोदेशेषु उन्नतमन्यत्र समं शरीरं स्थाप्य - संस्थाप्य इत्यर्थः
। इन्द्रियाणि सर्वाणि - चेन्द्रियाणि मनसा हृदि - हृदये संनिवेश्य संनिधाय संनियम्य
इत्यर्थः । ब्रह्मैव उडुपो ब्रह्मोडुपस्तेन ब्रह्मोडुपेन - ब्रह्मपदवाच्यप्रणवात्मकेन
प्लवेन । ब्रह्मध्यानेन इत्यर्थः । यद्वा श्रीरामेति परं जाप्यं तारकं ब्रह्मसंज्ञकम्
(रामस्तवं) इति आगमवचनप्रामाण्याद् ब्रह्मसंज्ञकेन षडक्षर श्री- राममन्त्रप्लवेन यद्वा
ब्रह्मलक्षणप्लवेन ।  भगवत्साहाय्येन इत्यर्थः । विद्वान् सर्वाणि भयावहानि - भयप्रदानि
स्रोतांसि - विविधयोनिजन्मस्रोतांसि प्रतरेत् प्रकर्षेण तरेत् ।। 8 ।।
2.9
प्राणान् प्रपीड्येह स युक्तचेष्टः क्षीणे प्राणे नासिकयोच्छ्वसीत।
"दुष्टाश्वयुक्तमिव वाहमेनं1 विद्वान् मनो धारयेताप्रमत्तः ।। 9 ।। "
B.2.9
"आ.भा.- अथ प्राणायामविधिम् अभिधत्ते - प्राणानिति । इह योगकाले स पूर्वोक्तो विद्वान्"
युक्ताहारविहारस्य युक्तचेष्टस्य कर्मसु । युक्तस्वप्नावबोधस्य योगो भवति दुःखहा ।।(गी.6-17)
इति भगवद्वचनानुसारेण युक्तचेष्टः - परिमितचेष्टः सन् प्राणान् प्रपीड्य - प्राणानां
निरोधं विधाय प्राणे क्षीणे सति पीडां परीहर्तुं नासिकया - नासारन्ध्रेण उच्छ्वसीत -
निरुद्धस्य प्राणवायोः रेचनं विदध्यात् । ततो अप्रमत्तः - प्रमादरहितः सन् दुष्टाश्व
युक्तं वाहं - स्यन्दनमिव । यथा निपुणः सारथिः दुष्टतुरङ्गयुक्तं रथं स्ववशं करोति तथा
इत्यर्थः । एनं मनो धारयेत् - स्ववशं नयेत् । अत्र एनमिति पुंस्त्वं छान्दसम् ।। 9 ।।
2.10
समे शुचौ शर्करावह्निवालुकाविवर्जिते शब्दजलाश (श्र) यादिभिः ।
मनोऽनुकूले न तु चक्षुःपीडने गुहानिवाताश्रयणेन योजयेत् ।। 90 ।।
B.2.10
"आ.भा.- अथ योगानुष्ठानार्हं देशमभिधत्ते - सम इति । समे - निम्नोन्नत- भावशून्ये शुचौ"
- पवित्रे शर्करावह्निवालुकाविवर्जिते - क्षुद्रोपलपावकसिकताविरहिते शब्दजलाश्रयादिभिः
- कलहादिध्वनि-जलाशयादिभिश्च विरहिते इति शेषः । मनोऽनुकूले - चित्तानुकूल्यविशिष्टे
न तु चक्षुपीडने - चक्षुःपीडाजनकोष्णत्वादि शून्ये । अत्र चक्षुपीडन इत्यत्र छान्दसो
विसर्गलोपः । मनोऽनुकूले -  चित्तानुकूल्यविशिष्टे देशे गुहानिवाताश्रयणेन
गुहादिरूपवायुशून्यस्थानं
समाश्रित्य योजयेद् - योगानुष्ठानं कुर्यात् । सूत्रितञ्च भगवद्भिः बादरायणैः यत्रैकाग्रता
तत्राविशेषात्  (ब्र.सू.4-1-11) इति । व्याख्यातञ्च तत् श्रीबोधायनवृत्तिसारापरपर्यायप्रमिताक्षर
आवृत्तिकारैः जगद्गुरुभिः श्रीदेवानन्दाचार्यैः समे शुचौ शर्करावह्निवालुकाविवर्जिते
शब्दजलाश्रयादिभिः । मनोऽलुकूले न तु चक्षुपीडने गुहानिवाताश्रयणेन योजयेत् ।। (श्वेतां-2-10)
इत्यविशेषेण एकाग्रतानुकूलदेशविशेषस्यैव अङ्गत्वाभिधानाद् यत्र देशे काले वा मनस एकाग्रता
स्यात् तत्रोपासीत (प्रमिताक्षरावृत्तिः-4.11) इति।।10।।
2.11
नीहारधूमार्कानिलानलानां खद्योतविद्युत्स्फटिकशशिनाम ।
एतानि रूपाणि पुरस्सराणि ब्रह्मण्यभिव्यक्तिकराणि योगे ।। 11 ।।
B.2.11
"आ.भा. - अथ योगानुष्ठातुः ब्रह्माभिव्यक्तिचिह्नानि अभिधीयन्ते - नीहारेति । साधकेन"
योगे प्रारब्धे क्रमशः नीहारधूमार्कानिलानलानां तुषार-धूम-रवि-पवनपावकानां
खद्योतविद्युत्स्फटिकशशीनां
- खद्योतविद्युत्स्फटिकचन्द्ररमसां क्रमशः स्फुरणानि भवन्ति । अत्र शशीनामिति छान्दसं
दैर्ध्यम् । एतानि - इमानि रूपाणि - स्फुरणानि योगे - ब्रह्मणि आविष्क्रियमाणे ब्रह्मणि
पुरस्सराणि - पूर्ववृत्तानि  अभिव्यक्तिकराणि - योगिनश्चित्त आविर्भूतानि भवन्ति ।। 11 ।।
2.12
पृथ्व्यप्तेजोऽनिलखे समुत्थिते पञ्चात्मके योगगुणे प्रवृत्ते ।
"न तस्य रोगो न जरा न मृत्युः प्राप्तस्य योगाग्निमयं शरीरम् ।। 12 ।।"
B.2.12
"आ.भा. - गुणनं गुणोऽभ्यासो योगस्य गुणो योगगुणः"
तस्मिन् योगाभ्यासे योगिनः कार्यसिद्धिमभिधत्ते
पृथिवीति । प्रवृत्ते सति पृथिव्यप्तेजोऽनिलखे - सत्त्वप्रचुरपृथिव्यादिपञ्चभूतसमारब्धे
पञ्चात्मके - पञ्चभूतात्मके देहे समुत्थिते  योगाग्निमयं - सर्वरोगदहनसमर्थयोगाग्निप्रचुरं
शरीरं प्राप्तस्य - योगाग्निमयशरीर- विशिष्टस्य योगिनो न रोगो भवति न जरा भवति न
च मृत्युः मरणं भवति ।। 12 ।।
2.13
लघुत्वमारोग्यमलोलुपत्वं वर्णप्रसादं स्वरसोष्ठवञ्च ।
गन्धः शुभो मूत्रपुरीषमल्पं योगप्रवृत्तिं प्रथमां वदन्ति ।। 13 ।।
B.2.13
"आ.भा. - अथ प्रथमां योगप्रवृत्तिमाह -"
लघुत्वमिति । यद्वा योगे प्रवृत्तस्य देहे लघुत्वमारोग्यं
- रोगराहित्यम् अलोलुपत्वं - विषयवैतृष्ण्यं वर्णप्रसादं - शरीरवर्णोज्वलत्वं स्वरसौष्ठवं
- स्वरसौन्दर्यं शुभो गन्धः - शरीरे शुभो गन्धः अल्पं मूत्रपुरीषं - मूत्रमलयोः न्यूनता
च दृश्यते तदा योगसिद्धिज्ञापिकां प्रथमाम् - आद्यां योगप्रवृत्तिं
वदन्ति - योगतत्त्वज्ञा इति शेषः  ।। 13 ।।
2.14
यथैव बिम्बं मृदयोपलिप्तं तेजोमयं भ्राजते तत्सुधान्त(क्त)म् ।
तद्वाऽऽत्मतत्त्वं प्रसमीक्ष्य देही एकः कृतार्थो भवते वीतशोकः।। 14 ।।
B.2.14
"आ.भा. - अथ योगसाधकस्य ब्रह्मसाक्षात्कारप्रकारं"
तत्फलञ्चाभिधत्ते - यथैवति । यथा मृदयोपलिप्तं - मृदा
अयसा वा उपलिप्तं बिम्बं - प्रतिमाविशेषः सुधान्तं - सुधाविशेषाख्यरञ्जकद्रव्यलिप्तं
तत् - तेजोमयं सद् भ्राजते - दीप्यते तद्वा - तद्वत् सुधाविशेषोपलिप्ततेजोमयबिम्बमिव
"कश्चिद् देही - पुरुषश्रेष्ठ आत्मतत्त्वंप्रसमीक्ष्य"" - दर्शनसमानाकारध्याने"
नोपलभ्य वीतशोको - निवृत्तसंसारताप्रयुक्तशोकः सन् कृतार्थः - सिद्धार्थो भवते - भवति
इत्यर्थः  तद्वेत्यत्र वाशब्द इवार्थकः ।। 14 ।।
2.15
यदाऽऽत्मतत्त्वेन तु ब्रह्मतत्वं दीपोपमेनेह युक्तः प्रपश्येत् ।
अजं ध्रुवं सर्वतत्त्वैर्विशुद्धं ज्ञात्वा देवं मुच्यते सर्वपाशैः ।। 15।।
B.2.15
"आ. भा. - अथ अन्तर्यामिब्रह्मतत्त्वावबोधेन सर्वबन्धनिवृत्तिमभिधत्ते - यदेति । यदा"
युक्तः - योगानुष्ठाता इह देहे दीपोपमेन - दीपसदृशप्रकाशमानेन परमात्मावबोधोपायात्मकेन
आत्मतत्त्वेन - परमात्मशेषभूतेन प्रत्यगात्मना साधनेनअन्तर्यामिरूपेण तस्मिन्नात्मनि
स्थितं ब्रह्मतत्त्वं - सूक्ष्मवस्त्रान्तरितमाणिक्यसदृशं प्रपश्येद् - ध्यानेन अनुभवविषयं
कुर्यात् तदैव । तु शब्द एवार्थकः । अजम् - अनादिं ध्रुवं -
नित्यमुत्पत्तिविरहविशिष्टध्वंसाप्रतियोगिनं
सर्वतत्त्वैः - भूषणास्त्रस्वरूपस्थं यथेदमखिलं जगत् । बिभर्तिं भगवान् विष्णुः.........
(विष्णुपुराण 1-22) इति पुराणरत्नवचनप्रामाण्यात् सर्वतत्वरूपभूषणास्त्रैः उपेतमिति
शेषः । विशुद्धं - समस्तहेयप्रतिभटं देवं - भवान्नारायणो देवः
(वाल्मीकि.यु) इति ब्रह्मवाक्यप्रामाण्याद्
देवपदवाच्यं सर्वेश्वरं श्रीरामं ज्ञात्वा - साक्षादनुभवविषयं विधाय सर्वपाशैः - पाशशब्दाभिहित
अविद्यारूपनिखिलकर्मबन्धैः मुच्यते ।। 15 ।।
2.16
एष हि देवः प्रदिशोऽनु सर्वाः पूर्वो हि जातः स उ गर्भे अन्तः ।
स एव जातः स जनिष्यमाणः प्रत्यङ्जनास्तिष्ठति विश्वतोमुखः ।। 16 ।।
B.2.16
"आ.भा.- अथ परमात्मनः सर्वात्मकतामभिधत्ते - एष इति । अथ मुनयः परस्परं सम्बोधयन्ति"
हे जनाः - इति । एष ह देवः -
"विज्ञानहेतुं विमलायताक्षं प्रज्ञानरूपं स्वसुखैकहेतुम् ।"
"श्रीरामचन्द्रं हरिमादिदेवं परात्परं राममहं भजामि ।। (रामस्तवं)"
इत्यादि आगमवचनप्रामाण्याद्
देवपदवाच्यः सर्वेश्वरः श्रीराम एव सर्वात्मत्वेन सर्वशब्दवाच्यत्वात् सर्वाः प्रदिशः
- तद्वृत्तिपदार्थाश्च । नुपदश्चार्थे ह शब्दश्चाप्यर्थकः  पूर्वो हि जातः - कल्पादौ
सकलेभ्यः पूर्वो हिरण्यगर्भरूपेण उत्पन्नोऽपि एष एव । गर्भे अन्तः स उ - गर्भस्थोऽपि
स एव जातः स जनिष्यमाणः - जातः जनिष्यमाणः च स एव । अतः विश्वतोमुखः -
सर्वतोमुखोऽखिलचेतनाचेतनवाचकसर्वपदवाच्यः सर्वान् प्रति प्रत्यङ् सन् सर्वत्र तिष्ठति
। परस्परं भिन्नानां जीवानां कथम् एकात्मकत्वम् इत्याशंकां निरस्यति - प्रत्यङ्ङिति
। प्रत्यक्त्वंनाम अहमर्थत्वेन भासमानत्वम् । वामदेवादीनाम् अहमिति प्रत्यये भासमानत्वेन
प्रत्यक्त्वात् परमात्मनः सर्वान् जीवान् प्रति प्रत्यक्त्वम् ।
ननु अस्मदादि अहम्प्रत्ययेऽभानात्
कथम् अस्मदादीन् प्रति प्रत्यक्त्वं परमात्मन इति चेन्न, दोषवशादभानेऽपि
योग्यतासत्वेन दोषाभावात् ।। 16 ।।
2.17
यो देवो अग्नौ यो अप्सु यो विश्वं भुवनमाविवेश ।
य ओषधीषु यो वनस्पतिषु तस्मै देवाय नमो नमः ।। 17।।
।। इति द्वितीयोऽध्यायः ।।
B.2.17
"आ.भा. - परमात्मनो न स्वरूपेण सर्वत्वं किन्तु अन्तर्यामित्वेनैव इति आवेदयति - यो"
देवो देवशब्दवाच्यः परमेश्वरः श्रीरामः न स्वरूपेण किन्तु अन्तर्यामितयैव अग्नौ अप्सु
विश्वं भुवनं शाल्यादिषु ओषधीषु अश्वत्थादिषु 1 वनस्पतिषु
च आविवेश । तस्मै - सर्वान्तर्यामित्वेन
सर्वात्मने देवाय - देवशब्दवाच्याय परमात्मने श्रीरामाय नमो नमोऽस्तु । द्विर्वचनम्
अध्यायसमाप्त्यर्थम् आदरार्थञ्च बोध्यम् ।। 17 ।।
।। इति द्वितीयाध्यायभाष्यम् ।।
3.1
य एको जालवानीशत ईशनीभिः सर्वान् लोकानीशत ईशनीभिः ।
य एवैक उद्भवे सम्भवे च य एतद्विदु1रमृतास्ते भवन्ति ।। 1 ।।
B.3.1
"आ.भा. - प्राग्योगेन आत्मसाक्षात्कारपूर्वक ब्रह्मसाक्षात्कारः कथं"
सम्पाद्यत इत्येतदभिधाय
अस्मिन् तृतीयेऽध्याये केवलं ब्रह्मण एव मेक्षप्रदातृत्वम् अस्तीति प्रतिपाद्यते ।
तत्र परमात्मनः सर्वेशितृत्व-सर्वजगदुत्पत्यादिकारकत्व-विषयकस्य ज्ञानस्य फलमाह - य
एक इति । य इति रामपदेनासौ परब्रह्माभिधीयते इत्यादि श्रुतिप्रसिद्धः सर्वेश्वरः श्रीराम
एव एको जालवान् - जालपदाभिहित मायात्मक वागुराविशिष्टःसन् ईशनीभिः - ईशनसामर्थ्यविशिष्टाभिः
ज्ञानबलक्रियाशक्तिभिः सर्वान् - मायाजालगोचरान् अखिलान् प्राकृताँल्लोकान् ईशत - ईष्टे
। यश्चैक एव - जगत उद्भवनम् उद्भव उत्पादस्तस्मिन् सम्भवनं सम्भव एकीभावः । लय इति यावत्
। तस्मिंश्चेष्टे । ये ये पुरुषा एतत् - परमात्मनो निखिल ईशितृत्वम् अखिलजगदुद्भवादिकारकत्वं
च विदुः - एतद्विषयकज्ञानरूपमोक्षसाधनसम्पन्नाः तेऽमृता - मुक्ता भवन्ति ।। 1 ।।
3.2
एको हि रुद्रो न द्वितीयाय तस्थुः य इमान् लोकानीशत ईशनीभिः ।
प्रत्यङ्जनास्तिष्ठति सञ्चुकोचान्तकाले संसृज्य विश्वा भुवनानि गोपाः।।2।।
B.3.2
"आ.भा. - अथ सृष्टि-स्थिति-प्रलयकर्त्तुः मोक्षप्रदस्य ऐक्यमभिधत्ते - एक इति । हे जना"
य इमान् - अखिलाँल्लोकान् ईशनीभिः - ईशनसमर्थाभिः ज्ञान- बलक्रियाशक्तिभिः ईशत - इष्टे
प्रत्यङ् तिष्ठति  स स्वभक्तानां संसाररुजं द्रावयति नरकादिपातेन अभक्तान् रोदयतीति वा रुद्रः -
"आँ यो वै श्रीरामचन्द्रः स भगवान् अद्वैतपरमानन्दात्मा ।"
"ये चैकादश रुद्रा भूर्भुवः स्वस्तस्मै वै नमो नमः ।। (रामेत्तरतापिनि)"
"दशग्रीवहरं रुद्रं केशवं केशिमर्दनम् ।"
"वालिप्रमथनं वीरं सुग्रीवेप्सितराज्यदम् ।। (रामस्तवं-45)"
"ब्रह्मा विष्णुश्च रुद्रश्च देवेन्द्रो देवतास्तथा ।"
"आदित्यादिग्रहाश्चैव त्वमेव रघुनन्दन ।। (रामस्तवं-69)"
"सनकादिमुनिश्रेष्ठास्त्वमेव रघुपुङ्गव? ।"
"वसवोऽष्टौ त्रयःकाला रुद्रा एकादश स्मृता ।। (रामस्तवराज-72)"
"इत्यादिनिगम आगमवचनप्रामाण्याद् रुद्रपदवाच्यो सर्वेश्वरः श्रीराम एक एव हि विश्वा"
- अखिलानि भुवनानि - संसृज्य सृष्ट्वा गोपा - गोप्ता सन् अन्तकाले - प्रलयकाले सञ्चुकोच
- संहृतवान् । (तस्य) द्वितीयाय - द्वितीयत्वाय सहाय- रूपेण केचिदपि न तस्थुः - न स्थितवन्तः
। रुद्रपदावाच्यः सर्वेश्वर एकः श्रीराम एव सृष्टि-स्थिति-लय-मोक्षप्रदानादिकार्याणि
करोति इत्यर्थः । अत्र रुद्रपदम् उद्देश्यसमर्पकमेव न तु एकोद्देशेन रुद्रत्वविधानसमर्पकं
न द्वितीयाय तस्थुः इति अनेकतापक्षं व्युदस्य एकत्वपरताया स्पष्ठमुल्लेखात् । उद्देश्यश्च
प्रकृतः सर्वेश्वरोऽमृतपदवाच्यमोक्षसाधनज्ञानविषयो भगवान् श्रीराम एव । रूढ्यर्थापेक्षया
संसारमोचकत्वरूपो यौगिकार्थ एव बलीयान् अत्र रुद्रशब्दस्य प्रकृतोपयोगित्वात् । प्रकृतश्चात्र
य एतद्विदुरमृतास्ते भवन्ति इति मोक्षसाधनज्ञानविषय एव । स च भगवान् श्रीराम एव ।
"ओं यो वै श्रीरामचन्द्रः स भगवान् ।"
"यश्च तारकं ब्रह्म भूर्भुवः स्वस्तस्मै वै नमो नमः ।। (रामोत्तरतापिनी)"
"तमेव विदित्वातिमृत्युमेति इत्यादिषु श्रुतिषु"
"भवाब्धिपोतं भरताग्रजं तं भक्तप्रियं भानुकुलप्रदीपम् ।"
"भूतत्रिनाथं भुवनाधिपत्यं भजामि रामं भवरोगवैद्यम् ।। (रामस्तवं) इत्यादिषु आगमवाक्येषु"
च भगवतः श्रीरामस्यैव तारकब्रह्मत्वेन मोक्षसाधनज्ञानविषयत्वेन भवाब्धिपोतत्वेन भवरोगवैद्यत्वेन
च अभिधानात् अत एव दूर्वादध्वान्तमार्त्तण्डैः आचार्यवर्यैः भगवद्भिः
श्रीराघवानन्दाचार्यैरपि अभिहितं -
"धर्मार्थकाम मोक्षाख्यपुरुषार्थप्रदायिने ।"
"अद्वितीयवदान्याय राघवेन्द्राय मङ्गलम् ।। (श्रीराघवेन्द्रमङ्गलमाला) इति रूढ्यर्थमपहाय"
रुद्रशब्दस्य यौगिकार्थ एवाश्रितः - नमस्ते रुद्रमन्यवे उतो त इषवे नमः । बाहुभ्यामुत
ते नमः। इति मन्त्रस्य महीधरभाष्येऽपि । तथाहि - नम इति । रुत् दुःखं द्रावयतीति रुद्रः
। यद्वा रु गतौ । ये गत्यर्थास्ते ज्ञानार्थाः । रवणं रुद् ज्ञानम् । भावेक्विप् । तुगागमः
। रुद् ज्ञानं राति ददातीति रुद्रो ज्ञानप्रदः । यद्वा पापिनो नरान् दुःखभोगेन रोदयतीति
रुद्रः । हे रुद्र ! ते तव मन्यवे क्रोधाय नमो नमस्कारोऽस्तु । उतोऽपि च ते तव इषवे
बाणाय नमः । उतापि च ते तव बाहुभ्यां नमः । तव क्रोधबाणहस्ता
अस्मदरिष्वेव प्रसरन्तु नास्मासु इत्यर्थः । इति । बाहुभ्याम् इति द्विवचनान्त बाहुशब्दप्रयोगाद्
द्विभुजो भगवान् श्रीराम एव रुद्रशब्दवाच्योऽत्र न तु चतुर्भुजः
पञ्चवक्त्रो नीलकण्ठः शिव इति ।। 2 ।।
3.3
विश्वतश्चक्षुरुत विश्वतोमुखो विश्वतोबाहुरुत विश्वतस्पात् ।
सं बाहुभ्यां नमति सं पतत्रैः द्यावाभूमी जनयन् देव एकः1 ।। 3 ।।
B.3.3
"आ.भा.- अथ सर्वजगद्धेतोः सर्वेश्वरस्य भगवतः श्रीरामस्य"
असहायत्वेऽपि सर्वप्रपञ्चनिर्माणक्षम
नित्यदिव्यविग्रहवत्वम् अभिधत्ते - विश्वत इति । विश्वतोऽभितश्चक्षुर्नेत्रं यस्य सः
। अनन्तचक्षुः इत्यर्थः । एवं विश्वतोऽभितोमुखानि सन्ति यस्य सः । अनन्तमुख इत्यर्थः
। विश्वतो बाहुः - अनन्तबाहुरित्यर्थः । विश्वतस्पाद् - अनन्तपादित्यर्थः। सहस्रशीर्षा
पुरुषः (पु.सू.2-1) अनेकबाहूदरवक्त्रनेत्रम् (भ. गी.22.26) इत्यादि
उक्तप्रकारेण अनन्याधीनानन्तनयनादिविशिष्टदिव्यविग्रहशाली
यः पूर्वोक्तो रुद्रपदवाच्योऽसहाय एव सर्वविधायकः सर्वेश्वरः श्रीरामः स एव एकः भवान्नारायणमो
देवः (रामायणं) श्रीरामचन्द्रं हरिमादिदेवम् (सनत्कुमारसंहिता)      इत्यादिवचनप्रामाण्याद्
दीव्यतीति देवः - क्रीडाकर्त्ता द्युतिमाँश्च द्यावाभूमी - द्यु- पृथिवी उपलक्षितमखिलं
प्रपञ्चं सञ्जनयन् - उत्पादयन् जीवान् बाहुभ्यां पतत्रैः - पतत्रशब्दवाच्यपद्भिश्च
संधमति - संयोजयति । कर्मानुसृत्य सर्वेषां जीवानां बाहुपतत्रोपलक्षितशरीरेन्द्रियसम्बन्धं
विदधाति इत्यर्थः ।। 3 ।।
3.4
यो देवानां प्रभवश्चोद्भवश्च विश्वाधिको रुद्रो महर्षिः ।
हिरण्यगर्भ जनयामास पूर्वं स नो बुद्ध्या शुभया संयुनक्तु ।। 4 ।।
B.3.4
"आ.भा. - अथ निखिलकारणस्य परब्रह्मणो भगवतः श्रीरामस्य एकतां"
मोक्षदातृताञ्चाभिधाय मोक्षहेतुभूतां
बुद्धिं च तत एव याचते - य इत्यादिना । यः परमात्मा भगवान् श्रीरामः देवानां ब्रह्मादीनां
सर्वेषाम् अमराणाम् उद्भवति अस्मादिति उद्भवः कारणमस्ति । उक्तञ्च रामायणे प्रभवश्चाप्ययश्च
त्वमुपेन्द्रो मधुसूदनः (लंका) पद्मपुराणे भगवन्तं श्रीरामंप्रति श्रीपरशुरामवाक्यम् -
"राम राम महाबाहो न वेद्मि त्वां सनातनम् ।।"
"जानाम्यद्यैव काकुत्स्थ तव वीर्यगुणादिभिः ।।"
"त्वमादिपुरुषः साक्षात् परं ब्रह्म परोऽव्ययः ।।"
"त्वमनन्तो महाविष्णुर्वासुदेवः परात्परः ।"
"नारायणस्त्वमीशस्त्वमीश्वरस्त्वं त्रयीमयः ।।"
"त्वं कालस्त्वं जगत् सर्वमकाराख्यस्त्वमेव च ।"
"स्रष्टाधाता च संहर्त्ता त्वमेव परमेश्वर ।"
"त्वमचिन्त्यो महद््भूतरूपस्त्वं स्वगुणो महान् ।"
"चतुःषट््पञ्चगुणवान् त्वमेव पुरुषोत्तमः ।।"
"त्वं यज्ञस्त्वं वषट् कारस्त्वमोङ्कारस्त्रयीमयः ।"
"व्यक्ताव्यक्तस्वरूपस्त्वं गुणभृन्निर्गुणः परः ।।"
"स्तोतुं च त्वामशक्तोऽहं वेदानामप्यगोचरम् ।"
"यच्चापलत्वं कृतवाँस्त्वां युयुत्सुतया प्रभो ?  ।।"
"तत् क्षन्तव्यं त्वया नाथ कृपया केवलेन तु ।"
"तव शक्त्त्या नृपान् सर्वान् जित्वा दत्त्वा महीं द्विजे ।।"
"त्वत्प्रसादवशादेव शन्तिमाप्नोति नैष्ठिकीम् ।"
"रामायणेऽपि - त्रयाणामपि लोकानामादिकर्त्ता वस्यं प्रभुः ।"
"ये त्वां देवं ध्रुवं भक्ताः पुराणं पुरुषोत्तमम् ।"
"प्राप्नुवन्ति तथा कामानिह लोके परत्र च ।। (लंकाकाण्ड)"
"श्रीरामस्तवराजेऽपि - देवतिर्यङ्मनुष्याणां  दानवानां तथैव च ।। 74 ।।"
"माता पिता तथा भ्राता त्वमेव रघुवल्लभ ।"
"सर्वेषांत्वं परब्रह्म त्वन्मयं सर्वमेव हि ।। 75 ।।"
"श्रीरामतापिनी श्रुतिश्च -"
"सीतारामौ तन्मयावत्र पूज्यौ जातान्याभ्यां भुवनानि द्विसप्त ।"
"स्थितानि च प्रहितान्येव तेषु ततो रामो मानवो माययाऽधात् ।।"
अत्र धातूनामनेकार्थत्वात् पूज्यौ इत्यस्य ज्ञेयौ इत्यर्थो बोध्यः ।
"तत्सृष्ट्वा तदेवानुप्राविशदिति श्रुतिप्रामाण्यात् मानवः नूतनप्रभावान् भगवान् श्रीरामः"
माया दम्भे कृपायांचे ति विश्वकोशवचनबलात् मायया कृपया स्वसृष्टेषु चतुर्दशसंख्याकेषु
भुवनेषु आधारादन्तर्यामितया प्राविशत् । प्रभवश्व प्रकर्षेण देवाधिपत्यशाली भूतत्रिनाथं
भुवनाधिपत्यं भजामि रामं भवरोगवैद्यम् ।। 57 ।। इति श्रीरामस्तवराजवचनप्रामाण्यात् ।
रामायणेऽपि - इत्युक्तो लोकपालैस्तैः स्वामी लोकस्य राघवः । (लंकाकण्डे) विश्वाधिकः
इति रामपदेनासौ परब्रह्माभिधीयते ।। (रामतापिनी) इति श्रुतिप्रामाण्यात् परब्रह्मतया
विश्वस्मादधिकः । निरतिशयबृहत्वशालि इत्यर्थः । अत एवोक्तं
गीतायां विष्टभ्याहमिदं कृत्स्नमेकांशेन
स्थितो जगत् इति । रुद्रो रुद्रशब्दवाच्यः । भगवतः श्रीरामस्य रुद्रशब्दवाच्यत्वं तु
द्वितीयमन्त्रस्य भाष्ये सुनिरूपितम् । निरतिशयसर्वज्ञताशालित्वात् महर्षिश्च भगवान्
श्रीरामो पूर्वं सृष्ट्यादौ हिरण्यगर्भं - लोककर्त्तारं ब्रह्माणं जनयामास - उत्पादयामास
। द्विर्बद्धं सुबद्धं भवती ति न्यायेन सुदृढं करिष्यति ब्रह्मणो भगवतोत्पाद्यमानत्वम्
अग्रेऽपि यो ब्रह्माणं विदधाति पूर्वम् इत्येवंरूपेण अभिधास्यन्तीभगवती श्रुतिः । इन्द्रकर्मा
महेन्द्रस्त्वं पद्मनाभो रणान्तकृत् । (रामायण-लं) इत्येवं रूपेण नाभिकमलोद्भवेन ब्रह्मणा
भगवतः श्रीरामस्य पद्मनाभत्वमुदीरयता स्वस्य श्रीरामादुत्पन्नत्वम् अभिहितमेव । संक्षिप्य
हि पुरा लोकान् मायया स्वयमेव हि । महार्णवे शयानोऽप्सु मां
त्वं पूर्वमजीजनः ।। (रामा-उत्तरकाण्डे)
इत्येवं रूपेण ब्रह्मणा भगवतः श्रीरामस्य प्रलयकर्त्तृत्वं  क्षीरार्ण- वशायिरूपधारित्वं
स्वस्य जनकत्वञ्च स्पष्टमेव व्याहृतम् । स - हिरण्यगर्भ जनको भगवान् श्रीरामो नो - अस्मान्
मोक्षं अभिकांक्षमाणान् शुभया - सर्वविध- दुःखनिवारकत्वप्रयुक्तसर्वोत्कर्षशालिन्या
मोक्षहेतुभूतया परमात्मविषयिण्या बुद्ध्या - संयोजयतु ।। 4 ।।
3.5
या ते रुद्र ! शिवा तनूरघोरा पापकाशिनी ।
तया नस्तनुवा शन्तमया गिरिशन्ताभिचाकशीहि ।। 5 ।।
B.3.5
"आ.भा. - अथ पूर्वोक्ता मोक्षहेतुभूता शुभा बुद्धिः किंविषयिणि इति अवगमयति - येति ।"
हे रुद्र?  दुःखद्रावयितृत्वेन ज्ञानप्रदत्वेन पापिजनरोदयितृत्वेन वा रुद्रपदवाच्य भगवान्
श्रीराम? यद्वा जगत् सर्वं शरीरं ते इति रामायणोक्तरीत्या शरीरत्वेन रुद्रविशिष्टतया
रुद्रानतिरिक्त भगवन् श्रीराम ? अत एवोक्तं सनत्कुमार संहितायाम् - ब्रह्माविष्णुश्च
रुद्रश्च देवेन्द्रो देवतास्तथा । आदित्यादिग्रहाश्चैव त्वमेव रघुनन्दन इति । त्रयाणामपि
लोकानामादिकर्त्ता स्वयं प्रभुः । रुद्राणामष्टमो रुद्रः साध्यानामपि पञ्चमः । अश्विनौ
चापिकर्णौ ते सूर्याचन्द्रमसौ दृशौ । इति न चैवं विशेषण विशेष्यभूतयोः रुद्ररामयोः अद्वैतत्वं
स्यादिति वाच्यम् , विशेषणविशेष्ययोः तयोः दण्डपुरुषयोरिव स्वरूपधर्मप्रयुक्तभेदस्य
निरूपयितुं शक्यत्वात् । अथ रुद्रशब्दस्येह न रुद्रवाचकत्वं किन्तु परब्रह्म श्रीरामवाचकत्वमेव
इत्यभिप्रायं व्यञ्जयितुं विशेषणान्तरमाह - गिरिशन्तेति । गिरौ शेत इति गिरिशः कैलासशायी
शङ्करः । गिरिशं  तनोतीति गिरिशन्तः रुद्रसर्जकः तत्सम्बुद्धौ हे गिरिशन्त हे शिवसर्जक
भगवन् श्रीराम !  ते निरुक्तविशेषणविशिष्टस्य तव या य एषोऽन्तरादित्ये हिरण्मयः पुरुषो
दृश्यते हिरण्यश्मश्रुर्हिरण्यकेश आप्रणखात् सर्व एव सुवर्णः (छां.उ.1-1-6) रामः कमलपत्राक्षः
पूर्णचन्द्रनिभाननः । रूपदाक्षिण्यसम्पन्नः प्रसूतो जनकात्मजे ।। (रामायणे 5-35-8) विपुलांसो
महाबाहुः कम्बुग्रीवः शुभाननः । गूढजत्रुः सुतम्राक्षो रामो नाम
जनैः श्रुतः । (रामायणे.5-35-15) इत्यादि
श्रुतिस्मृतिविश्रुता अघोरा - घोरत्वविहिना । अभयङ्करीत्यर्थः । पापकाशिनी - पापकाशनशीला
। दर्शनात् पापनाशिनि इत्यर्थः । अपापकाशिनि इतिच्छेदे तु पुण्यप्रकाशनशीला इत्यर्थोऽवगन्तव्यः
। तनूदेहस्तया शन्तमया - सुखप्रदायिन्या तनुवा - देहेन अभिचाकशीहि । तादृक् देहविशिष्टरूपेण
त्वं प्रकाशितो भवेत्यर्थः ।। 5 ।।
3.6
यामिषुं गिरिशन्त हस्ते बिभर्ष्यस्तवे ।
शिवां गिरित्र ! तां कुरु मा हिंसीः पुरुषं जगत् ।। 6 ।।
B.3.6
"आ.भा. - अथ दिव्यविग्रहवद् दिव्यायुधध्यायिनां दण्डपरिहारपूर्वकपरिपालनार्थं अभ्यर्थयति"
वेदान्तवेद्यं बाणधारकं भगवन्तं श्रीरामम् - यामिति । हे गिरिशन्त ? हे रुद्रसर्जक ?
भगवन् श्रीराम ?  त्वं शिवां दिव्यां यामिषुं - अमोघं बाणं बिभर्षि - धारयसि ।
"सर्वशास्त्रार्थतत्त्वज्ञमानन्दकरसुन्दरम् ।"
"कौशल्यानन्दनं रामं धनुर्बाणधरं हरिम् ।।"
"एवं सञ्चिन्तयन् विष्णुं यज्ज्योतिरमलं शिवम् ।"
"प्रहृष्टमनसो भूत्वा मुनिवर्यः स नारदः ।। (सनत्कुमारसंहिता)"
इत्यादिवचनप्रामाण्याद् हे श्रीराम यममोघं दिव्यं शरं त्वं दधासि । हे गिरित्र !  गिरि
भगवन्निश्वासरूपे वेदशिरोभागे वेदान्ते त्रायते प्रतिपाद्यत इति गिरित्रः वेदान्तप्रतिपाद्यः
तत्संबुद्धौ हे गिरित्र ?
"वेदान्तवेद्यं कविमीशितारमनादिमध्यान्तमचिन्त्यमाद्यम् ।"
"अगोचरं निर्मलमेकरूपं नमामि रामं तमसः परस्तात् ।।"
इत्यादि आगमवचनप्रामाण्याद् हे वेदान्तवेद्य श्रीराम ?  तां - स्वहस्तस्थितां तामिषुं
- शरमस्तवे त्वत्प्राप्त्यवरोधकक्षेपणाय कुरु - विधेहि गच्छतीति जगदिति व्युत्पत्त्या
जगत् - संसारमार्गे पुनःपुनरतिशयेन वा भ्राम्यमाणं पुरुषं - जनं मा हिंसीः - संसारान्धकूपापन्नं
माकार्षीः इत्यर्थः ।। 6 ।।
3.7
ततः परं ब्रह्म परं बृहन्तं यथानिकायं सर्वभूतेषु गूढम् ।
विश्वस्यैकं परिवेष्टितारमीशं तं ज्ञात्वा अमृता भवन्ति ।। 7 ।।
B.3.7
"आ.भा. - अथ  पूर्वाभिहितप्रार्थना एव मोक्षजनकध्यानसम्पादिका इति बोधयति - तत इति ।"
ततः परं - उक्तविधप्रार्थनाकरणानन्तरं बृहन्तं - निरतिशय बृहत्त्वविशिष्टं अत एव परं
ब्रह्म यथानिकायं - पिपीलिका-मातङ्ग-सूक्ष्म-स्थूलशरीरानुरूपेण सर्वभूतेषु सर्वप्राणिषु
गूढम् - अन्तर्यामितया स्थितम् । सर्वस्यान्तर्व्याप्तम् इत्यर्थः । विश्वस्य - अखिलस्य
एकं - मुख्यं परिवेष्टितारं - परिवेष्टनविधातारम्  । सर्वस्य बहिर्व्याप्तं इत्यर्थः
। तं - सर्वस्य अन्तर्बहिर्व्यापकम् -
"तस्मिन्नेव श्रिताः सर्वे तदुनात्येति कश्चन ।"
"सर्वभूतात्मभूतस्थं सर्वाधारं सनातनम् ।"
"सर्वकारणकर्तारं निदानं प्रकृतेः परम् ।।"
इत्यादिनिगम आगमनिचयप्रतिपादितम् ईशं - नियन्तारं
भगवन्तं श्रीरामं ज्ञात्वा - विज्ञाय अमृता - अमृतपदं अवाप्ताः । जन्ममरणशून्य इत्यर्थः
। मुक्ता इति यावत् । भवन्ति । जना इति शेषः ।। 7 ।।
3.8
वेदाहमेतं पुरुषं महान्तमादित्यवर्णं तमसः परस्तात् ।
तमेव विदित्वाऽति मृत्युमेति नान्यः पन्था विद्यतेऽयनाय ।। 8।।
B.3.8
"आ.भा. - अथ पूर्वमन्त्रोक्तस्य परस्य ब्रह्मणो"
महापुरुषपदवाच्यतां तद्ज्ञानस्यैव मोक्षसाधनतां
चाभिधत्ते - वेदेति । अहमेतं - पूर्वमन्त्रोक्तं तमसः - तमश्शब्दवाच्यात् प्रकृतिमण्डलात्
परस्तात् - परात्परसाकेतलोके स्थितं आदित्यवर्णं -
निरतिशयोज्वल्यादिगुणविशिष्ट दिव्यमङ्गलविग्रहविशिष्टं
महान्तं - सर्वथा सर्वतोऽधिकमहत्त्वशालिनं पुरुषं - भगवन्तं श्रीरामं वेद - अवगच्छामि
सर्वेश्वर श्रीरामस्य महापुरुषपदवाच्यत्वञ्च इति रामपदेनासौ परंब्रह्माभिधीयते (श्रीरामतापिनी)
"अमोघं देव वीर्यं ते नते मोघाः पराकमाः ।"
"अमोघं दर्शनं राम अमोघस्तव संस्तवः ।। 31 ।।"
"अमोघास्ते भविष्यन्ति भक्तिमन्तो नरा भुवि ।। 32 ।।"
"ये त्वां देवं ध्रुवं भक्ताः पुराणं पुरुषोत्तमम् ।"
"प्राप्नुवन्ति तथा कामानिह लोके परत्र च ।। 33 ।।"
(वाल्मीकिरामायणे 6-117)
"उत्तमः पुरुषस्त्वन्यः परमात्मेत्युदाहृतः ।। (गीता.15)"
"त्यक्त्वा सुदुस्त्यजसुरेप्सितराजलक्ष्मीं ।"
"धर्मिष्ठ आर्यवचसा यदगादरण्यम् ।"
"मायामृगं दयितयेप्सितमन्वधावद् ।"
"वन्दे महापुरुष ?  ते चरणारविन्दम् । (श्रीमद्भागवत 11 स्कन्ध)"
"आदिपुरुषः परमपुरुषो महापुरुष एव च ।"
"पुण्योदयो दयासारः पुराणपुरुषोत्तमः ।"
"स्मितवक्त्रो मितभाषी पूर्वभाषी च राघवः ।। (पद्मपुराण)"
"नतोऽस्मि नित्यं जगदेकनाथमादित्यवर्णं तसमः परस्तात् ।। 65।।"
"परात्परं यत्परमं पवित्रं नमामि रामं महतो महान्तम् ।। 68 ।।"
"त्वमक्षरं परं ज्योतिस्त्वमेव पुरुषोत्तमः ।"
"त्वमेव तारकं ब्रह्म त्वत्तोऽन्यन्नैव किञ्चन ।। 76 ।। (श्रीरामस्तवराजः) इत्यादौ"
व्यक्तम् । वेदाहमेतमिति पुरुषसूक्तानुवादरूपः। पुरुषसूक्तेन तु सहस्राक्षः सहस्रपात्
(ऋक्.मं.10-90-1, श्वेता.3-14, चित्यु.12-1, सुबालो.1-2, पुसू.1) इत्यादिरूपेण महतः
पुरुषस्य सहस्राक्षत्वादयः प्रतिपादिताः । ते च सहस्राक्षत्वादयो भगवतो श्रीरामस्य वेदोपबृंहणभूते
रामायणे सहस्रचरणः श्रीमान् शतशीर्षः सहस्रदृक् । (युद्धकाण्डे) इत्येवंरूपेण प्रतिपादिता
अतोऽत्र महापुरुषपदवाच्यत्वं भगवतो श्रीरामस्यैव अस्ति । अत एवोक्तं स्कन्दपुराणे -
यथा पुरुषशब्दोऽयं वासुदेवे प्रतिष्ठितः इति । तमेव - महापुरुषपदवाच्यं परं ब्रह्म
भगवन्तं श्रीराममेव विदित्वा - अवगम्य उपास्येत्यर्थः । मृत्युं - मृत्युपदवाच्यं संसारमत्येति
अतिक्रामति । अयनाय - भगवतः  श्रीरामस्य अवाप्तये । मोक्षाख्यपरमपददिव्यधाम श्रीसाकेतप्राप्तय
इत्यर्थः । अन्य इतरः पन्था मार्गो न विद्यते । नास्तीत्यर्थः । तद्् गमनप्रकारञ्च जगदाचार्य
श्रीरामेश्वरानन्दाचार्य प्रसादित श्रीरामप्राप्तिपद्धतौ प्रस्फुटम् अत एवोक्तं श्रीरामस्तवराजे
- त्वमेव तारकं ब्रह्म त्वत्तोऽन्यन्नैव किञ्चन ।। (सनत्कुमारसंहिता) इति ।। 8 ।।
3.9
यस्मात्परं नापरमस्ति किञ्चित् यस्मान्नाणीयो न ज्यायोऽस्ति कश्चित् ।
वृक्ष इव स्तब्धो दिवि तिष्ठत्येकस्तेनेदं पूर्णं पुरुषेण सर्वम् 1।। 9 ।।
B.3.9
"आ.भा. - अथ आत्मज्ञानस्य मोक्षहेतुतापादिकायाः तरति शोकमात्मविद् (छां.7-1-3) इत्येतस्याः"
श्रुतेः अविरोधम् आपादयितुं व्यापकत्वात् आदित्यवर्णस्य पुरुषस्य आत्मत्वम् आपादयति - यस्मादिति ।
"न तत्समश्चाभ्यधिकश्च दृश्यते । (श्वेता.6-8),"
"न त्वत्समश्चाभ्यधिकः कुतोऽन्यः । (भ.गी.11-43)"
"नेदं यशो रघुपते सुरयाञ्चयात्त लीलातनोरधिकसाम्यविमुक्तधामः ।"
"रक्षोवधो जलधिबन्धनस्रमपुङ्गैः किं तस्य शत्रुहनने कपयः"
सहायाः ।।  इत्यादि श्रुतिस्मृतिभ्यां
परमपुरुषसमाधिकनिषेधाद् यस्मादपरम् अन्यत् परमुत्कृष्टं
किञ्चिन्नास्ति यस्माद् - यदपेक्षाऽतिसूक्ष्मत्वात्
कश्चित् अणीयः - प्रवेशयोग्यं सर्वव्यापित्वात् ज्यायः - अधिकं विवृद्धं वस्तु किञ्चिदपि
नास्ति  । कश्चिदिति छान्दसो लिङ्गव्यत्ययः । अवाप्तसमस्तकामत्वाद् ब्रह्मादिकमपि तृणाय
मन्यमानो यश्च दिवि - नित्यधामाख्ये अप्राकृते
लोके वृक्ष इव - तरुरिव स्तब्धः - अप्रणतस्वभावविशिष्ट
एकः - मुख्यः संस्तिष्ठति । अथ जीवाम केन इति चिन्तामपाकर्त्तुमाह - तेन । तेन पुरुषेण
नियमनान्तःप्रविष्टेन आदित्यवर्णमहापुरुषपदवाच्येन भगवता श्रीरामेण इदं सर्वं पूर्णं
- व्याप्तम् । पूर्णमिति व्याप्त्या श्रीरा
मस्य सर्वात्मत्वाद् यस्यात्मा शरीरमितिश्रुतेः देहभूतः जीववर्गः स्वात्मभूतेन श्रीरामेणैव
जीवतीति भावः ।। 9 ।।
3.10
ततो यदुत्तरतरं तदरूपमनामयम् ।
य एतविदुरमृतास्ते भवन्ति अथेतरे दुःखमेवापियन्ति ।। 10।।
B.3.10
"आ.भा. - वेदाहमेतं पुरुषं महान्तम् (त्रि.म.ना.4-3) इति मन्त्रे महापुरुषपदवा"
च्यस्य श्रीरामस्य ज्ञानमेव मोक्षसाधनं नान्यत् इत्युपदिष्टं तदुपपादयन् यस्मात् परं
नापरमस्ति किञ्चित् इत्यनेन महापुरुषस्यैव परत्वं नान्यस्येति प्रतिपाद्य पूर्वोक्तमर्थं
हेतुतो निगमयन्नाह - ततो यदुत्तरतरमिति । यद्् उत्तरतरम् - उत्कृष्टतरं महापुरुष पदवाच्यं
श्रीरामतत्त्वं यतस्तदेव अरूपं - कर्मकृतरूपशून्यम् अनामयं - दुःखशून्यं च अस्ति, ततः
- तस्माद्धेतोर्ये एतत् - महापुरुषपदवाच्यं श्रीरामतत्त्वं विदुः - उपासते ते अमृता
भवन्ति । त एवामृता - जननमरणशून्या भवन्ति इत्यर्थः । अथ इति पक्षान्तरे । ये तु एतत्
श्रीरामतत्त्वं न विदुस्ते दुःखमेवापियन्ति - प्राप्नुवन्ति । यद्वा तेनेदं पूर्णं पुरुषेण
सर्वम् (श्वेता.3-9,महाना.8-14) । इति पूर्वोक्तं सर्वशब्दवाच्यं जगत् तच्छब्देन परामृश्य
ततः सर्वशब्दवाच्यात् जातः यदुत्तरतरमित्यन्वयः कर्तव्योऽन्यत्
सर्वं तु पूर्ववदेव बोध्यम् ।। 10 ।।
3.11
"सर्वाननशिरोग्रीवः सर्वभूतगुहाशयः ।  "
सर्वव्यापी  सभा वाँस्तस्मात् सर्वगतश्शिवः ।। 11 ।।
B.3.11
"आ.भा. - अथ तेनेदं पुरुषेण सर्वम् इति"
सर्वव्यापित्वेन महापुरुषस्य हेयसम्बन्धशङ्कामपाकरोति
सर्वाननशिरोग्रीव इति । यतः स महापुरुषः सर्वव्यापी ततो सर्वेषामाननानि शिरांसि ग्रीवाश्च
तस्यैव सन्तीति स सर्वाननशिरोग्रीवोऽस्ति यद्वाऽऽनन्त्यार्थकोऽत्र
सर्वशब्दस्तस्मादनन्तान्याननाति
शिरांसि ग्रीवाश्च सन्ति यस्य सर्वाननशिरोग्रीवः सोऽस्ति ।
सर्वेषां भूतानां गुहायां हृदयलक्षणायां शेत इति सर्वभूतगुहाशयश्चापि सोऽस्ति । अङ्गुष्ठमात्रः
पुरुषो मध्य आत्मनि तिष्ठति । ईशानो भूत भव्यस्य । (का  4-2-12) ईश्वरः सर्वभूतानां
हृद्देशेऽर्जुन तिष्ठति (गीता) जगत् सर्वं शरीरं ते (रामायण) इत्यादिश्रुतिस्मृतयोऽत्र
प्रामाण्यमुपयान्ति । सहापुरुषस्य श्रीरामस्य सर्वभूतशरीरत्वसर्वभूतगुहाशयत्वसर्वव्यापित्वेषु
सत्स्वपि अनामयत्वस्यासम्भवस्त नास्ति यतो  महापुरुषपदवाच्यः श्रीरामो भगवान् भगो विद्यते
यस्य तादृशोऽस्ति ऐश्वर्यस्य समग्रस्य धर्मस्य यशसः श्रियः । ज्ञानवैराग्ययोश्चैव षण्णां
भग इतीरणा (वि.पु.6-5-74) ।। ज्ञानशक्तिबलैश्वर्यतेजोवीर्यण्यशेषतः । भगवच्छब्दवाच्यानि
विना हेयैर्गुणादिभिः।।
इत्यादिवचनप्रामाण्यादैश्वर्यादयो ज्ञानादयो वा भगवत्ब्दवाच्या बोध्याः यतो महापुरुषपदवाच्यः
श्रीरामस्तस्मात् सर्वगतोऽपि स शिवः शुद्धः योऽसौ सर्वतनुः सर्वः सर्वनामा सनातनः
। अलिप्तःसर्वभावेषु श्रीरामः शरणं मम ।। इत्यागमोक्तेः सर्वविधहेयसम्बन्धविवर्जितः
सेऽस्तीति भावः । तदुक्तं भगवता बादरायणेनापि, सम्भोगप्राप्तिरिति चेन्न वैशेष्यात्
(ब्र.सू. 1-2-8) इति । एवं स्थिते तयोरन्यः पिप्पलं स्वाद्वत्त्यनश्नन्नन्योऽभिचाकशीति
(श्वेतां.4-6) इतिश्रुतिर्जोवस्य पुण्यपापरूपकर्मपरवशत्वेन सुखदुः खोपभोगमपहतपाप्मनः
परमात्मनस्तन्निवृत्तिञ्चाभिधत्ते ।। 11 ।।
3.12
महान् प्रभुर्वै पुरुषः सत्त्वस्यैष प्रवर्तकः ।
सुनिर्मलामिमां शान्तीमीशानो ज्योतिरव्ययः ।। 12 ।।
B.3.12
"आ.भा. - अथोक्तस्य महापुरुषस्य सत्त्वप्रवर्त्तकतामभिधत्ते - महानिति । अवधारणार्थको"
वै शब्दः । महान् पुरुष एव प्रभुः फलदाने समर्थः । उक्तञ्च सनत्कुमारसंहितायाम् - भक्तप्रियं
पह्मनेत्रंभक्तानामीप्सितप्रदम् । (रामस्तवराजः) इति । जायमानं हि पुरुषं यं पशयेन्मधुसूदनः
। सात्त्विकः स तु विज्ञेयः स वै मोक्षार्थचिन्तकः इत्येवंरूपेण  मोक्षजनकज्ञानहेतोः
सत्त्वस्यस त्त्वगुणस्य स्वकटाक्षेण प्रवर्त्तकः स
एव महापुरुषोऽत एव ज्योतिरादित्यादिप्रकाशकज्योतिस्वरूपः
। एतेन महापुरुषस्य निरतिशयदीप्तिविशिष्टादित्यवर्णविग्रहत्वमावेदितं
वेदितव्यम् । अव्ययोऽविनाशिस्वरूपो
भगवानेव सुनिर्मलामज्ञानदुःखादिमलशून्यामिमां मुक्तिरूपां जन्ममरणाद्युपशमात्मिकां शीन्तमीशानः
।  ईष्ट इत्यर्थः तं देवतानां परमं च दैवतं तमीश्वरणां परमं
महेश्वरम् महेशानं चण्डकोदण्डखण्वन्दामहेनम्
। जानकीडदयानन्दं चन्दनं रघुहृनन्दनम् ।।53।।
इत्यादिश्रुतिस्मृतयोऽत्र प्रमाणतामुपयान्ति ।। 12 ।।
3.13
अुङ्गुष्ठमात्रः पुरुषोऽन्तरात्मा1  सदा जनानाँ हृदये संनिविष्टः ।
हृदा मनीषा मनसाभिक्लृप्तो य एतद्विदुरमृतास्ते भवन्ति ।।13 ।।
B.3.13
"आ.भा. - अथोक्तस्य सर्वभूतगुहाशयस्य महापुरुषस्यांगुष्ठपरिमाणतच्वमाह - अंङ््गुष्ठमान्न"
इति । अंङ््गुष्ठेन अंङ््गुष्ठपरिमितहदयेन मीयमानत्वादंहृगुङ््ष्ठमात्रे । जनानां हृदये
सदान्तरात्मा सन्निविष्टः सम्यग् रूपेण स्थितः पुरुषो महापुरुषपदवाच्यो भगवाञ््श्रीरामो
हृदा भक्त््या मनीषा धृत्या संयुतेन मनसाऽभिक्लृप्तो ग्रहणार्हः । य एतद् विदुरमृतास्ते
भवन्तीति पूर्ववद् व्याख्येयम् ।। 13 ।।
3.14
सहस्रशीर्षा पुरुषः सहस्राक्षः सहस्रपात् ।
स भूमिं विश्वतो वृत्वाऽत्यतिष्ठत् दशाङ्गुलम् ।। 14 ।।
B.3.14
"आ.भा. - अथ पुरुषस्याङ्गुष्ठमात्राभिधानेन प्राप्तस्य परिच्छिन्नत्वभ्रमस्य निरासं"
करोति सहस्रेति। अत्र सहस्रशब्द आनन्त्यार्थकः सहस्राण्यनन्तानि शिरांसि
यस्य स सहस्रशीर्षोऽनन्तशीर्षः
अत्र शीर्षंश्छन्दसि (पा.सू.6-1-60) इत्यनेन शिरसः । एवं सहस्राक्षः सहस्रपात् इत्यादौ
विग्रहः कार्यः सहस्राक्ष इत्यत्राक्षशब्दो ज्ञानेन्द्रियमात्रोपलक्षकः । सहस्रपादित्यत्र
पादशब्दः कर्मेन्द्रियमात्रोपलक्षकः । तथा च सहस्राक्षसहपाच्दाभ्यां ज्ञानशक्त्योरानत्यमुक्तं
भवति । पुरुषः पूर्वमेवाहमिहासमिति । तत् पुरुषस्य पुरुषत्वम् इति श्रुत्या जगत् कारणरूपेण
पुर्वं वर्तमानत्वात् तेनेदं पूर्ण पुरुषेण सर्वम् (श्वत 3-9) इति श्रुत्या पुर्णत्वाद्वा
पुरमाक्रम्य सकलं शेते यस्मान्महाप्रभुः । तस्मात् युरुष इत्येष प्रोच्यते तत्त्वचिन्तकैः
। इति विष्णुस्मृतिवचनेन शरीराख्ये पुरे शयनाद्वा बहूनां बहुभिर्भजनाद्वा भगवानिति शब्दोऽयं
तथा पुरुष इत्यपि। निरुपाधी च वत्तेति वासुदेवे सनातने ।। सर्वलोकप्रर्त्तेत्या च पुरुषः
प्रोच्यते हरिः । तं विना पुण्डरीकाक्षं नान्यः पुरुषशब्दभाक् ।। इति पह्मपुराणवचनाद्वा
असौ रामो महाबाहुरतिमानुषचेष्टया । तेजोमहत्तया वाऽपि
संस्मारयति पूरुषम् ।। इत्युत्तररामायणस्थागस्त्यवचनाद्वा
त्वमक्षरं परं ज्योतिस्त्वमेव पुरुषोत्तमः इति सनत्कुमारसंहितावचनप्रामाण्याद्वा पुरुषः
पुरुषशब्दवाच्योऽनन्तज्ञानशक्तिसम्पन्नो भगवान् श्रीरामः अनन्तवाहूदरवक्त््त्रनेत्रम्
इत्यादिवचनानुसारेणानन्तशिर- आद्यङ्गैरूपीसन् भूमिं भूमिशब्दवाच्यमखिलं ब्रह्माण्डं
विश्वतः सर्वतो वृत्वा व्याप्य । दशाङ््गुलमित्यत्राङ्गुलशब्दोऽवयवार्थकः
। तथा च पञ्चभूतपञ्चतन्मात्ररूपदशावयवयुक्तं
निखिलं ब्रह्माण्डमतिक्रम्य परात्परे स्वधाम्नि स्थितः । तथा च पुरुषशब्दवाच्यस्य सर्वेश्वर
श्रीरामस्य न परिच्छिन्नत्वं किन्तु आपरिच्छिन्नत्वमेवेति बोध्यम् ।। 14 ।।
3.15
पुरुष एवेदँ सर्वं यद्भूतं यच्च भव्यम् ।
"उतामृतत्वस्पेशानो यदन्नैनातिराहति ।। 25 ।।"
B.3.15
"आ.भा. - अथ परब्रह्मणो भगवतः श्रीरमस्योभयविभूतिस्वामित्वमभिधत्ते - पुरुष एवेत्यादिना"
। यद् भूतं भूतकालिकं यच्च भाव्यं भविष्यत्कालिकं यच्चेदं वर्त्तमानकालिकं तत् सर्वं
कृत्स्नं प्रपञ्चजातं पुरुष एव पुरुषशब्दवाच्यभगवच्छ्रीरामात्मकमेव । अत्र सामानाधिकरण्येन
व्यपदेशः ग्रामोऽयं देवदत्तः इतिवत् प्रपञ्चपुरुषयोरीशेशितव्यभावात् पानीयं प्राणिनां
प्राणः इतिवत् तयोः कार्यकारणभावाद् वा बोध्यः । एतेन सर्वशरीरकस्य भगवतः श्रीरामस्य
लीलाविभूतीशत्वमभिहितम् । न च भगवतः प्रपञ्चशरीरकत्वे अशरीरं शरीरेषु (कठ.उ.1-2-22)
इत्यशरीरश्रुतिविरोधः स्यादिति वाच्यम्, अशरीरश्रुतेः कर्मकृतशरीरनिषेधकत्वांङ््कारेणादोषात्
। ननु भगवतः शरीरेऽङ््गीकृतेतत्- युक्तसुखदुः
खभोगोऽपि प्रसज्येतेति चेन्न, ऐहिकसुखदुःखादिभोगस्य
कर्मनिबन्धनत्वेनेश्वरस्य कर्माभावेन दोषाभावात् । अथ भगवतो नित्यविभूतीशत्वमभिधत्ते
- उतामृतत्वस्येत्यादिना । अर्थान्तरवाचक उतशब्दः । अमृतत्वस्य न विद्यते मृतत्वं यत्र
तदमृतत्वं परमधाम यत्र तदमृतत्वं तस्यामृतत्वस्येशानो नियन्ता स्वामीत्यर्थः ।
तद्विशेषयति - यदन्नेनातिरोहतीति । यत् परमं धामान्ने प्रकृतिप्राकृतसम्बन्धे सति नातिरोहति
नोत्पन्नो भवति । भक्त्या कर्मण्यश्लिष्टे विनष्टे च सत्येव भगवानमृतपदं ददातीत्यर्थः।
तदुक्तं मोक्षधर्मे अन्नाज्जातस्य भूतस्य मनुष्यादेरकारणात् । निर्वाण
दायी भवति कृपया पुरुषोत्तमः ।। इति ।। 15 ।।
3.16
सर्वतः पाणिपादं तत् सर्वतोऽक्षिशिरोमुखम् ।
सर्वतः श्रुतिमल्लोके सर्वमावृत्य तिष्ठति ।। 16 ।।
B.3.16
"आ.भा. - अथ भगवतः सर्वशरीरावयवादिकार्यकारित्वं सर्वमावृत्यावस्थायित्वं चाभिधत्ते"
सर्वत इति । तत् पूर्वाभिहितं पुरुषतत्त्वं सर्वतः
पाणिपादं पाणिपादक्रियाकारकं सर्वतश्चाक्षिशिरोमुखं
नयनाननशिरः प्रयुक्तकार्यकृन् सर्वतश्च श्रुतिमच्छ्रवणेन्द्रियजन्यकार्यविधायकं लोके
जगति सर्वपदार्थजातावृत्य व्यातप्य तिष्ठत्यवतिष्ठते । उक्तं
च श्रौतप्रमेयचन्द्रिकायामाचार्क्यवर्यैः
श्रीश्रियानन्दाचार्यैः -
"स्वया च प्रभया सर्वान् यतश्चावृत्य तिष्ठति ।"
"श्रीमद्रामस्ततश्चैव सर्वात्मत्वेन सम्मतः ।। इति ।। 16 ।।"
3.17
सर्वेन्द्रियगुणाभासं  सर्वेन्द्रियविवर्जितम् ।
सर्वस्य प्रभुमीशानं सर्वस्य शरणं सुहृत् ।। 17 ।।
B.3.17
"आ.भा.- सर्वन्द्रयेति - सर्वेषां ज्ञानकर्मेन्द्रियत्वभेदभिन्नानामिन्द्रियाणां मनः"
श्रोत्राद्येकादशसंख्याकानाममुख्यप्राणानां गुणैस्तत्तदिन्द्रियजन्यज्ञानैराभासो बाह्यविषयग्रहो
यस्य तत् सर्वेन्द्रियगुणाभासं मनःश्रोत्रादिनिखिलेन्द्रियवृत्त्याऽवबोधितुं समर्थम्
। तत्र सर्वेन्द्रियशालित्वमप्यच्छिकमेव न तु स्वाभाविकं अत आह सर्वेन्द्रियविवर्जितमिति
। तद््ज्ञनस्य  इन्द्रियानधीनत्वादिन्द्रियवृत्तिं विनाप्यखिमवगन्तुं समर्थमितिभावः
। सर्वस्याखिलस्य प्रभुं पतिंविश्वस्येतिश्रुतेः सर्वस्वामिनम् परिचर्याफलप्रदायकमित्यर्थः
। ईशानं नियामकम् । सर्वस्य शरणं निखिलभूतरक्षकम् । उक्तं च श्रीमद् वाल्मीकीये रामायणे
युद्धकाण्डे चतुर्मुखेन -
"इन्द्रकर्मा महेन्द्रस्त्वं पद्मनाभो रणान्तकृत् ।"
"शरण्यं शरणं च त्वामाहुर्दिव्या महर्षयः ।।"
"सुहृत् सर्वदा सर्वथा च हितकरम् । बृहदितिपाठे"
गुणतः स्वरूपतः शरीरेण च सर्वेभ्यो महदित्यर्थः
। उक्तं च श्रौतप्रमेयचन्द्रिकायां सिद्धान्तविजा यिभिर्जगद््गुरु श्री श्रियानन्दाचार्यैः
- बृहत्वाद् वृंहणत्वाच्च रामो ब्रह्मतयेरितः ।।
"भगवच्छ्रीबोधायनसम्पदितस्य वेदरहस्यस्य रहस्यमार्त्तण्डभाष्ये"
दुर्वादध्वान्तमार्त्तण्डैर्जगद््गुरुभिः
श्रीराघवानन्दाचार्यैसमुधृतं च श्रीरामब्रह्मप्रतिपादकं वोधायनमतादर्शवचनम् - आ सर्वत
अन्तर्बहिश्चेत्यर्थः । वितते व्याप्ते, तथोक्तं बोधायनमतादार्शे अन्तर्बहिर्जगत् सर्वं
व्याप्य रामो हि संस्थितः । अनेन संवृतं ह्यन्तर्बहिः सर्वं तथान्तरम् ।। इति ।। 17 ।।
3.18
नवद्वारे1 पुरे2  देही हंसो  3  लोलायते बहिः ।
वशी सर्वस्य लोकस्य स्थावरस्य चरस्य च ।। 18 ।।
B.3.18
"आ.भा. - ननु सर्वतः पाणिपादं तत् (श्वेता.3-16)"
इत्यादिमन्त्रेण यथा भगवतः सर्वतः पाणिपादत्वादिकमुक्तं
तथैव गीतायास्त्रयोदशाध्यायस्य चतुर्दशेश्लेके सर्वतः पाणिपादं
तत् इत्येवंरूपेण परिशुद्धस्यात्मनश्चापि
भगवता सर्वतः पाणिपादत्वादिकमुक्तम् । ततश्च सर्वेन्द्रियगुणाभासं सर्वेद्रियविवर्जितम्
। सर्वस्य प्रभुमीशानं सर्वस्य शरणं सुहृत् (श्वेश्वतर 3-17) इति मन्त्रोक्तं सर्वस्य
प्रभुत्वेशानत्वादिकमपि परिशुद्धात्मस्वरूपस्यैव स्यादिति चेन्न, नवद्वारेपुरे देही
(श्वेता.3-18) त्यादिमन्त्रेण नवद्वारपुरे परिभ्रमणोत्त्या हंसशब्देनाभिहितस्य जीवस्य
पुण्यपकर्मपरतन्त्रोक्तेः । तथाहि  नवद्वारे शिरसि सप्त पायूपस्थयोश्च द्वे इति नवसंख्याकानि
मलस्त्रावकानि द्वाराणि यस्मिन् तस्मिन् पुरे पुरवत् स्वात्यन्तभिन्ने देहे देही शरीरी
हंसो हन्ति गच्छति नानादेहमिति हंसो हंसशब्दवाच्यो
जीवो लेलायते स्वकृतपुण्यापुण्यंर्मपराधीनतया
परिभ्रमतीत्यतस्तस्य सर्वप्रभुत्वेशानत्वादौ न शक्तिः किन्तु ततः बहिर्बाह्यः परमात्मैव
सर्वस्य स्थावरस्य चरस्य च लोकस्य वशीवशकर्त्ता प्रभुरित्यर्थः।।18।।
3.19
अपाणिपादो जवनो ग्रहीता पश्यत्यचक्षुः स शुणोत्यरकर्णः ।
"स वेत्ति वेद्यं न च तस्यास्ति वेत्ता तमाहुरग्र््यं पुरुषं महान्तम् ।। 19 ।।"
B.3.19
"आ.भा.- अथ जीवादीशस्य विशिष्टतामाह -अपाणिपाद"
इति । न विद्यन्ते पाणिपादा यस्य सोऽपाणिपादः
पाणिपादरहितोऽपि स ईश्वरो जवनोवेगशाली । वेगेन गातिमानित्यर्थः । ग्रहीता ग्रहण कर्ता
। ईश्वरस्य वेगेन गमनं ग्रहणं च पाणिपादानपेक्षमस्तीत्यर्थः ।
एतच्चान्यकर्मेन्द्रियाणामुपलक्षणम्
ईश्वरस्य सर्वं कर्म सङ्कल्पाधीनत्वादस्य कर्मेन्द्रियानपेक्षमस्तीति यावत् । न विद्यते
चक्षुर्यस्यसोऽचक्षुः सन्नपि स पश्यति । ईश्वरस्य
चाक्षुषं ज्ञानं चक्षुरिन्द्रियानपेक्षमस्तीत्यर्थः
। न विद्येत कर्णौ यस्य सोऽकर्णः । अथापि स शृणोति । ईश्वरस्य श्रावणं ज्ञानं श्रवणाधीनं
नास्तीत्यर्थः । अत्रापि चक्षुरादिसर्वेषां ज्ञानेन्द्रियाणामुपलक्षणं बोध्यम् । ईश्वरस्य
सर्वज्ञानं ज्ञानेन्द्रियानपेक्षमवगन्तव्यम् । स च सर्वमखिलं वेद्यं वस्तु वेत्ति जानाति
किन्तु स्वरूपेण गुणैश्च सर्वेभ्योवेद्येभ्यो विलक्षणत्वात् कात्स््र्येन तस्यवेत्ता
कश्चिदपि नास्ति । वेवेदादज्ञा वा तमग्र्यमग्रगाण्यं सर्वश्रेष्ठं महान्तं पुरुषमाहु,
र्वन्दे महापुरुष?  ते चरणारविन्दम् इत्यादिरूपेणाहुः ।
उत्तमः पुरुषस्त्वन्यः परमात्मेत्युदाहृतः
(भ.गी.15-17)। इत्येवं रूपेण गीतायां भगवताप्युक्तम् ।
सिद्धसम्राड् जगद््गुदरु श्रीराघवानन्दाचार्यदुर्वादध्वान्तमार्त्तण्डैरपिचोक्तं
श्रीराघवेन्द्रमङ्गालमालयाम - पुरुषायोत्तमायाथ
क्षराक्षरपराय च । परमात्माभिधानाय राघवेन्द्रायमङ्गलम् । इति ।। 29 ।।
3.20
अणोरणीपान् महतो महीयानात्मा गुहायां निहितोऽस्य जन्तोः ।
तमक्रतु पश्यति वीतशोको धातुः प्रसादान्महिमानमीशम् ।। 20 ।।
B.3.20
"आ.भा. - अथ वीतशोकत्वावाप्तेर्हेतुमाह - अणोरणीयानिति ।"
अणोरणुपरिमाणविशिष्टात् पदार्थादप्यणीयानणुपरिमाणशाली
। निखिलसूक्ष्मपदार्थान्तः प्रवेशयोग्यसूक्ष्मत्वविशिष्ट
इत्यर्थः । सर्वेभ्योऽणुपदार्थेभ्योऽणुतम
इति यावत् । तथात्वेऽपि महतः सकलमहत् परिमाणविशिष्टेभ्योमहीयान् महत् परिमाणविशिष्टः
। निरतिशयबृहत्त्वविशिष्ट इत्यर्थः । इत्थम्भूतोषऽपि परमात्मा श्रीरामोऽस्य जन्तोर्जीवस्य
। जन्तोरित्येकवचनं जात्यभिप्रायेण सर्वस्य जीवव्रातस्यात्मा प्रेरकोऽस्य जीववर्गस्य
गुहायाँहृदयगुहायां निहितः स्थितोऽस्ति प्रेरकतयास्थित इत्यर्थः । तं तादृशक्रतुमकर्माणम्
। कर्मकर्त्तृत्वशालित्वेऽपि तदनासक्तिमत्तया कर्मलेपशून्यमित्यर्थः । महन् महिमविशिष्टमिति
यावत् । धातुर्जगद्धारकस्य जगत् पालकस्य वा परब्रह्मणः श्रीरामस्य प्रसादात्। ईशं सर्वेश्वरं
भगवन्तं श्रीराममस्य महिमानमखिलजगन्नियमनरूपं यदा पश्यत्यवलोकयति तदा वीतशोको गतशोकः
। क्लेशशून्य इत्यर्थः । भवतीति शेषः ।। 20 ।।
3.21
वेदाहमेतमजरं पुराणं सर्वात्मानं सर्वगतं विभुत्वात् ।
जन्मनिरोधं प्रवदन्ति यस्य ब्रह्मवादिनो हि प्रवदन्ति नित्यम्।।21 ।।
B.3.21
"आ.भा. - अथ प्रागुक्तं वक्तव्यार्थं निगदयति - वेदाहमिति । अजायमानो बहुधाविजायते,"
(तै.आ.3-13-3) (गौ.पू.3-3) नित्यो नित्यानां चेतनश्चेतनानामित्यादि यस्य विभुक्ताज्जन्म
निरोधं कर्मप्रयुक्तजन्माभावं प्रवदन्ति प्रकर्षेण कथयन्ति । अहमेतं विभुत्वात् सर्वगत
अन्तः प्रविष्टः शास्ता जनानामिति  श्रुतिप्रमाणितं सर्वान्तर्यामिणमजरं जरारहितं पुराणं
पुरातनं सर्वात्मानं वेदेत्येतादृशं रमन्ते योगिनोऽनन्ते नित्यानन्ते चिदात्मनि । इति रामपदे
नासौ परब्रह्माभिधीयते ।। 6 ।। (श्रीरामपूर्वतापनीयोपनिषत् ) इति श्रुतिप्रमाणितस्य
स्वरूपगुणादिभिर्बृहत्तमस्य परब्रह्मणो भगवतः श्रीरामस्य वदनशीला महात्मानो नित्यं प्रवदन्ति
।। 21  ।। इति श्वेताश्वतरोपनिषदो  भगवच्छ्रीरामानदा- चार्यप्रणीतानदभाष्यतृतीयोऽध्यायः ।।
।। इति तृतीयाध्याय प्रकाशिका ।।
4.1
य एकोऽवर्णो बहुधा शक्तियोगात् वर्णाननेकान् निहितार्थो दधाति ।
विचैति चान्ते विश्वमादौ स देवः स नो बुद्ध्या  शुभया संयुनक्तु ।। 1 ।।
B.4.1
"आ.भा. -  अथ द्यावाभूमी जनयन् देव एक (ना.14) इति देवशब्देनाभिहितस्य भवान्नारायणोदेव"
इति श्रीमद्रामायणवचनप्रमाणितस्य  इति रामपदेनासौ
परब्रह्माभिधीयते इति श्रीरामतापनीयश्रुतिप्रमाणितस्य
परब्रह्मणो भगवतः श्रीरामस्य यस्यात्मा शरीरं, यस्य पृथिवी शरीरं, ( बृ. उ. 5-7-7) सर्वात्मा,
जगत्सर्वं शरीरं ते (रा.यु. 120-19) इत्याद्यनेकश्रुतिस्मृतिप्रमाणितं सर्वात्मत्वं
पतिं विश्वस्य इत्यादि श्रुत्यापादितं सर्वस्वामित्वं
यतो वा इमानि भूतानि जायन्ते इत्यादिश्रुतिप्रतिपादितं
सर्वकारणत्वं च प्रतिपादयिष्यन् तद्विषयिणीं . बुद्धिं -  प्रार्थयति य एक इति । य एको
मुख्योऽवर्णः । अवतीति अः ,रक्षकः । आप्नोतीति अः , व्यापकः । वर्ण्यते  प्रतिपाद्यते
इति वर्णः सर्वेवेदा यत्पदमामनन्ति (कठ.उ. 2-15) इति श्रुतिप्रतिपादितः । अश्चासौ वर्णश्चावर्णः
सर्वेषां रक्षको व्यापकः सर्वश्रुतिप्रतिपादितश्च यः । अर्थ्यन्त इत्यर्थाः पदार्थाः
। निहिता  सूक्ष्मरूपेण रक्षिता निखिलपदार्था यस्मिन्  स निहितार्थः सूक्ष्मरूपेण स्वस्मिन्
स्थापितसर्वदापर्थः । बुहुधा शक्तियोगादुत्पादक-
त्वादिशक्तिवैशिष्ट्यादादौ सृष्टिकालेऽनेकान् वर्णान् पदार्थान्
दधाति धारयति पोषयति च अन्ते प्रलयकाले च विश्वं विचैति स्वस्मिन्नदर्शनं च गमयति ।
एवंभूतो यो देवः सृष्ट्यादिलीलाविधायकः स भगवान् श्रीरामः अनःसान् शुभया बुद्ध्या संयुनक्तु
शुभबुद्धिविशिष्टान् विदधातु ।। 1 ।।
4.2
तदेवाग्निस्तदादित्यस्तद्वायुस्तदु चन्द्रमाः ।
तदेव शुक्रं तद्् ब्रह्म तदापस्तत् प्रजापतिः ।। 2 ।।
B.4.2
" आ.भा. -  तदेवाग्निरिति । तदेव परब्रह्म स एव परब्रह्माख्यः श्रीरामः अग्निरादित्यो"
वायुश्चन्द्रमाः शुक्रं - प्रकाशविशिष्टनक्षत्रमण्डलमापः
प्रजापतिःब्रह्माचास्ति । अग्न्यादिष्वन्तरात्मरूपेण
वर्त्तमानतया सर्वेश्वर-  श्रीरामस्यैवाग्न्यादितत्तच्छब्दवाच्यता बोद्ध्येत्यर्थः ।
योऽसौसर्वतनुः सर्वः सर्वनामा सनातनः । अलिप्तः
सर्वभावेषु श्रीरमः शराणं मम इत्यागमोक्तेः ।।2।।
4.3
त्वं स्त्री त्वं पुमानसि त्वं कुमार उत वा कुमारी ।
त्वं जीर्णो दण्डेन वञ्चसि त्वं जातो भवसि विश्वतोमुखः ।। 3 ।।
B.4.3
"आ.भा. -  अथ परब्रह्मणो भगवतः श्रीरामस्योक्तमेव सर्वात्मत्वं सम्बोधनद्वाराऽभिदधाति"
त्वं स्त्रीति । हे देव भगवन् श्रीराम!  अग्न्या द्यन्तरात्मतयावर्त्तमानस्त्वं त्वमेव
स्त्री असि स्त्रीत्वविशिष्टान्तरात्मतया वर्त्तमानोऽपि
त्वमेवासीत्यर्थः ।  त्वं त्वमेव पुमानसि, पुंस्त्वविशिष्टान्तरात्माऽपि त्वमेवासीत्यर्थ
। त्वं कुमारः कुमारत्वविशिष्टान्तरात्मा उत अपि त्वं त्वमेव कुमारी कुमारीत्वविशिष्टान्तरात्मा
वा चासि । जीर्णो जीर्णत्वावस्थापन्नो वृद्धात्मासन् दण्डेनावलम्बभूतेन लगुडेन वञ्चसि
सञ्चरस्यपि त्वं त्वमेव । अत्यल्पमिदमुक्तं ,सर्वात्मत्वेन सर्वगतत्वात् विश्वतोमुखः
सर्वरूपेण जातस्त्वमेवासि । आख्यातञ्च परिपूर्णब्रह्मणो भगवतः श्रीरामस्य विश्वरूपत्वं
श्रीरामस्तवकलानिधौ बोधायनवृत्तिकारजगद्गुरु
श्रीपुरुषोत्तमाचार्यकृपापात्रैर्यतिसम्राट््जगद्गुरु
श्रीगङ्गाधराचार्यदेवैः सुरध्येय? नमस्तेऽस्तु योगिध्येय? नमोऽस्तुते । मुनिध्येयनमस्तेऽस्तु
श्रीरामायनमोऽस्तुते नमस्ते विश्वरूपाय नमस्ते विश्वहेतवे । नमस्ते विश्ववन्द्याय नमस्ते
विश्वरक्षक ? ।। 4 ।।
"अपरयाज्ञवल्क्य जगद्गुरुश्रीश्रुतानन्दाचार्यवेदविद्यानिधिभिर्भगवतः श्रीरामचन्द्रस्य"
सर्वात्मत्वमभिहितञ्चोपेयोपायदर्पणे
करणेशेशरामश्चानेन जीवेन चात्मना ।
सृष्ट््वा विश्वं प्रविश्यान्तर्विश्वेषां प्रेरकस्तथा ।
सर्वात्मा सर्वदेहश्च सर्वाराध्यश्च सर्वदः ।.
सर्वशक्तिश्च सर्वेशः सर्ववित् सर्वकृत्् तथा ।। इति ।। 3 ।।
4.4
नीलः पतङ्गो हरितो लोहिताक्षस्तटिद्गर्भ ऋतवः समुद्राः ।
अनादिमत्त्वं विभुत्वेन वर्तसे यतो जातानि भुवनानि विश्वा ।। 4।।
B.4.4
(चिदचिद्विवेकः)
4.5
अजामेकां लोहितशुक्लकृष्णां बह्णीः प्रजाः सृजमानां सरूपाः ।
"अजो ह्येको जुषमाणोऽनु शेते जहात्येनां मुक्तभोगामजोऽन्यः ।। 5 ।।"
B.4.5
"आ.भा. -  पूर्वप्रकरणप्रदर्शितचिदचिद्विवेकं क्षरं प्रधानममृताक्षरम् (श्वे.उ. 1-10)"
भोक्ता भोग्यं प्रेरितारञ्च मत्वा (श्वे.उ.1-12) इत्यादिकं स्फोरयन्नाह अजामेकामित्यादि
। तेजोजलपृथिवीरूपेण परिणामाद्रक्त-श्वेत-कृष्ण- स्वरूपवतीमजांस्वसमानानेकप्रजोत्पादयित्रीं
जन्मरहितप्रकृतिं स्नेहेन सेवमान एकोऽजन्मा जीवस्तत्रानुरक्तोभवन्नवतिष्ठते । अन्यो
भगवच्छरणापत्यासञ्जात वैराग्योऽजान्माजीवो भुक्तभोगां तां परित्यजतीत्यर्थः ।। 5 ।।
4.6
द्वा सुपर्णा सयुजा सखाया समानं वृक्षं परिषस्वजाते ।
तयोरन्यः पिप्पलं स्वाद्वत्त्यनश्नन्नन्योऽभिचाकशीति ।। 6 ।।
B.4.6
"आ.भा. - जीवस्य प्रकृतिसम्बन्धराहित्येसत्येपिस्वभावतया कर्मफलभोक्तृत्वं न तु"
ब्रह्मण इति निदर्शनतयाऽवतारयति द्वासुपर्णेत्यादि । युक्छब्दोगुणवचनपरो युज्यत इति
व्युत्पत्तेः सखायौ अपृथक्् भूतसम्बन्धेन परस्परसंमिलितौ
जीवपरमेश्वरौ संचलनसाधनतयापर्णशब्दवयवहृतपक्षतुल्यज्ञानादिगुणत्वेनतुल्यौ
समानमेकं वृक्षं वृक्ष तुल्यसंछेदनविषयभूत षाड््कौशिकदेहसमवस्थितौ जीवेशावित्यर्थः ।
तयोरन्योजीवः पूर्वानेकभवोपार्जितस्वकर्मफलभूतं
फलोपधायोन्मुखंपिप्पलमश्वत्थवृक्षफलवत्परिपक्वतया
स्वादु बद्धतयाऽज्ञान विजृम्भितत्वेनस्वादुबुद्धियुक्तः स्वस्यैवकर्मफलं भुनक्ति ।
अन्यः सर्वजननियन्ताऽपहत पाप्मत्वाद्यनेकगुणगणमहिमावान्
सर्वेश्वरश्रीरामोजीवेनविनाभूतत्वेऽपितत्संश्लिष्टकर्मफलमनश्नन्नेवाभिचाकशीति
समभिवर्तत इत्येतत् । धातूनामनेकार्थत्वात्प्रेरयति सर्वजीवान् स्वकर्मफलभोगायेत्यर्थः
। प्रकृतमन्त्रे तयोरन्योऽनश्नन्नन्यः इत्युक्त्या
जीवपरमात्मतः सर्वथा भेदः प्रदर्शितस्ततश्च
जीवात्मा परमात्मा श्रीरामापेक्षयाऽत्यन्तं भिन्न इति दृढीकृतं भगवत्या श्रुत्या ।
ततश्चेतरमताभ्युपगतं जीवब्रह्मणोरैक्यं निरस्तमवगन्तव्यं  श्रुतिविरोधात् ।। 6 ।।
4.7
समाने  वृक्षे पुरुषो निमग्नोऽनीशया शोचति मुह्यमानः ।
जुष्टंयदा पश्यत्यन्यमीशमस्य महिमानमिति वीतशोकः ।।7।।
B.4.7
"आ.भा. -  पूर्वमन्त्रोपदिष्टं प्रस्फोरयति  समान"
इत्यादि । पूर्वमन्त्र प्रतिपादितशरीररूपैकवृक्षेसमासक्तः
पुरुषो जीवात्मा निमग्नः पराभिध्यानात्तुतिरोहितं ततो
ह्यस्य बन्धविपर्ययौ (ब्र.सू.3-2-4) इति परमार्षन्यायेनावबोधितपरम
पुरुषात्मशेषत्वज्ञानानन्दत्वादिस्वरूपोभूत्वा
स्थूलोऽहम् कृशोऽहम् इत्यादिरूपेण तादात्म्यतयाऽनीशया भोग्यस्वरूपया प्रकृत्या मुह्यमानो
विवेकवैधुर्यतया स्वलक्ष्यनिर्धारणेऽसमर्थः सन्
शोचति स्वप्राक्तनकर्मजनितदुःखादिकमनुभवतीत्यर्थः।
यदात्वसौ जीवः सर्वेश्वरश्रीरामस्याहैतुकीकृपया जुष्टं -
श्रीहनुमदादिनित्यमुक्तादिभिरहर्निशं
संसेवितमन्यं स्वस्माद्भिन्नमीशं धारकत्वनियन्तृत्वशेषित्वादिनातिवैलक्षण्यं राम एव
परं ब्रह्म राम एव परं तपः  राम एव परं तत्त्वं श्रीरामो ब्रह्मतारकम् इत्यादिरूपेण
श्रुतिप्रतिपादितं सर्वेशश्रीराममस्यसकलेशितुः यतो वा  इमानि भूतानि जायन्ते येन जातानि
जीवन्ति यत्प्रयन्ति अभिसंविशन्ति (तै.उ.भृ.1.2)
जन्माद्यस्य यतः (ब्र.सू.1-1-2) इत्यादिश्रुतिसूत्रप्रतिपादितं
महिमानमत्याश्चर्यमय मखिलजगदीशनलक्षणञ्चपश्यति परमेशितुरहेतुकीकृपया प्रत्यक्षतोऽनुभवति
यमेवैष वृणुते तेन लभ्यः (मुण्ड. 3-2-3)
इतिश्रुतेस्तदावीतशोकऽपगत ऐहिकप्रपञ्चो भवतीतिशेषः ।। 7।।
4.8
ऋचोऽक्षरे परमे व्योमन् यस्मिन् देवा अधि विश्वे निषेदुः ।
यस्तन्न वेद किमृचा करिष्यति च इत् तद् विदुस्त इमे समासते ।।8 ।।
B.4.8
"आ.- तत्त्वतः परमपुरुषाश्रयणाऽभावे  वेदादिनिखिलशास्त्राध्ययनत्वादिकं"
नैष्फल्यंप्रतिपादयति
ऋच इत्यादि । यस्मिन्नखिलाधारे  विश्वेदेवाः समस्तदेवसमूहा ब्रह्मा
प्रभृतिका अधिनिषेदुः समवस्थिताः सन्ति यस्मिन्नोतञ्चप्रोतञ्च मयिसर्वमिदंप्रोतं सूत्रे
मणिगणा इव (भ. गी. 7.7.)  इत्यादिश्रुतिस्मृत्युक्तेः ।
तस्मिनखिलाधारेऽक्षरे नक्षरतीत्यक्षरोऽविनाशी
सदैकस्वरूपे परमेव्योमन्  परमदिव्यधामश्रीसाकेताभिधेये ऋचः सम्पूर्णाभगवत्स्वरूपप्रतिपादका
वेदाः समवस्थिताः सन्ति अक्षरपदं श्रीसाकेताधिनायकपरं तल्लोकबोधकतया वा नेयं तत्स्वरूपं
यो मनुष्यवर्गो नविजानाति सः समवधीतेनापि ऋचा वेदसमूहेन किं करिष्यति वेदाद्यध्ययनफलसर्वे-
श्वरश्रीरामस्वरूपज्ञानं तदभावे तद्व्यर्थमेवेत्यर्थः ।
एतद्वैतदक्षरं गार्गि अविदित्वाऽस्मिन्
लोके जुहोति यजते तपस्तप्यते बहूनि वर्षसबसहणि, अन्तवदेवास्य तद्भवति (ब्र.उ.5-8-8)
इति श्रुत्युक्तेः । स्थाणुरयं भारवाहः किलाभूदधीत्यवेदं
न विजानाति योऽर्थम् इत्याद्युक्तेश्च
। इत् परन्तु येजना तत् परमब्रह्म  श्रीराममक्षरपदबोध्यं राम एवं परं ब्रह्म राम एव
परं तपः । राम एव परं तत्वं श्रीरामो ब्रह्मतारकम्  इति श्रुतिप्रतिपादितं विदुस्ते
चेमेविधिवदधीत्ययथोक्तदिशा श्रीरामोपासका समासते निरस्ताखिलप्रतिकूलाचरणतया  सुखमासते
स्वलक्ष्यभूतपरस्वरूपप्राप्त्या कृतकृत्यो भवतीत्यर्थः ।। 8 ।।
4.9
छन्दाँसि यज्ञाः क्रतवो व्रतानि भूतं भव्यं  यच्च वेदा वदन्ति ।
अस्मान्मायी  सृजते विश्वमेतत् तस्मिँश्चान्यो माया संनिरुद्धः ।। 9 ।।
B.4.9
"आ.भा. - इतः पूर्वमन्त्रे किमृचाकरिष्यतीति श्रवणाद्वैयर्थ्यशंकायामाह - छन्दांसीत्यादि"
। छन्दांसि समस्त वेदमन्त्रस्वरूपछन्दप्रभृतयो यज्ञाः क्रतवो ज्योतिष्टोमादिविशेषाः
व्रतानि नाना प्रकारका शुभसंसूचकाः सदाचारप्रभृतयस्तथान्ये च ये केचन भूतं समवतीतं भव्यं
भविष्यत्कालसंभाव्यंवर्तमानकालोपलक्षितं वा वेदा वदन्ति ।
एतद्विश्वं प्रत्यक्षतयासमवलक्षितमखिलमपिजगन् मायी
प्रकृत्यधिपतिपरमेश्वरोऽस्मात्पूर्वनिर्दिष्टान्महाभूतादितत्त्वसमूहात्
सृजते स्वस्वप्राक्तनकर्मान्नुपलक्ष्य
यथायथं समुत्पादयतीत्यर्थः विकारञ्चरामोदयाब्धिस्तथात्वे दयाशून्यतां  पक्षपातञ्चनैति
। प्रकारे विकारस्तथा चित्र सृष्टौ च हेतुर्यतः प्राणिनां प्राच्य कर्म इत्याचार्योक्तेः
नचात्र जीवस्यैवतथास्रष्टॄत्वं संभवत्यत आह - तस्मिंश्चान्य
इति । अन्योजीवः सर्वेश्वरश्रीरामाश्रितमायया
संनिरुद्धः सम्यक्तया मोहितस्ततश्च तन्मायाप्रेरकत्वाभावान्न सृष्ट्यादिकार्येसमर्थः
जयद्व्यापारवर्जं प्रकरणादसन्निहितत्वाच्च इति सूत्रकारोकतेः जगद्व्यापारवर्जं समानोज्योतिषा
इतितद्व्याख्यायां श्रीपुरुषोत्तमाचार्यचरणोक्तेश्च ।। 9 ।।
4.10
मायां तु प्रकृतिं विद्यान्मायिनं तु महेश्वरम् ।
तस्यावयवभूतैस्तु व्याप्तँ सर्वमिदं जगत् ।। 10 ।।
B.4.10
"आ.भा. - पूर्वतनमन्त्रेषु अजा माया मायी इत्यादिकं"
संश्रुत्य का माया? कश्चमायीति संजातशङ्काऽपकरणायऽऽह
मायामित्यादि । मायां सत्वरजस्तमत्रिगुणात्मिकां प्रकृतिमेव
यतस्तस्या विचित्राश्चर्यजनकानन्तसृष्टिकारणत्वान्मायापदभाक््त्वं
विद्यात् तथैव मायिनं मायायाः अन्तर्यामितयानैरन्तर्यप्रेरकस्तु
महेश्वरं सर्वान्तर्यामिरूपेणावस्थितं
परपुरुषं विद्यात् मयाध्यक्षेण प्रकृतिः सूयते स चराचरम् ,
उत्तमः पुरुषस्त्वन्यः परमात्मेत्युदाहृतः
(भ.गी.10,15,17) इत्युक्तेः । न
चात्रदेवतान्तरवाचकत्वेनभाव्यं महेश्वरशब्दस्य देवात्मशर्क्ति
स्वगुणैर्निगूढाम् यद्वेदादौ स्वरः प्रोक्तो वेदान्ते च प्रतिष्ठितः । तस्य प्रकृतिलीनस्य
यः परः स महेश्वरः (तै. ना.12-3) दैवीह्येषा गुणमयी मम माया , (भ.गी 7.14.4)य एकोऽवर्णो
विश्वमादौ स देवः (श्वे.उ.4-1) इत्याद्युक्तेः परपुरुषवाचकत्वस्यैवजागरुकत्वात्तस्य
। तस्यवमयवभूतैस्तवस्यैवापृथक् सिद्धविशेषणरूपतया तस्यैवांशभूतैर्ममैवांशोजीवलोके जीवभूतः
सनातन (भ.गी.15-7) इत्युक्तेस्तदंशभूतैर्जीवैरिदं सर्वं निखिलं जगत् सर्वमचेतनभूतं विश्वं
व्याप्तमित्येतत्  रामो ब्रह्म परात्परं श्रुतिमतं भक्त्यैव निःश्रेयसं शेषा येन च शेषिणो
रघुपते जीवा इति स्वीकृतम्  इत्याद्युक्तेः  सकलेशितु ः शेषिणः श्रीरामस्य शेषभूतभूतवर्गै
सर्वंव्याप्तमित्यर्थः ।।
4.11
यो योनिं यो (निर्यो) निमधितिष्ठत्येको यस्मिन्निदं सञ्चविचैति सर्वम् ।
तमीशानं वरदं देवमीड्यं निचाय्येमां शान्तिमत्यन्तमेति ।। 11 ।।
B.4.11
" प्र. - यो योनिमिति । योनिशब्देन जगद्योनिभूता प्रकृतिरु"
्यते इति व्यासार्यैर्व्याख्यातम्
। न च  तथासति तस्या एकत्वात् वीप्सानुपपत्तिरिति शङक्यम् -
महदादीनामपि पञ्चभूतात्मकजगद्योनित्वेन
वीप्सोपपत्तेः । ततश्च जगद्योनिभूतान् प्रकृतिमहदादीन् योऽधितिष्ठति ,
यस्मिंश्च विश्वमेतत्
उत्पत्तिकाले वियदादिरूपेण व्येति  वैविध्यमेति ; संहारकाले च समेति ऐक््यं गच्छति ।
तादृशमाश्रिताभीष्टदायिनं तम् एवं दर्शनसमानज्ञानेन विषयीकृत्य
रागद्वेषादिप्रागभावासहकृतत्वलक्षणात्यन्तिकत्वोपेतां
श्रुत्यादिसिद्धां सर्वानर्थशान्तिमाप्नोतीत्यर्थः । यस्मिन्निदं सञ्च वि चेति सर्वम्
इति प्रतिपाद्यमानमुपादानत्वं निर्विकारस्याऽऽत्मनः
कथमिति शङ्कावारणाय, योनिं योनिमधितिष्ठति
इति प्रकृत्यादिशरीरकत्वादुपपद्यत इति शिष्यानुग्रहार्थं पुनः पुनःकथनमिति द्रष्टव्यम् ।।
4.12
यो देवानां प्रभवश्चोद्भवश्च विश्वाधिपो (को? ) रुद्रो महर्षिः ।
हिरण्यगर्भं पश्यत जायमां स नो बुद्ध्या शुभया संयुनक्तु ।। 12 ।।
B.4.12
"आ.भा. - नायमात्मा प्रवचनेन लभ्यो न मेधया न बहुना श्रुतेन ।"
यमेवैष वृणुते नेन लभ्यस्तस्यैष
आत्मा विवृणुते तंनुस्वाम् इति श्रुत्युक्तेर्भगवद््ज्ञा नोपायपरमपुरुषानुग्रह एवेतितल्लाभार्थं
प्रार्थयते यो देवानामित्यादि । यो देवानामित्यादि । योदेवानामिन्द्रवरुणरुद्रप्रभृतीनामुद््भवः
उद्भवत्यस्मादितिव्युत्पत्तेः प्रभवश्च प्रकर्षेण भवतीति प्रकर्षरूपेण देवाधिपतित्वादिकमस्य
प्रभवनमिति यावत् यान्येतानि देवत्रा क्षत्राणि इन्द्रो वरुणः सोमो रुद्रः पर्जन्यो
यमो मृत्युरीशानः  इति श्रुतेः  अहं हि सर्वयज्ञानां भोक्ता च प्रभुरेव च इतिस्मृतेश्च
स्वकर्मफलप्रदायित्वरूपप्रभुत्वस्य प्रजापतिपशुपतित्वादिरूपस्थानसंप्रापकवस्वरूपोद्भावनस्य
च सर्वेश्वरपरमपुरुषाधीनत्वादिति भाव्यम् । विश्वाधिपः
सर्वस्यापि जगतस्तदेकदेशैकरूपतयाविश्वाधिपत्वम्
विष्टभ्याहमिदं कृत्स्नमेकांशेनस्थितो जगत्  इति गीतोक्तेः । रुद्रः
संसाररुजां संद्रावकत्वाच्चरुद्रपदाभिधेयः
परपुरुषो महर्षिरतिशयसार्वज्ञत्वादिगुणविशिष्टतया महर्षिपदभाक््निखिलेश्वरोऽस्ति येन
प्रथमं जायमानं समुद्भूतं  हिरण्यगर्भं पश्यत यो ब्रह्माणं विदधाति पूर्वं योवै वेदांश्च
प्रहिणोति तस्मै सृष्ट्यादौ च सिसृक्षुः श्रीरामोविधिं विधाय हि । स़ृष्टये प्रेषयामास
वेदं ज्ञानमहानिधिम्  इत्यादिरूपेण श्रुतिस्मृतिप्रतिपादितदिशा मद्विसृष्टोऽयं स्वकर्मणि
कृतमनोरथः स्यादिति सानुग्रहं समुदैक्षत। सः परमेश्वरो न शुभया बुद्ध्या दिव्यमाङ्गल्यभावनया
साबुद्ध्येत्यर्थः  संयुनक्तु संयोजतु स्वस्याहेतुक्या करुणयादृष्ट्या
मां समववीक्षतामितिभावः ।। 12 ।।
4.13
यो देवानामधिपो यस्मिन् लोका अधिश्रिताः ।
य ईशे अस्य द्विपदश्चतुष्पदः कस्मै देवाय हविषा विधेम ।। 13 ।।
B.4.13
"आ.भा. - प्रार्थनाप्रकारमेव प्रपञ्चयति योदेवानामधिप"
इति । यो देवानामधिपोऽखिलचिदचित्प्रपञ्चजातस्याधिपतिर्यस्मिन्
सकलाधारभूतेपरब्रह्मणि लोका अधिश्रिताः सर्वतोभावेन जनाः समाश्रिताः सन्ति  सर्वस्याधारभूतौ
च त्वावामेवहि मारुते ? । स्वेमहिम्नि स्थितावावामन्याधारो न चावयोः  इत्यागमोक्तेः
यश्चास्य सर्वव्यवहारभूतद्विपदश्चतुष्पदश्च समस्त जीवसमुदायस्येशे
शासनकर्ताऽस्ति सम्पूर्णचिदचिद्वर्गनियन्तेत्यर्थः
। कस्मै देवायाऽऽनन्दस्वरूपाय सर्वशेषिणे वयं हविषा
पुरोडाशादिना श्रद्धाभक्तिपूर्वकप्रस्तुतेनाऽन्येन
वा पूजोपकरणद्रव्यदिव्यस्तुतिपाठादिना विधेम पूजां सम्पादयामः । यज्ञो वै विष्णुः  चतुर्भिश्च
चतुर्भिश्च द्वाभ्यां पञ्चभिरेव च । हूयते च पुनर्द्वाभ्यां स नो विष्णु प्रसीदतु  इति
श्रुतिस्मृतितोयज्ञोविष्णुः सर्वव्यापकः श्रीराम इत्यवगम्यते
ततश्च  तदाराधनात्मकं पुरोडाशादिसमर्पणात्मकं
तुदुपयोगात्मकमन्यमपि सर्वं प्रेमोत्साहपूर्वकं श्रीरामसायुज्यसम्प्राप्तये
परेशकैङ्कर्यबुद्ध्यासमाराधयाम इत्यर्थः ।।
4.14
सूक्ष्मातिसूक्ष्मं कलिलस्य मध्ये विश्वस्य स्रष्टारमनेकरूपम् ।
विश्वस्यैकं परिवेष्टितारं ज्ञात्वा शिवं शान्तिमत्यन्तमेति ।। 14 ।।
B.4.14
"आ.भा. - श्रुतिस्मृत्यादिविहितभगवत्कैंकर्यबुद्ध्या"
समाराधितकर्मफलमाह - सूक्ष्मातिसूक्ष्ममित्यादि
। सूक्ष्मरूपेण प्रसिद्धपरमाणोरप्यन्तप्रवेशयोग्यमत्यन्तसूक्ष्ममणोररणीयानिति श्रुतेः
कलिलस्य  मध्ये स्थितमन्तर्यामितयाप्रतिजीवहृदयगुहाद्यनेकस्थानेसमवस्थितमित्येतत् ।
विश्वस्याखिलब्रह्माण्डस्याप्रजापतिहिरण्यगर्भाद्यनेकरूपे
णवस्थायतत्तदानुकूल्यप्रातिकूल्येनस्रष्टारं
प्राक्तनकर्मानुगुण्येन
सर्वसर्जकमनेकरूपमनन्तस्वरूपमनन्तरूपधारकमित्यर्थः । विश्वस्य  परिवेष्टितारमन्तर्यामित्वेन
सर्वतः सर्वव्याप्तमोतञ्च प्रोतञ्च , सर्वतः स्पृत्वा , विश्वतः स्पृत्वेत्यादिश्रुतेः
। एतादृशापूर्वस्वरूपमेकमद्वितीयं स्वसमाभ्यधिकविवर्जितमित्येतत् । शिवं - सर्वकल्याणस्वरूपं
परमात्मानं ज्ञात्वा - याथार्थ्येनसमवधार्योपा- सकोजीवसमूहोऽत्यन्तं
शान्तिमेति पुनरावृत्तिविवर्जितां
शाश्वतिकीं मुक्तिंसमवगच्छति मामुपेत्य पुनर्जन्मदुःखालयमशाश्वतम् । नाप्नुवन्ति महात्मानः
संसिद्धिं परमांगताः आब्रह्म भुवनाल्लोकाः पुनरावर्तिनोऽर्जुन ? । मामुपेत्य तु कौन्तेय
! पुनर्जन्म न विद्यते  इति गीतोक्तेः सत्यसन्धः प्रतिश्रुत्य प्रपन्नायाभमं स्वयम्
निवर्तयेद्भयेनैनं  श्रीरामः श्रितवत्सलः इत्याद्याचार्योक्तेश्च ।। 14।।
4.15
स एव काले भुवनस्य गोप्ता विश्वाधिपः सर्वभूतेषु गूढः ।
यस्मिन् युक्ता ब्रह्मर्षयो देवताश्च तमेवं ज्ञात्वा मृत्युपाशाँश्छिनत्ति ।।15।।
B.4.15
"आ.भा. - पूर्वमन्त्रोदितमेवसमर्थयति स एव काल इत्यादि"
। स एव जगद्योनिरखिलविश्वस्याभिन्ननिमित्तोपादानकारणभूतसर्वेश्वरश्रीरामः
काले सर्वजीवकर्मपरिपाकसमये भुवनस्य गोप्ता समस्तब्रह्माण्डस्य
संरक्षकोविश्वाधिपोऽखिलजगतोऽधिपतिः
सर्वभूतेषु गूढः सर्वप्राणिसमुदायेषुनिगूढश्चा स्ति सर्वशेषित्वात्सर्वान्तर्यामितया
सर्वंसमवाप्य संतिष्ठत इत्यर्थः । यस्मिनेदादृशमहिम्नि
सर्वलोकशरण्ये श्रीरामे ब्रह्मर्षयोऽखिलवेदतत्त्वज्ञमहर्षिगणः
, देवताश्च ब्रह्मादिदेवगणा अपि यस्यामलं नृपसदस्सु यशोऽधुनाऽपि
गायन्त्यघध्ननमृषयोदिगिभेन्द्रपट्टम्
। तं नाकपालवसुपालकिरीटजुष्टपादाम्बुजं रघुपतिं
शरणं प्रपद्ये ।। ध्येयं सदापरिभवघ्नमभीष्टदोऽहं
तीर्थास्पदं शिवविरिञ्चिनुतंशरण्यम् । भृत्यार्तिहं प्रणतपालभवाब्धिपोतं वन्दे महापुरुष
? ते चरणारविन्दम् ।। इत्याद्युक्त्या स्वश्रेयसे युक्ताः सर्वदा ध्यानाभ्यासादिना संलग्नाः
सन्ति शेषशेषिभावसम्बन्धत्वेनसर्वेशाराधने सर्वदा प्रशक्ता भवन्ति तस्यैव सर्वमोचकत्वादित्यर्थः
। यतस्तमुक्तस्वरूपं परमात्मानमेवमुक्तप्रकारेण ज्ञात्वा दर्शनसमानाकारज्ञानविषयीकुर्वन्
मृत्युपाशान् जायस्वम्रियस्वेति सूचितमरणधर्मत्वादिबन्धनान्् छिनत्ति संसारसंसरणभूतान्
पाशान् संछिद्यसंसारागमनात्सर्वतोभावेनमुक्तो भवतीत्यर्थः ।। 15 ।।
4.16
घृतात् परं मण्डमिवातिसूक्ष्मं ज्ञात्वा शिवं सर्वभूतेषु गूढम् ।
विश्वस्यैकं परिवेष्टितारं ज्ञात्वा देवं मुच्यते सर्वपाशैः ।। 16 ।।
B.4.16
"आ.भा. - अनवद्यत्वरूपेणातिसूक्ष्मतयासर्वंसमव्याप्यस्थितं परस्वरूपं ज्ञात्वैव मुक्तो"
भवतीत्याह घृतात्परमित्यादि । शिवं - सर्वकल्याणस्वरूपमेकं देवमद्वितीयत्वेन वर्तमानं
सर्वेशं घृतात्परमतिसूक्ष्मतयासारांश
भूतसर्वक्षीरव्यापीमण्डमिवसर्वसूक्ष्मासूक्ष्मजडचेतनसमव्याप्यस्थितमतिसूक्ष्मं
सर्वभूतेषु समस्तचिदचित्पदार्थेषुगूढं सर्वान्तर्यामित्वेनविद्यमानं
ज्ञात्वा विश्वस्यपरिवेष्टितारमखिलं
जगत्सर्वतो भावेन समव्याप्यसन्नियमनकर्तारं तत्र तत्र तत्तद्रूपेणावस्थायतत्तच्छुभाशुभकर्मसु
स्वप्राक्तनकर्मानुगुण्येनसंप्रवर्तकमित्येतत् ।। विकारञ्चरामो दयाब्धिस्तथात्वे दयाशून्यतां
पक्षपातञ्चनैति । प्रकारे विकारस्तथा चित्रसृष्टौ च हेतुर्यतः प्राणिनां प्राच्यकर्म
इत्याचार्योक्तेः । ज्ञात्वा दर्शनसमानाकारज्ञानविषयं कृत्वेत्यर्थः ।
जीवः सर्वपाशैर्मुच्यते शापवद््बन्धनसाधनीभूतसर्वकर्मतो विमुच्यत इत्यर्थः ।। 16 ।।
4.17
एष देवो विश्वकर्मा महात्मा सदा जनानाँ हृदये संनिविष्टः ।
हृदा मनीषा मनसाऽभिक्लृप्तो य एतद्विदुरमृतास्ते भवन्ति ।। 17 ।।
B.4.17
"आ.भा. - एषदेव इत्यादि । विश्वकर्मा क्रियते इति कर्म"
विश्वंकार्यं यस्येत्यर्थः संसारकर्तेत्येतत्
। महात्मादेवः परमपुरुषः सदा जनानां हृदये हृदयप्रदेशे सन्निविष्टः सम्यक्तया स्थितोऽस्ति
अतो हृदा मनीषा बुद्ध्या मनसा च अभिक्लृप्तः सम्यग्ध्यानविषयीकृतः सन् प्रत्यक्षोभवति
ये साधका एतन्निगूढतत्वंविदुस्तेऽमृताः अमृतस्वरूपा मरणधर्मव्यापारवर्जिता
मुक्ता इत्यर्थः भवन्ति ।। 17 ।।
4.18
यदा  तमस्तन्न दिवा न रात्रिर्न सन्न चासच्छिव एव केवलः ।
तदक्षरं तत् सवितुर्वरेण्यं प्रज्ञा च तस्मात् प्रसृता पुराणी ।।18 ।।
B.4.18
"आ.भा. -  शरण्यौ वेदनीयौ च भजनीयौ हि मुक्तये । वेदवेद्यो जगद्योनिर्मन्निभोराघवोमतः"
इत्यादिरूपेणवशिष्ठसंहितायां  जगज्जननी सर्वेश्वरी श्रीसीतायाः
प्रतिपादितदिशा वेदवरेण्यशब्दोपलक्षितगायत्रीमन्त्रप्रतिपाद्यत्वमपि
पूर्वप्रक्रान्तसर्वेशस्यैवेति प्रतिपादयति - यदातम इत्यादि ।
यदातमो यस्मिन् समयेसदसत्वेनमूर्तामूर्तत्वेप्रपञ्चितं
रात्रिन्दिवविभागराहित्यतया तमोमात्रंस्थितं  सूक्ष्माचिच्चिद््द्वयेनावां विशिष्टौ
प्रलये किल । सृष्टावावां विशिष्टौ तु स्थूलाचिच्चिद््द्वयेन हि  इत्यागमोक्तेऽत्र
तमः शब्दप्राग्वर्णितमायापदबोधकोऽवसेयः प्रलयकालेऽपिस्थायित्वात् तस्याः तत् तदातस्मिन्
काले प्रणष्टे स्थावरजङ्गमे ब्रह्मादिषु परब्रह्मणि श्रीरामे प्रलीनेष्वित्यर्थः । न
दिवा न रात्रिर्नसन् नचासनित्यादिपदप्रयुक्तव्यवहारो भवति परञ्च तदा केवलः शिव एव सर्वदा
संकुचित ज्ञानमहिमा कल्याणगुणगणगुम्फितः सर्वशरण्यः सर्वेश्वरो जगद्योनिश्री राम एवास्ते
तच्चाक्षरं क्षरणगुणधर्मरहितं सदैकरूपंस्वभावञ्चेच्येतत् । तदेव
च सवितुः  सर्वान्तर्यामित्वेनसवितृमण्डलमध्यवर्त्तित्वात्सूर्यब्रह्मादिसर्वदेवानां
वरेण्यं वरणीयं समुपासनीयं भजनीयञ्चेत्यर्थः । तस्मात्पूर्वप्रपञ्चितपरेशादेवसंकुचितज्ञानवतां
प्रजानां सृष्टिकाले पुराणीं प्रज्ञा नित्यं ज्ञानमनादीत्येतत् धर्मभूतज्ञानस्य नित्यत्वावगमात्
न विज्ञातुर्विज्ञातेविपरिलोपो विद्यते अविनाशी वा अरे अयमात्मा अनुच्छित्तिधर्मा
इत्यादिश्रुत्युक्तेः
। गायत्रीमन्त्रपठित धियोयोनः प्रचोदयात् इत्यंशप्रतिपादनपरत्वेन   नेयमत्रत्य प्रज्ञा
च तस्मादितिपदम् यतः श्रीरामस्यैव सर्वप्रेरकत्वात् । प्रसृता ।
सपारम्पर्येणाऽवच्छिन्नाचार्यगत्या
प्रसरणमवाप्तेत्यर्थः । यो ब्रह्माणं विदधाति पूर्वं यो वै वेदांश्च प्रहिणोति तस्मै
सृष्ट्यादौ च सिसृक्षुः श्रीरामोविधिं विधाय हि । सृष्टये प्रेषयामास वेदं ज्ञानमहानिधिम्
इति श्रुतिस्मृत्युक्तेः ।। 18 ।।
4.19
नैनमूर्ध्वं न तिर्यञ्चं न मध्ये परिजग्रभत् ।
न तस्य प्रतिमा अस्ति यस्य नाम महद््यशः ।। 19 ।।
B.4.19
"आ.भा. - ब्रह्मणोगुणतः स्वरूपतश्चापरिच्छेद्यत्वं प्रतिपादयति   - नैनमूर्ध्वमित्यादि"
।  एनं सर्वव्यापकपरमात्मानं नोर्ध्वमूर्ध्वत्वेनस्थाण्वादितयावर्तमानं न तिर्यञ्चं
तिर्यग्त्वेन पश्वादिरूपत्वेनवर्तमानं न मध्ये मनुष्यादिस्वरूपेणोभयविलक्षणस्वरूपेणवर्तमानमपि
कश्चिज्जनः परिजग्रभत् याथाताथ्येन न समन्वग्रहीत् सर्वव्यापकत्वेऽपि ब्रह्मस्वरूपं
सम्यग्रपेण ज्ञातुमक्षम इत्यर्थः । परेशकृपाकठाक्षराहित्यात्तदनुग्रहेतु तत्स्वरूपं
तत्त्वतोऽनुभविष्यत्येव  नायमात्मा प्रवचनेन लभ्यो न मेधया न बहुधाश्रुतेन । यमेवैष
वृणुते  तेन लभ्यस्तस्यैष आत्मा विवृणुते तनुंस्वाम्  इतिश्रुत्युक्तेः
. ब्रह्मणोविभुत्वादूर्ध्वप्रदेशब्रह्मेन्द्रलोकादिषु
विद्यमानात्तत्तदधिठातृदेवविशेषा  अपि तत्त्वतो ज्ञातुमक्षमा इति वा
योज्यं तेषां जीवकोटिनिविष्टत्वेनाल्पज्ञतया
प्रसिद्धेः । यस्यमहद्यशः यस्यामलं नृपसदस्सुयशोऽधुनापि गायन्त्यघघ्नमृषयोदिगिमेन्द्रपट्टम्
। तंनाकपालवसुपालकिरीटजुष्टं पादाम्बुजं रघुपतेः शरणं प्रपद्ये
इत्यादिरूपेणपरमाचार्यश्रीव्यासादिभिः
समुपवर्णितनामाति प्रसिद्धमस्तित्रिजगत्यां तस्य प्रतिमा तादृशपुरुषस्योपमानास्ति
सर्वातिशायित्वात्तस्य
नेदं यशोरघुपतेः सुरयाञ्चयात्तलीलातनोरधिकसाम्यविमुक्तधाम्नः । रक्षोवधो जलधिबन्धनमस्रपूगैः
किं तस्य शत्रुहनने कपयः सहायाः  इतिबादरायणोक्तेः ।। 19 ।।
4.20
न संदृशे तिष्ठति रूपमस्य न चक्षुषा पश्यति कश्चनैनम् ।
हृदा हृदिस्थं मनसा य एनमेवं विदुरमृतास्ते भवन्ति ।। 20 ।।
B.4.20
"आ.भा. - अधुना परमपुरुषावबोधायसाधनमुच्यते  -  नसंदृश इत्यादि । अस्य परमपुरुषस्य रूपं"
सर्वव्यापकीभूतमन्तर्यामिस्वरूपमप्राकृतदिव्यविग्रह इत्यर्थः । संदृशे दृष्टिपथे न तिष्ठति
दर्शनगोचरतांनायातीत्यर्थः । ततोहेतोः कश्चनैनं चक्षुषा नपश्यति चक्षुषः प्राकृतत्वेन
कश्चिदपि देवमनुष्यगन्धर्वमनुष्यो वा तादृशेन परेशंद्रष्टुं
नाक्षमस्तस्यान्तर्यामिस्वरूपस्य सर्वव्यापकत्वाद्विग्रहस्य च प्राकृतत्वात्
। प्राकृतमिन्द्रियजातमप्राकृतग्रहणाऽसमर्थमित्यर्थः।
चक्षुषादिदर्शनसाधननिषेधात्  किं परमात्मदर्शनसाधनमिति शङ्कायामाह -  हृदेति हृत्पदमत्र
हृदयस्थाया बुद्धेर्लक्षकं तथा च भक्तिरूपापन्नाया हृदयस्थयाबुद्ध्या तथा मनसा निर्मलस्वान्तेन
स्वनियन्त्रकभक्तिरूपापन्नबुद्धिकृतसंस्कारेण चेतसेत्यर्थः   मनसा तु विशुद्धेन मनसैवेदमाप्तव्यम्
इत्यादिश्रुतेः । ये समुपासकाः एनं स्वोपास्यभूतं सर्वेशं श्रीरामं हृदिस्थमन्तर्यामितया
स्वहृदये समवस्थितमित्येवंरूपेण विदुः - साक्षादनुभवन्ति ते तादृशाः समुपासका अमृता
भवन्ति - पुनरावृत्तिविवर्जितश्रीरामसायुज्यमाप्नुवन्तीत्यर्थः ।। 20 ।।
4.21
अजात इत्येवं कश्चिद््भीरुः प्रपद्यते ।
रुद्र यत्ते दक्षिणं मुखं तेन मां  पाहि नित्यम् ।। 21 ।।
B.4.21
"आ.भा.- पूर्वोक्तरीत्यापरब्रह्मस्वरूपं तत्प्राप्त्युपायञ्चोपवर्ण्यपरस्वरूपध्यानस्य"
- मोक्षोपायत्वावगमात्तद््ध्यानं कुर्वनभीष्टमर्थयते - अजात इत्येवमित्यादि । रुद्र
?  सर्वसंसाररुग्द्रावकत्वाद्रुद्ररूप हे सर्वेश श्रीराम ?   ऋतधामावसुः पूर्वं वसूनां
च प्रजापतिः । त्रयाणामपिलोकानामादिकर्तास्वयं प्रभुः । रुद्राणामष्टो रुद्रः साध्यानामपि
पञ्चमः । अश्विनौ  चापि कर्णौते सूर्याचन्द्रमसौदृशौ । अन्ते चादौ च मध्ये च दृश्यसे
च परंतपः । इत्यादि रूपेणमहर्षि श्रीवाल्मीकिनिर्वचनात्सर्वसर्गस्थित्यन्तकृत्वं श्रीरामस्यैवेति
रुद्रत्वं तस्य । त्वमजातः इतरदेवजीवादिवज्जननलक्षणसंहारादिहीन इत्येवं मत्वा कश्चिन्मादृशः
संसारानलसंतप्त स्वकर्मपारिपाकरूपजन्ममरणक्लेशभीरुः -
अहं ते यद्् दक्षिणं कल्याणप्रदसर्वाभयस्वरूपं
मुखम्  विकचपद्मदलायववीक्षणं विधिभवादिमनोहरसुस्मितम् ।
जनकजादृगपाङ्गसमीक्षितं प्रणतसत्समनुग्रहकारिणम्
मुनिमनः  सुमधुव्रतचुम्बितस्फुटलसन्मकरन्दपदाम्बुजम् ।
बलवदद्भुतदिव्यधनुः शरामहितजानुविलम्बिमहाभुजम्
।। परार्ध्यहाराङ्गदचारुनूपुरं सुपद्मकिञ्जल्कपिशङ्गवाससम् । लसद््घनश्यामतनुं गुणाकरं
कृपार्णवं सद््धृदयाम्बु जासनम् ।। प्रसन्नलावण्यसुभृन्मुखाम्बुजं जगच्छरण्यं शरणं नरोत्तमम्
शरणं प्रपद्यते उक्तविशेषणविशिष्टं त्वां प्रपद्ये समाश्रयामीत्यर्थः
। छान्दसत्वात्पुरुषव्यत्ययः
। तेन च मत्कृतप्रपदनेन भवदभिध्यानेनेति यावत् मां नित्यं पाहि सकृदेवप्रपन्नाय तवास्मीति
च याचने ।अभयं सर्वभूतेभ्यो ददाम्येतद््व्रतं मम सत्यसन्धः प्रतिश्रुत्य प्रपन्नायाभयं
स्वयम् । निवर्तयेद्भये नैनं श्रीरामः श्रितवत्सलः इत्यादिकं स्वविरुदंस्मरन्नपास्तसंसारं
कुरु सर्वाभयप्रदं श्रीसाकेतं प्रदाय मां स्वकिंकरं कुर्विति सानुनयप्रार्थना ।। 21 ।।
4.22
मा नस्तोके मा न आयुषि मा नो गोषु मा नो अश्वेषु रीरिषः ।
वीरान्मा नो रुद्र भामितो वधीर्हविष्मन्तः  सदसि त्वा हवामहे ।। 22 ।।
।। इति श्वेताश्वतरोपनिषदि चतुर्थोऽध्यायः ।।
B.4.22
"आ.भा. - परपुरुषप्रपत्तिनिष्पत्तये स्वपरिजनान्नपेक्षमाणस्य  जनस्य काम्यकर्मत्वेन"
समाराध्योऽपि सैवेति बोधयति  मानस्तोके इत्यादि । रुद्र ? हे संसाररुग्द्रावक ?  सर्वसंहार
केत्यर्थो वा कालः कलयतामहमितिस्मृत्युक्तेः । त्वदुपासका वयं
हविष्मन्तस्त्वत्पूजोपकरणभूतगन्धाक्षतपुरोडाशादिभिः
संयुक्ताः सन्तः सदमित् सर्वदैव त्वा त्वां स्वरक्षायै हवामहे समाराधयामः संप्रार्थयामः
इत्येतत् । अतस्त्वमस्मद्विरुद्धाचरणेनजीवलक्ष्यभूतत्वत्प्रपदनरूप
-  परमधर्मत्यागजनिताघेनेतियावत्
भामितो मदाज्ञापरिपन्थीति कुपितस्सन् मानस्तोके पुत्रे तनये पौत्रे मानःअयुषि  गोषु
मानः मानः अश्वेषु वा रीरिषः न्यूनतां मा सम्पादय ऐहिकसाधनतयापत्यपुत्रायुगोऽश्वप्रभृतीन्
माहिंसीरित्यर्थः । रिषधातोहिंसार्थकत्वात् । तथैव नो वीरान् सुवीर्यसम्पन्नान् जनान्
मोक्षसाधनीभूतान् ज्ञानवैराग्यादीन् वा मा वधीः हिंसां मा
विधेहीत्यर्थः । साधनवैकल्येसाधनानुपपत्तये
तेषां माहिंसीरिति प्रार्थना ।। 22 ।।
अथ पञ्चमोऽध्यायः ।।
5.1
द्वे अक्षरे ब्रह्मपरे त्वनन्ते विद्याविद्ये निहिते यत्र गूढे ।
क्षरं त्वविद्या ह्यमृतं तु विद्या विद्याविद्ये ईशते यस्तु सोऽन्यः ।। 1 ।।
B.5.1
"आ.भा. - चिदचिच्छरीरकब्रह्मणो माहात्म्यनिर्वचनपूर्वकतच्छेषतया-"
वगम्यमानजीवस्य तद्वैलक्षण्याणुत्वादिकं
निरूपयितुमवतारयतिपञ्चमोऽध्यायः द्वे अक्षरे इत्यादि । ब्रह्मपरेब्रह्माराधनस्वरूपेऽनन्ते
नित्यानित्यपरिणामत्वेना-  संख्यातीतव्यक्तिस्वरूपे क्षराऽमृतरूपशब्दशब्दित इत्येतत्
। विद्याविद्ये विद्यात्वेन प्रपञ्चितज्ञानकर्मपरे द्वे यत्राक्षरे प्रत्यगात्मनि गूढे
निहिते सामान्यतो दुर्मोचतयासमवलग्ने सुसंश्लिष्ट इत्येतत् . एतादृशोऽन्यः पुरुषऽस्ति
। अत्रक्षरं विनाशशीलोजडवर्गस्तु अविद्याशब्दशब्दितोभवति अमृतमविनाशिवर्गस्तुविद्यापदाभिहितं
भवति सोऽप्यन्य एव यस्त्वाभ्यां सर्वदासमाराध्यमानः
समाराधितस्तत्तदनुरूपफलप्रदायकश्चविद्याविद्ये ईशते
पूर्वोक्तमनुशासति सोऽन्यः सर्वनियन्तेत्यर्थः
। सर्वस्येशान  इतिश्रुतेः ।। 1 ।।
5.2
यो योनिं योनिमधितिष्ठत्येको विश्वानि रूपाणि योनीश्च सर्वाः ।
ऋृषिं प्रसूतं कपिलं यस्तमग्रे ज्ञानैर्बिभर्ति जायमानं च पश्येत् ।। 2 ।।
B.5.2
"आ.भा. - मतविशेषे ब्रह्मरूपेणाशङ््क्यमान कपिलादितोऽप्यन्योऽयं परेशस्ततश्च कुतस्तरां"
तस्यसामान्यजीवैक्यमिति बुबोधयिषया द्वितीयंमन्त्रमवतारयति यो योनिं योनिमित्मादि ।
यः एकः एवसन् योनिं योनिं समष्टिव्यष्टिरूपेणप्रतियोनिं प्रतिशरीरमितियावत् विश्वानिरूपाणि
जडचेतनतयाविभक्तसमस्तभूतवर्गेषु सर्वाः योनींश्च समस्तकारणवर्गेषु च सर्वतोभावेनाधितिष्ठति
सर्वंसंव्याप्यावतिष्ठति सर्वचराचररूपत्वेनाऽस्ते इत्येतत् ।
योह्यग्रेसर्गादिकालेप्रसूतंस्वसत्सकल्पेन
समुत्पन्नं कपिलमृषिंहिरण्यगर्भं ज्ञानैः सर्वप्रकारकतत्त्वादिभिर्बिभर्तिसंपुष्टं करोतीत्यर्थः
यो ब्रह्माणं  विदधाति पूर्वं योवै वेदांश्च  प्रहिणोति तस्मै  इतिश्रुतेः ।  येन
च तं जायमानं सर्वप्रथमसमुत्पद्यमानं ब्रह्माणं पश्येदैक्षत सानुग्रहमपश्यत् सोऽस्मादन्यः
परपुरुष इति पूर्वेण सम्वन्धः ।। 2 ।।
5.3
एकैकं जालं बहुधा विकुर्वन्नस्मिन् क्षेत्रे संहरत्येष देवः ।
भूयस्सृष्ट्वा पतयस्तथेशः सर्वाधिपत्यं कुरुते महात्मा ।। 3।।
B.5.3
"आ.भा. -पूर्वप्रपञ्चितसर्वेशितुरनन्तब्रह्मकल्पकारकत्वाच्चतुर्मुखाद्यन्यदेवा"
तिशायित्वमाहात्म्यंप्रतिपादयति
-  एकैकं जालमित्यादि । एषः सर्वातिशायिप्रत्यक्षतोऽनुभूयमानो देवः  सर्वेश्वरोऽस्मिन्
क्षेत्रे प्रकृतिरूपेऽस्मिन् प्रपञ्चे सर्गसमये एकैकं जालं
पृथक््पृथक््तया बुद्ध्यादिभूतकार्यवर्गं
जालवदाबद्धकं बहुधा नानाप्रकारेण विकुर्वन् यथातथ्येनावश्यकतानुसारं संविभक्तयन् पुनः
प्रलयकालेतस्मिन्नेव स्वप्रकृतिभूते क्षेत्रेसंहरतिप्रकृतिस्थत्वेनावासयति
स्वस्मिन्नेवाऽवि भक्तनामरूपगुणतां प्रापयतीत्यर्थः ।
असौमहामहिमशालीमहात्माऽचिन्त्यशक्तिकेशो
भूयः सर्गादिकालेकल्पान्तरेऽपि तथैव पूर्वसृष्टिमनुसृत्यैव
पतयः सृष्ट्वा प्रजापत्याद्युपलक्षणलक्षितप्रपञ्चं
सृष्ट्वा । समस्तलोकपालादिकान् समुत्पाद्येत्येतत् । तदाह स्मृतिः  सर्वभूतानि कौन्तेय
प्रकृतिं यान्तिमामिकाम् । कल्पक्षये पुनस्तानि कल्पादौ
विसृजाम्यहम्  सर्वभूतानि द्विपरार्धकालरूपब्रह्मण
आयुः कल्पस्तस्यक्षये मामिकां मच्छरीररूपां प्रकृतिमविभक्तनामरूपां तमः शब्दाभिधेयांयान्ति
तत्संकल्पाधीनत्वात् तेषां ते मत्संकल्पान्मत्प्रकृतिमाविशन्तीत्यर्थः . कल्पस्यादौ
पुनस्तानि सत्यसङ्कल्पोऽहं मनसैव जगत्सृष्टिं संहारञ्चकरोतियः  यतो वा इमानि भूतानि
जायन्ते येन जातानि जीवन्ति यत्प्रयन्तेऽभिसंविशन्ति  इत्युक्तदिशाविसृजामीतिभावः ।
सूक्ष्माचिच्चिद््द्वयेनावांविशिष्टौ प्रलये किल ।
सृष्टावावां विशिष्टौ तु स्थूलचिच्चिद््द्वयेन
हि  जगत्सृष्ट्यादयो लीला ममेव राघवस्य च  इत्याद्यागमोक्तेः । सर्वाधिपत्यं कुरुते
निगूढतया सर्वदासर्वेषां सन्नियन्तृकत्वरूपेणाऽऽस्ते । एतादृशाद्भुत शक्तिकोऽन्यः
परेशश्चतुर्मुखाद्यतिशयितमाहात्म्यकमितिभावः ।। 3 ।।
5.4
सर्वा दिश ऊर्ध्वमधश्च तिर्यक् प्रकाशयन् भ्राजते यन्न््वनड््वान् ।
एवं स देवो भगवान् वरेण्यो योनिस्वभावान् अधितिष्ठत्येकः ।। 4 ।।
B.5.4
"आ.भा. - सर्वेश्वरस्यैकत्वेनसर्वेषु कथं युगपत्संस्थानत्वमुपपद्यते"
इति जिज्ञासाशान्त्यर्थमाह
सर्वादिश इत्यादि ।  अनड््वानसिचक्रपरिवर्तनरूपेण प्रयुक्तवत्
कालचक्रपरिवर्तनहेतुत्वानड््वान्
रूपेणरूपितसूर्यो यदुयथैकाक्येव सर्वादिशः ऊर्ध्वमधस्तिर्यक् च सामस्त्येनप्रकाशयन्
समुद्दीपयन् भ्राजते देदीप्यमानो भवति । एवमेव सः सर्वेश्वरो
भगवान् ज्ञानशक्तिबलैश्वर्यवीर्यतेजांसि
षड््गुणाः । भगत्वेनेरिताः सन्ति श्रीरामे भगवान् स तत् ।
श्रीरामे भगवच्छब्दोमुख्यवृत्त्या
प्रवर्तते । गौण एव स चान्यत्र षड््विधैश्वर्यलेशतः इत्यादिरूपेणाचार्यचरणविवृतो भगवान्
वरेण्यो देवः सर्वजीवैर्मुक्तये सर्वदैववरणीयोभजनीयश्चैक एव योनिस्वभावान्नधितिष्ठति
स्वसत्यसंकल्पोपार्जितसर्वयोनिष्वधिष्ठातृर्त्वेनाधिपत्यं करोतीत्यर्थः ।। 4 ।।
5.5
यच्च स्वभावं पचति विश्वयोनिः पाच्याँश्च सर्वान् परिणामयेत् यः ।
सर्वमेतद्विश्वमधितिष्ठत्येको गुणाँश्च सर्वान् विनियोजयेत् य ः ।। 5।।
B.5.5
"आ.भा. - कालः स्वभावोनियतिरित्यादीनामेतदधीनत्वमाह यच्चस्वभावमित्यादि ।"
यद्विश्वयोनिर्योजलादिभूतवर्गाणां सर्वेषांपरमकारणमा स्तेऽत्रछान्दशत्वाल्लिङ्गव्यत्ययः
स्वभावञ्चोष्णानुष्णादितत्तद्गुणादींश्च पचति स्वस्वभाविकसंकल्परूपपाकेनसमवर्त्तयति
यश्चसर्वानखिलान् परिणामयोग्यान् पाच्यान् पदार्थान् परिण्मयेत् तत्तदाकारेण यथायथं
परिवर्तयतीत्यर्थः । यः एकः सर्वान् गुणान् विनियोजयेत् सत्वादिगुणान्नन्यवर्गेषु यथायथं
संयोगयतीत्येतत् ।
एतच्च सर्वं सर्वैः प्रत्यक्षेणानुभूयमानं विश्वमधितिष्ठतिसर्वमपिजडचेतन वर्गजातमधिष्ठाय
समनुशासति स एव सर्वाराध्यपरपुरुषः सैवोपासनीयोमुक्ति कामैर्नान्यः शरण्यौ  वेदनीयौ
च भजनीयौहि मुक्तये  इत्यागमोक्तेः ।। 6 ।।
5.6
तद्् वेदह्यगुपनिषत्सु गूढं  तद् ब्रह्मा वेदते ब्रह्म योनिम् ।
ये पूर्वं देवा ऋषयश्च तद्विदुस्ते तन्मया अमृता वै बभूवुः ।। 6 ।।
B.5.6
"आ.भा. - कालः स्वभावोनियतिरित्यादीनामेतदधीनत्वमाह"
यच्चस्वभावमित्यादि ।
यद्विश्वयोनिर्योजलादिभूतवर्गाणां सर्वेषांपरमकारणमा
स्तेऽत्रछान्दशत्वाल्लिङ्गव्यत्ययः
स्वभावञ्चोष्णानुष्णादितत्तद्गुणादींश्च पचति स्वस्वभाविकसंकल्परूपपाकेनसमवर्त्तयति
यश्चसर्वानखिलान् परिणामयोग्यान् पाच्यान् पदार्थान् परिण्मयेत् तत्तदाकारेण यथायथं
परिवर्तयतीत्यर्थः । यः एकः सर्वान् गुणान् विनियोजयेत् सत्वादिगुणान्नन्यवर्गेषु यथायथं
संयोगयतीत्येतत् । एतच्च सर्वं सर्वैः प्रत्यक्षेणानुभूयमानं
विश्वमधितिष्ठतिसर्वमपिजडचेतन
वर्गजातमधिष्ठाय समनुशासति स एव सर्वाराध्यपरपुरुषः सैवोपासनीयोमुक्ति कामैर्नान्यः
शरण्यौ  वेदनीयौ च भजनीयौहि मुक्तये  इत्यागमोक्तेः ।। 6 ।।
5.7
गुणान्वयो यः फलकर्मकर्ता कृतस्य  तस्यैव स चोपभोक्ता ।
स विश्वरूपस्त्रिगुणस्त्रिवर्त्मा प्राणाधिपः संचरति स्वकर्मभिः ।। 7 ।।
B.5.7
"आ.भा. - पूर्वप्रकरणेसर्वाराध्यपरेशरूपंतद््ज्ञानस्य"
मोक्षसाधनत्वञ्चोपवर्णितम् । तत्राहमस्मीत्यादिरूपेण
देवैः ऋषिभिश्चविधीयमानमुपासनं जीवब्रह्माद्वैतपरं
भवेदित्यासंकास्पदमाकलय्यात्यन्ताणोर्जीवस्यमहता
ब्रह्मणा ऐक्यायोगंतत्रोपासनायां शेषशेषित्वेनशरीरात्मभावापन्नविशिष्टैक्यपरकत्वमेवेति
वोधयितुञ्च जीवाणुत्वस्वरूपं वर्णयति - गुणान्वय इत्यादि । यो जीवोगुणान्वयः
सत्वरजस्तमोभेदविभिन्नानां
गुणानामन्वयस्तत्राबद्ध इत्येतत् । सत्त्वादिगुणसंबद्धं सद्् यद्् यद्् भोगफलसाधनरूपं
कर्म तत् करोति भुङ््क्ते  चेत्यर्थः । तदाहुर्जगद्गुरवः श्रीपूर्णानन्दाचार्यचरणाः
श्रीबोधायनमतादर्शे -  ज्ञातेति कथनाज्जीवे कर्तृत्त्वमपि   सिद्ध्यति । सामानाधिकरण्येन
ज्ञानकर्तृत्त्वयोस्ततः । चेतनोऽहं करोमीति प्रतीतिरुपपद्यते । कर्तृत्वमात्मनो धर्मो
भोक्ताभोग्यमितिश्रुतेः ।  चेतनस्यात्रकर्तृत्वं भोक्तृत्वेहि
प्रयोजकम्। अन्यः करोतिभुंक्तेऽन्यः
कथञ्चिन्नोपपद्यते । प्राज्ञैश्चकर्मकर्त्तुर्हि सम्मतं कर्मणः
फलम् । आत्मेन्द्रियमनोयुक्तंभोक्तेत्याहुर्मनीषिणः । इति श्रुतिप्रमाणत्वात् कर्तृत्वं
नात्मनो ननु । किन्त्वन्तःकरणस्थं तदध्यस्तमात्मनीति नु । मैवं प्रतीयते चात्र कर्तृता
मनसो न यत् । किन्तूपकरत्वंवैभोक्तृत्वे चात्मनो मतम् । अन्यथा चेन्द्रियादेश्चकर्तृत्वं
संभवेत्खलु । कर्तृत्वमात्मनस्तस्मान्नैषा श्रुतिर्निषेधति । कर्त्ताशास्त्रार्थवत्त्वाद्
वै व्यासेनसूत्रितं ततः। ततश्चाहं करोमीति प्रतीतिरुपपद्यते । यद्यात्मनो न कर्तृत्वं
शास्त्राणां व्यर्थताभवेत्् । हन्ताचेन्मन्यतेहन्तुं हतश्चेन्मन्यते हतम् । उभौतौ न
विजानीतोनायं हन्ति न हन्यते । नन्वेवं प्रतिसिद्धाचह्यात्मनो हन्तृताश्रुतौ ।
इतिचेन्नात्मनित्यत्वाद्  हन्तृता
वर्जिता यतः । प्रकृतेः क्रियमाणानिगुणैः कर्माणि सर्वशः । अहङ्कारविमूढात्मा कर्त्ताहमिति
मन्यते । इत्वेवं ननु गीतायां निषिद्धा कर्त्तृतात्मनः । उदीरितश्चगीतायामुत्तरत्रायमाशयः
। न स्वरूपप्रयुक्तंहि गुणसंसर्गतो यतः । मैवं जीवस्य कर्तृत्वं संसारिकप्रवृत्तिषु
। पञ्चैचतानिमहावाहो कारणानिनिबोध मे । अधिष्ठानं तथा कर्त्ता करणं च पृथक् विधम् ।
विविधाश्च पृथक््चेष्टादैवं चैवात्रपञ्चमम्  शरीरवाङ्मनोभिर्यत् कर्मप्रारभते नरः ।
न्याय्यं वा विपरीतं वा पञ्चैते तस्यहेतवः । तत्रैवं सति कर्त्तारमात्मानं केवलं तु
यः । पश्यत्यकृतबुद्धित्वान्न स पश्यति दुर्मति ।  प्रश्नोपनिषदि कर्त्ता स्पष्टं जीवः
समीरितः । ग्रहणस्यविहारस्य चात्मनः कथनाच्छ्रुतौ आत्मनश्चैवकर्तृत्वंबादरायणसम्मतम्
। विज्ञानं यज्ञं तनुते कर्माणि तनुतेऽपि च । तैत्तरीयेऽपि चेत्येवं कर्तृत्वमात्मनः
श्रुतम्  बुद्धेरेवहि कर्तृत्वं सांख्यास्तु प्रवदन्ति हि ।
सम्भवेच्चतथात्वे तु बद्धेरेवहिभोक्तृता
। कर्तृत्वे च मते बुद्धेः समाधिश्च भवेन्न हि ।
आत्मनः कर्त्तृतातस्मात्सिद्धान्तेस्वीकृताखलु
। तक्षावत् स्वेच्छयाचात्मा करोति नकरोतिच जडबुद्धेस्तु कर्तृत्वे व्यवस्थैषानसम्भवेत्
। स्वायत्तं राघवायत्तं वा कर्तृत्वं किमात्मनः ।
जीवस्य भोक्तृता तस्मात् पक्षश्चाद्योमनोहरः
। विधिनिषेधशास्त्राणां वैयर्थ्यं चान्यथाभवेत् पिप्पलंस्वादुचात्तीति जीवस्य भोक्तृता
श्रुतौ। इति चेन्न यतो जीवेराघवाधीन कृर्त्तृता । अन्तः प्रविष्टःशास्ते ति श्रुतौरामोहि
शासकः। विधिनिषेधशास्त्राणां वैयर्थ्यं हि तथा ननु मैवं
जीवस्य यत्नं यद्वीक्ष्य स्वानुमतिं
खलु । रामो दत्ते ततो जीवोयोग्यो विधिनिषेधयोः तथा प्रवर्त्तते चाथ फलदाने तु चात्मनः।
वैषम्यं चाथनैर्घृण्यं मन्येते राघवे न तु । अवोचद्भगवांश्चैवंगीतायां स्वयमेवहि । तेषां
सततयुक्तानां भजतां प्रीतिपूर्वकम् । ददामि बुद्धियोगं तं येनमामुपयान्ति ते । तानहं
द्विषतः क्रूरान् संसारेषु नराधमान् ।
क्षिपाम्यजस्त्रमशुभानासुरीष्वेवयोनिषु । ( भ.गी.10-10)
एष एव साधुकर्मेत्यादिश्रुति प्रमाणतः । अखिलं चात्मकर्तृत्वं रामाधीनं हि मन्यते ।
कर्तृत्वं राघवाधीनं निर्दोषं श्रुतिसम्मतम् । विशिष्टाद्वैतसिद्धान्ते जीवस्य मन्यते
ततः  (967-999) इति ।
"तथैव श्रौतप्रमेयचन्द्रिकाकाराः ईशाधिनोहि जीवात्मा लोक कर्म करोति  तत् । ईशदत्तं"
फलं भुड््क्ते  जीवः स्वकृतकर्मणः कर्त्ताशास्वार्थवत्त्वात्
इतिसूत्रवृत्तौ जगदगुरुश्रीदेवानन्दाचार्यचरण
अपि आत्मा कर्त्ता नतु  प्रकृतिः ज्योतिष्टोमेन
स्वर्गकामोयजेत  इत्वादिशास्वाणामप्रवृत्तस्व
पुरुषस्य प्रवर्त्तकबोधोत्पादनद्वारा
प्रवृत्त्युत्पाद नासम्भवाच्छास्ववैफल्यमनिवार्यमेवेति
(श्रीबोधायनवृत्तिसारः 2-3-4)  इच्याहुरतः सः फलकर्मकर्ता फलोद्देश्यपूर्वककर्मसम्पादकः
स एव त तस्यैव शुभाशुभात्मकस्वकृतस्यैव कर्मफलस्योपभोक्तो भोगकर्तापीति  शेषः । उक्तरूपेण
रूपितो विश्वरूपः स्थावरजङ्गमादिभेदभिन्नस्विगुणः
कामक्रोधलोख्वगुणत्रववुक्तः प्राणाधिपः
प्राणानमधिपः आश्रवस्थानं तत्सहत्तारितः
सत्रित्वेतत् सः स्वकर्मभिः स्वप्रवर्तितकर्मपाशसंबद््धः
सन् सञ्चरतितत्तत्फलभोगकाले तत््तधोनिषु  वित्तरतीत्यर्थः ।। 7 ।।
तथैव श्रौतप्रमेयचन्द्रिकाकारः ..... .......
5.8
अङ्गुष्ठमात्रो रवितुल्यरूपः सङ्कल्पाहङ्कारसमन्वितो यः ।
बुद्धेर्गुणेनात्मगुणेन चैव आराग्रमात्रो ह्यवरोऽपि दृष्टः ।। 8 ।।
B.5.8
"आ.भा. - पूर्वमन्त्रोदितजीवस्वरूपमेव प्रपञ्चयति -"
अङ्गुष्ठमात्र इत्यादि । योऽङ्गुष्ठमात्रः
अङ््गुष्ठमात्रपुरुषं निश्चकर्षयमोबलान्  इत्युक्त्यातत्परिमाणवान् रवितुल्यरूपः स्वप्रकाशरूपो
बुद्धेर्गुणेनान्तःकरणस्य सत्वादिगुणेनाध्यवसायात्मके नात्मधर्मभूतेन संकल्पाहङ्कारसमन्वितः
आढ्योऽभिजनवानस्मि  इत्यादिरूपेणतत्तत्कार्येतत्तत्कार्यानुकूल्येन
युक्तः सन्नात्मगुणेनात्मवत् स्वप्रकाशस्वरूपश्चैवाराग्रमात्रश्चर्मसूच्यग्रभागपरिमाणवान्
ततोऽप्यवरः सूक्ष्मपरिमाणवान् जीवः
शास्त्रेषु तद्ज्ञैर्दृष्टः प्रत्यक्षसमानाकारतयानुभूत इति ।। 8 ।।
5.9
वालाग्रशतभागस्य शतधा कल्पितस्य च ।
भागो जीवः स विज्ञेयः स चानन्त्याय कल्पते ।। 9 ।।
B.5.9
"आ.भा. - प्रस्तुतोऽयंजीवात्माऽत्यन्ताणुरितिस्वमतमाह -"
वालाग्रेत्यादि । वालाग्रशतभागस्य
तस्यापि शतधाकल्पितस्याग्रभागशतांशतांशिरूपपरिमाणस्येति यावत्
यद्् भागोभवति स एव जीवोविज्ञेयस्तादृशपरिमाणयुक्तो
जीवोज्ञातव्य इत्यर्थः ।
उपदर्शितपरिमाणयुक्तश्चजीवोऽत्यन्ताणुत्वेऽपिमोक्षसमयेविभुत्वरूपाऽनन्त्याय
कल्पते स्वधर्मभूतज्ञानविकासेनानन्तत्वासीमत्वापरिच्छिन्नत्वञ्चाधिगच्छतीत्यर्थः । एतेन
जीवस्यनियतपरिमाणत्वं मध्यमपरिमाणत्वं वा तिरस्कृत्याणुपरिमाणवत्वमेव
संस्थापितं श्रुत्याऽत्रैवसर्वशास्त्रसङ्गतेरितिदिक् ।। 9 ।।
5.10
नैव स्त्रीन पुमानेष न चैवायं नपुंसकः ।
यद्यच्छरीरमादत्ते तेनतेन स युज्यते ।। 10 ।।
B.5.10
"आ.भा.- पूर्वप्रतिपादितस्य जीवात्मनो लोके सामान्यतः स्त्रीत्वादिलिङ्गत्रये"
प्रसिद्धत्वात्तस्य च सावयवत्वेनानुभूयमानत्वात्कथं
तस्यात्यन्ताणुत्वमिति शङ्कामपनोदनायप्राह
नैवस्त्रीत्यादि । एषोजीवात्मा वस्तुतो न स्त्री न पुमान् न चैवायं नपुंसकादिकं यद््
यद्् भोगायतभूतंशरीरमादत्ते स्वीकरोति स तदा तेन तेन तत्तद्रपेणेति यावत् युज्यते
स्वकर्मफलोपभोगसमवेततदाकारत्वेन तत्र तत्र युक्तो
भवति नतुतस्य स्वाभाविकत्वंतत्त्वमित्यर्थः
। विकारञ्चरामोदयाब्धिस्तथात्वे दयाशून्यतांं
पक्षपातञ्चनैति । प्रकारे विकारस्तथाचित्रसृष्टौ
च हेतुर्यतः प्राणिनां प्राच्यकर्म  इत्याचार्योक्तदिशा जीवकर्मस्वारस्यात् शरीरगतमेव
स्त्रीत्वादिकं नतु स्वात्मगतमितिदिक्् ।। 10 ।।
5.11
सङ्कल्पन - स्पर्शन - दृष्टि - होमैर्ग्रासाम्बुवृष्ट्याऽऽत्मविवृद्धजन्म ।
कर्मानुगान्यनुक्रमेण देही स्थानेषु रूपाण्यभिसम्प्रपद्यते ।। 11 ।।
B.5.11
"आ.भा.- जीवात्मनः प्रकृतशरीरप्राप्तौकारणं किमितिजिज्ञासायामाह - संकल्पनेत्यादि ।"
संकल्पनस्पर्शनदृष्टिहोमैः शास्त्रविहितपुण्यविधायक
सत्यसंकल्यपैः सरयूगङ्गाप्रभृतिपुण्यलक्षणजलवस्तुस्पशैंः
शास्त्रानुमोदितपुण्याधायकवस्तुसुदृष्टिपातैः पुण्योत्पादकशास्त्रमोदितहोमैर्यागादि
विशेषैस्त्थाग्रासाम्बुवृष्ट्या
भोजनजलपानवृष्ट्यादिभिः  आहारशुद्वौ सत्वशुद्धिः
इत्यादिश्रुत्युक्तदिशा सर्वेशसन्निवेदितविशुद्धाहारैः
दातव्यमिति यद्दानंदीयतेऽनुपकारिणे । देशे काले च पात्रे च तद्दानं सात्विकं स्मृतम्
(भ.गी.17-20) इतिस्मृत्युक्तदिशायोग्यायोग्येषु
ग्रासम्वुदानादिप्रदानं पुण्यपापहेतुर्भवतीति शास्त्रमर्यादा वृष्ट्यादेरपितथैवौवृश्चूछैदन
इतिनिष्पन्नत्वात्तस्य । अनर्थोच्छेदनमनर्थवतां
पुण्यहेतुरर्थोच्छेदनमर्थवताञ्चपापहेतुरितितात्पर्यम्
। ततश्चतत्तद््हेतुकं तत्तच्छरीरधारणमितिविवेकः ।
आत्मविवृद्धिजन्मजीवात्मनो विवृद्धिजन्मदेवमनुष्यादिप्रकृष्टयोनिषु
जन्मभवत्यतोदेहीजीवात्मा स्थानेषु  स्वकर्मसंकल्पानुगुण्येन तेषु
तेषु ब्राह्मणस्त्रीनपुंसकादियोनिषु
कर्मानुगानि स्वकर्मानुसरणशीलानि स्वसंकल्पानुगानीतियावत् रूपाणि
तत्तच्छुभाशुभसंकल्पलक्षितानिहेयोत्कृष्टादिनि
शरीराणि यं यं वापिस्मरन् भावं त्यजत्यन्ते
कलेवरम् । तं तमेवैति  कौन्तेय ?  सदा तद्भावभावित
इतिस्मृतेः अनुक्रमेण भोगानुकुल्यसंकल्पपर्यायेणाभिसम्प्रपद्यते
यावत्कर्मफलभोगभूयो भूयः संप्राप्नोतीतिशेषः ।। 11 ।।
5.12
स्थूलानि सूक्ष्माणि बहूनि चैव रूपाणि देही स्वगुणैर्वृणोति ।
क्रियागुणैरात्मगुणैश्च तैषां संयोगहेतुरपरोऽपि दृष्टः ।। 12 ।।
B.5.12
"आ.भा. - जीवात्मनोभूयोभूयोनानायोनिग्रहणेकारणान्तरमपिदर्शयति-"
स्थूलानिसूक्ष्माणीत्यादि
। देहीक्रियागुणैः स्वसंस्कारोद्भूतकर्मभिरात्मगुणैः स्वगुणैश्च
तत्तत्फलप्रयुक्तयागादिलक्षणगुणैराबद्धः
सन् स्थूलानि सूक्ष्माणि चैवबहूनि देवमनुष्य मातङ्गमशकप्रभृतीनि
रूपाणि स्वरूपाकृतिविशेषाणि
वृणोति तत् तत्फलभोगाय स्वीकरोतीति तेषां तत्र तत्र
संयोगहेतुरयमपरोऽपि दृष्टः शास्त्रेष्विति
शेषः । जीवानां स्वकृतकर्मैवतादृशात्मयोगेहेतुरितिविवेकः ।। 12 ।।
5.13
अनाद्यनन्तं कलिलस्य मध्ये विश्वस्य स्रष्टारमनेकरूपम् ।
विश्वस्यैकं परिवेष्टितारं ज्ञात्वा देवं मुच्यते सर्वपाशैः ।। 13 ।।
B.5.13
"आ.भा. - पूर्वोक्तप्रकारेणप्रत्यगात्मनः स्वरूपमभिधाय"
तत्प्राप्यस्वरूपमभिधत्ते अनाद्यनन्तमित्यादि
। कलिलस्य - स्वकार्यरूपातिविचित्रसंसारस्य मध्ये संस्थित्वाऽनाद्यनन्तमादि
मध्यावसानविवर्जितमचिन्त्यमितियावत्
। विश्वस्यस्रष्टारं
हिरण्यगर्भाद्यनेकरूपेण जगत्सृष्टिविधातारं तत्सृष्ट््वा तदेवानुप्राविशत्  इतिश्रुतेः
। अनेकरूपमनन्तानन्तस्वरूपत्वेनविश्वस्य परिवेष्टितारं
सर्वतोभावेनसमव्याप्यस्थितमेकमद्वितीयंसमाभ्यधिकविवर्जितं
देवं सर्वेश्वरं देवशब्दवाच्यं   श्रीरामं ज्ञात्वा सर्वपाशैः सांसारिकसमस्तवन्धनैर्मुच्यते
श्रीरामसायुज्यं लभते इत्यर्थः ।। 13 ।।
5.14
भावग्राह्यमनीडाख्यं भावाभावकरं शिवम् ।
कलासर्गकरं देवं येविदुस्ते जहुस्तनुम् (ते जहुस्तनुम् ) ।। 14 ।।
इति श्वेताश्वतरोपनिषदि पञ्चमोऽध्यायः ।।
B.5.14
"आ.भा. - पूर्वं ये देवा ऋषयश्च तद्विदुस्तेऽमृता बभूवुरिति"
बहुनामुपासनद्वारा सायुज्याप्तिरितिप्रपञ्चितं
तच्चैवं भूतजीवविलक्षणस्याराधनेनेत्युपसंहरन्नाह - भावग्राह्यमित्यादि । भावग्राह्यं
भावोऽत्रपरेशस्वरूपविषयिण्यतिशयिताश्रद्धा
भक्त्यपरपर्याया तेन ग्राह्यंप्राप्तुं शक्यमितियावत्
नायमात्मा प्रवचनेन लभ्यो न मेधया न बहुना श्रुतेन यमेवैष वृणुते तेन लभ्यस्तस्यैष आत्मा
विवृणुते तनुंस्वाम् इतिश्रुतेः । रामो ब्रह्मपरात्परं श्रुतिमतं भक्त्यैव निःश्रेयसम्
(श्रीबोधायनपञ्चके ज.गु. श्रीसदानन्दाचार्याः) रामस्य ब्रह्मणोऽनन्यभक्त्त्यैवमुक्तिराप्यते
(साधनदीपिकायां ज. गु.श्रीगङ्गाधराचार्याः) (घृतंजलात्तथातैलं सिकतातश्चनिःसरेद्् ।
तथापि भगवद्भक्तिं विनाभुक्तेर्न सम्भवः (योगपञ्चके ज.गु. श्रीदेवानन्दाचार्याः ) भक्त्यैव
मुक्तिदाता स स्वप्रपत्त्या तथैव च  (श्रौतप्रमेयचन्द्रिकायां ज.गु श्रीश्रियानन्दाचार्याः
)  इत्याद्याचार्यप्रवराणामुक्तेश्च । अनीडाख्यमनाधाररूपेणाऽऽख्यायमानमनिलयत्वमिति
शास्त्रप्रसिद्धमिति भावः । भावाभावकरमुत्पत्तिस्थितिसंहारप्रविधाधकं
जगत्सृष्ट्यादिसर्वलीलासम्पादकमितियावत्
शिवमशुभास्प़ष्टं सदैकरूपत्वेन कल्याणनिलयमितियावत् । कलासर्गकरं सद्विद्यनन्तकलोद्भूतस्थानं
देवं यतो वा इमानिभूतानि जायन्ते   (तै उ.भृ. 1-2) जन्माद्यस्य यतः ( ब्र. सू. 1-1-2)
जगत्सृष्ट्यादयोलीला ममेव राघवस्य च  इत्यादिरूपेण
श्रुतिस्मृत्यादिभिः प्रबोधितं सर्वेश्वरश्रीरामं
ये शास्त्रोक्तदिशा समुपासका विदुस्ते तनुं स्वकर्म भोगसाधनभूतंशरीरं जहुः । प्रकृतेर्मुक्ता
भूत्वा श्रीरामसायुज्यमवापुरित्येतत् । अध्यायसमाप्तिसूचिकाद्विरुक्तिः ।। 14 ।।
इति श्वेताश्वतरोपनिषदोभगवच्छ्रीरामानन्दाचार्यप्रणीतानन्दभाष्येपञ्चमोऽध्यायः
6.1
स्वभावमेके कवयो वदन्ति कालं तथाऽन्ये परिमुह्यमानाः ।
देवस्यैष महिमा तु लोके येनेदं भ्राम्यते ब्रह्मचक्रम् ।। 1 ।।
B.6.1
"आ.भा. - अथाध्यायपञ्चकाभिहितानर्थाननूद्य"
धर्मावहं पापनूदं भगेशं परास्य शक्तिर्विविधैव
श्रूयते स्वाभाविकी ज्ञानबलक्रियाचेत्यादिना विशिष्य
परब्रह्मणः श्रीरामस्य कल्याणगुणानभिधातुं
प्रवर्त्ततेऽयमन्तिमः षष्ठोध्यायः ः - स्वभावमिति । तत्र कालस्वभावो नियतिर्यदिच्छा
भूतानि योनिः पुरुष इति चिन्त्यम्  (श्वेताश्वतर 1।2) इति प्रथमाध्यायोक्तमर्थमनुवदन्नाह
- एक इति । एके केचन कवयोविद्वांसः । लोकायतिका इत्यर्थः । जगच्चक्रपरिवर्त्तने कारणभूतं
स्वभावं वदन्त्युदीरयन्ति । एतेन वेदबाह्यकारणवादिन उपलक्षिताः परिमुह्यमाना भगवन्मायया
मोहं प्रापिता अन्ये इतरे वैदिकाभासा इत्यर्थः । कालं जगच्चक्रपरिवर्त्तनकारणं वदन्ति
अत्र तु शब्दः पूर्वपक्षं व्यावर्त्तयति । तथा च स्वभावकालयोर्जगत्कारणत्वं निरस्यन्
सिद्धान्तयति - देवस्यैषमहिमेति । लोके देवस्य
ब्रह्मादीनां वाचकोऽयं मन्त्रोऽन्वर्थादिसंज्ञकः
। जप्तव्यो मन्त्रिणा नैनं विना देवः प्रसीदति ।
(रामपूर्वता 011) भवान् नारायणो देवः (वा.रा.यु.का. 117।14) श्रीरामचन्द्रं हरिमादिदेवं
परात्परं राममहं भजामि ।।  (सनत्कुमारसं.)इत्यादिश्रुतिस्मृतिप्रामाण्याद् देवशब्दवाच्यस्य
भगवतः श्रीरामस्यैव महिमा सङ्कल्पो येन महिम्नेदं ब्रह्मचक्रं ब्रह्माश्रितं जगच्चक्रं
प्रकृतिप्राकृतचक्रं वा भ्राम्यते ।।1।।
6.2
येनावृतं नित्यमिदँ हि  सर्वं ज्ञः कालकालो गुणी सर्वविद्यः ।
तेनेशितं कर्मविवर्तते ह पृथ्व्याप्यतेजोऽनिलखानि चिन्त्यम् ।। 2।।
B.6.2
"आ.भा.- नियतिरपि न स्वातन्त्र्येण कार्यं"
करोत्यपि तु देवप्रेरणयैवेत्याह - येनेति
। येन भगवता श्रीरामेण नित्यमिदं सर्वं चेतनाचेतनात्मकमखिलं विश्वमावृतं व्याप्तं हि
य श्रीरामोनित्यं सर्वव्यापक इत्यर्थः । यश्च ज्ञः सर्वज्ञः कालस्यापि कालः कालकालः
कालस्यापि नियन्ता प्रशस्ता गुणा सन्त्यस्येति गुणी
कारुण्याद्याश्रयणीयौपार्थककल्याणगुणगणार्णवोयः
सर्वं वेत्तीति  सर्ववित । सर्वाविद्या यस्य स सर्वविद्यो वा । ज्ञः सर्वविदित्यत्र
यः सर्वज्ञः सर्वविदितिवन्न पुनरुक्तिर्भगवतः श्रीरामस्य
सामान्यविशेषोभयविषयक ज्ञानाश्रयत्वात्
। क्रियत इति कर्म नियतिशब्दवाच्यं जीवविहितं पुण्यपापलक्षणं कर्म हतेन भगवता श्रीरामेणेशितं
स्यादिति सङ्कल्पमात्रविषयीकृतं सन् पृथिव्यप्त्तेजोऽनिलखानि पृथिव्यप्तेजोऽनिलाकाशरूपेण
विवर्त्तत विशेषेणवर्त्तते । निष्पन्नं भवतीत्यर्थः । इति चिन्त्यमित्थं विचारणीयम् ।। 2 ।।
6.3
तत्कर्म कृत्वा विनिवर्त्य भूयस्तत्वस्य तत्त्वेन समेत्य योगम् ।
एकेन द्वाभ्यां त्रिभिरष्टभिर्वा कालेन चैवाऽऽत्मगुणैश्च सूक्ष्मैः ।। 3 ।।
B.6.3
"आ.भा.- अथ पुरुष इति चिन्त्यम् (श्वेताश्वतर 1।2)"
इत्युक्तस्य कर्मणायोगेन च सिद्धिमवाप्तस्य
जीवापरपर्यायस्य पुरुषस्य कारणत्वपक्षं निरस्यति -   तत्कर्मेतिद्वाभ्याम् । अन्येभ्यः
काम्पकर्मभ्यो विनिवर्त्यतत्त्वस्य यत्परं यद् गुणातीतं यज्ज्योतिरमलं शिवम् । तदेव
परमं तत्त्वं कैवल्यपदकारणम् ।। (श्रीरामस्तवराज 5) इतिसनत्कुमारसंहितावचनप्रामाण्यात्
परमतत्वस्य भगवतः श्रीरामस्य तदर्थं कर्म तत्कर्म समाराधनबुद्ध्या
नित्यनैमित्तिकं कर्मभूयोऽनेकजन्मसु
कृत्वाविधायैकेन जनिसमये भगवच्छ्रीरामकृपाकटाक्षेण गुरुपसदनेनवा, द्वाभ्यां यस्य देवे
परा भक्तिः यथा देवे तथा गुरौ। (श्वेताश्वतर.6।23) इतिश्रुत्युक्तदेवगुरुभक्तिभ्याम्
, त्रिभिर्बाल्यपाण्डित्यमौनैः
श्रवणमनननिदिध्यासनैर्वा,अष्टभिर्यमनियमासनप्राणायामप्रत्याहार
ध्यानधारणासमाधिपदवाच्यैरष्टभिर्योगाङ्गैश्च । अत्र वा शब्दश्चार्थे ।
कालेन मोक्षोपयोगिसमयेनात्मगुणैः
प्रजापतिवाक्याभिहितापाहतपाप्मत्वादिभिरष्टभिरात्मगुणैः
सूक्ष्मैर्बहुजन्मानुष्ठितपुण्यसंस्कारैश्च विशिष्टः सन् तत्वेन सर्वेश्वर श्रीरामेण
योगं शेषत्वज्ञानात्मकयोगं समेत्यावाप्यगुणान्वितानि प्रारब्धत्वगुणविशिष्टानि ।
भगवत्प्रीत्यप्रीत्यात्मकत्वगुणविशिष्टानीत्यर्थः ।
कर्माण्यारभ्यावलम्ब्यसर्वान् विश्वान्
भावान् कामाँश्चयोविनियोजयेद्भुनक्ति । तेषां कर्मफलभोगानामभावेऽन्ते कृतकर्मनाशो
भगवदुपासनेनोत्तरपूर्वाघाश्लेषविनाशविशिष्टः
स भगवद्भक्तः कर्मक्षये प्रारब्धकर्मक्षये यात्यवाप्नोति । ब्रह्मेति शेषः । स तत्वतो
परमतत्वाद् भगवतः श्रीरामादन्यः। अतः पुरुषपदवाच्यः सजीवो न जगत्कारणमित्यर्थः । अथ
एवोक्तं शारीरकमीमांसायां भगवद्भिर्बादरायणैः जगद्व्यापारवर्जं प्रकरणादसन्निहितत्वाच्च
। (ब्रह्मसूत्र 4।4।17।)
इति । तदाहुर्वृत्तिकाराः श्रीपुरुषोत्तमाचार्यबोधायनमहाभागाः
जगद्व्यापारवर्जसमानोज्योतिषा इति ।।3-4।।
6.4
आरभ्य कर्माणि गुणान्विताति भावांश्च सर्वान् विनियोजयेत् यः ।
तेषामभावे कृतकर्मनाशः कर्मक्षये याति स तत्त्वतोऽन्यः।। 4।।
B.6.4
"आ.भा.- अथ पुरुष इति चिन्त्यम् (श्वेताश्वतर 1।2) इत्युक्तस्य कर्मणायोगेन"
च सिद्धिमवाप्तस्य
जीवापरपर्यायस्य पुरुषस्य कारणत्वपक्षं निरस्यति -   तत्कर्मेतिद्वाभ्याम् । अन्येभ्यः
काम्पकर्मभ्यो विनिवर्त्यतत्त्वस्य यत्परं यद् गुणातीतं यज्ज्योतिरमलं शिवम् । तदेव
परमं तत्त्वं कैवल्यपदकारणम् ।। (श्रीरामस्तवराज 5) इतिसनत्कुमारसंहितावचनप्रामाण्यात्
परमतत्वस्य भगवतः श्रीरामस्य तदर्थं कर्म तत्कर्म समाराधनबुद्ध्या
नित्यनैमित्तिकं कर्मभूयोऽनेकजन्मसु
कृत्वाविधायैकेन जनिसमये भगवच्छ्रीरामकृपाकटाक्षेण गुरुपसदनेनवा, द्वाभ्यां यस्य देवे
परा भक्तिः यथा देवे तथा गुरौ। (श्वेताश्वतर.6।23) इतिश्रुत्युक्तदेवगुरुभक्तिभ्याम्
, त्रिभिर्बाल्यपाण्डित्यमौनैः श्रवणमनननिदिध्यासनैर्वा,अष्टभिर्यमनियमासनप्राणायामप्रत्याहार
ध्यानधारणासमाधिपदवाच्यैरष्टभिर्योगाङ्गैश्च । अत्र वा शब्दश्चार्थे ।
कालेन मोक्षोपयोगिसमयेनात्मगुणैः
प्रजापतिवाक्याभिहितापाहतपाप्मत्वादिभिरष्टभिरात्मगुणैः
सूक्ष्मैर्बहुजन्मानुष्ठितपुण्यसंस्कारैश्च
विशिष्टः सन् तत्वेन सर्वेश्वर श्रीरामेण योगं शेषत्वज्ञानात्मकयोगं समेत्यावाप्यगुणान्वितानि
प्रारब्धत्वगुणविशिष्टानि ।
भगवत्प्रीत्यप्रीत्यात्मकत्वगुणविशिष्टानीत्यर्थः । कर्माण्यारभ्यावलम्ब्यसर्वान् विश्वान्
भावान् कामाँश्चयोविनियोजयेद्भुनक्ति । तेषां कर्मफलभोगानामभावेऽन्ते
कृतकर्मनाशो भगवदुपासनेनोत्तरपूर्वाघाश्लेषविनाशविशिष्टः
स भगवद्भक्तः कर्मक्षये प्रारब्धकर्मक्षये यात्यवाप्नोति । ब्रह्मेति शेषः । स तत्वतो
परमतत्वाद् भगवतः श्रीरामादन्यः। अतः पुरुषपदवाच्यः सजीवो न जगत्कारणमित्यर्थः । अथ
एवोक्तं शारीरकमीमांसायां भगवद्भिर्बादरायणैः जगद्व्यापारवर्जं प्रकरणादसन्निहितत्वाच्च
। (ब्रह्मसूत्र 4।4।17।)
इति । तदाहुर्वृत्तिकाराः श्रीपुरुषोत्तमाचार्यबोधायनमहाभागाः
जगद्व्यापारवर्जसमानोज्योतिषा इति ।।3-4।।
6.5
आदिः स संयोगनिमित्तहेतुः परस्त्रिकालादकलोऽपि दृष्टः ।
तं विश्वरूपं भवभूतमीड्यं देवं स्वचित्तस्थमुपास्य पूर्वम् ।। 5 ।।
B.6.5
" आ.भा. -अथ परमात्मोपासनस्य स्वात्मोपासनान्तरकर्त्तव्यतामाह -"
आदिरिति । स पूर्वमन्त्राभिहितो
जीवः सम्यग्योगः संयोगस्तत्र यानि पूर्वोक्तानिनिमित्तानि
तेषां  हेतुरादिः सम्यक् परमात्मावाप्तौ
प्रधानं कारणं कालाद् भूतादिकालत्रयात् परः । कालत्रयपरिच्छिन्नपर इत्यर्थः । न विद्यन्ते
कला यस्य सोऽकलोनिरवयवोऽपि दृष्टः । शास्त्रोष्वितिशेषः ।
तं विश्वरूपं कर्माधीनत्वेनामितदेहं
भवभूतं संसारितामवाप्तमीड्यं स्तुत्यं देवं द्योतमानस्वभावम् । स्वप्रकाशज्ञानस्वरूपमिति
यावत् । स्वचित्तस्थं स्वहृदये स्थितं तं स्वात्मानमुपास्य यस्मादयं प्रपञ्चश्चिदचिदात्मकः
प्रपञ्चः परिवर्त्तते स परः परमात्मा वृक्षकालाकृतिभिरत्र तृतीया अन्यदाहुर्विद्यया
इत्यादिवत् पञ्चम्यर्थे । वृश्च्यते विद्यत इति व्युत्पत्या प्रकृतिवाचकोऽत्रवृक्षशब्दः
। आकाररूपार्थविलक्षणे वैय्यर्थ्यादत्राकृतिशब्द आसमन्तात् कृतिर्यस्येत्येवं कृतिमतो
जीवस्य वाचकः । तथा च स परमात्मा प्रपञ्चापरिवर्त्तकेभ्यः प्रकृतिकालजीवेभ्योन्यो
भिन्नोऽस्तीति
शेषः । धर्मावहं ज्ञानोत्पत्यनुकूलसत्कर्मप्रवर्त्तकं
पापानुदं ज्ञानोत्पत्तिप्रतिबन्धपापापनोदकं
भगेशम् ऐश्वर्यस्य समग्रस्य वीर्यस्य यशसः  श्रियः । ज्ञानवैराग्ययोश्चैवषण्णां भग इतीरणां
इत्यत्रोक्तज्ञानाद्यैश्वर्यषट्केश्वरम् । उक्तञ्च बोधायनवृत्तिकारभगवत्पुरुषोत्तम
आचार्यशिष्यवर्यैर्जगद्गुरुश्रीयगङ्गाधराचार्यैः
श्रीरामभगवत्वे - ज्ञानशक्तिवलैश्वर्यवीर्यतेजांसि षड््गुणाः । भगत्वेनेरिताःसन्ति श्रीरामे
भगवान् स तत् श्रीरामे भगवच्छब्दो मुख्यवृत्या प्रवर्त्तते । गौण एव स
चान्यत्रषड्विधैश्वर्यलेशतः
।।3।। इति  विश्वधाम विश्वस्याधारभूतममृतं मरणशून्यम् । नित्यमित्यर्थः ।
स्वात्मस्थमन्तर्यामिरूपेण
स्वात्मऽन्यवस्थितं तं परमात्मानं ज्ञात्वोपास्य मुक्तो भवतीति शेषः ।।5-6।।
6.6
"स वृक्षकालाकृतिभिः परोऽन्यो यस्मात् प्रपञ्चः परिवर्ततेऽयम् ।"
धर्मावहं पापनुदं भगेशं ज्ञात्वाऽऽत्मस्थममृतं  विश्वधाम ।। 6 ।।
B.6.6
" आ.भा. -अथ परमात्मोपासनस्य स्वात्मोपासनान्तरकर्त्तव्यतामाह -"
आदिरिति । स पूर्वमन्त्राभिहितो
जीवः सम्यग्योगः संयोगस्तत्र यानि पूर्वोक्तानिनिमित्तानि
तेषां  हेतुरादिः सम्यक् परमात्मावाप्तौ
प्रधानं कारणं कालाद् भूतादिकालत्रयात् परः । कालत्रयपरिच्छिन्नपर इत्यर्थः । न विद्यन्ते
कला यस्य सोऽकलोनिरवयवोऽपि दृष्टः । शास्त्रोष्वितिशेषः ।
तं विश्वरूपं कर्माधीनत्वेनामितदेहं
भवभूतं संसारितामवाप्तमीड्यं स्तुत्यं देवं द्योतमानस्वभावम् । स्वप्रकाशज्ञानस्वरूपमिति
यावत् । स्वचित्तस्थं स्वहृदये स्थितं तं स्वात्मानमुपास्य यस्मादयं प्रपञ्चश्चिदचिदात्मकः
प्रपञ्चः परिवर्त्तते स परः परमात्मा वृक्षकालाकृतिभिरत्र तृतीया अन्यदाहुर्विद्यया
इत्यादिवत् पञ्चम्यर्थे । वृश्च्यते विद्यत इति व्युत्पत्या प्रकृतिवाचकोऽत्रवृक्षशब्दः
। आकाररूपार्थविलक्षणे वैय्यर्थ्यादत्राकृतिशब्द आसमन्तात् कृतिर्यस्येत्येवं कृतिमतो
जीवस्य वाचकः । तथा च स परमात्मा प्रपञ्चापरिवर्त्तकेभ्यः प्रकृतिकालजीवेभ्योन्यो
भिन्नोऽस्तीति शेषः । धर्मावहं
ज्ञानोत्पत्यनुकूलसत्कर्मप्रवर्त्तकं पापानुदं ज्ञानोत्पत्तिप्रतिबन्धपापापनोदकं भगेशम्
ऐश्वर्यस्य समग्रस्य वीर्यस्य यशसः  श्रियः । ज्ञानवैराग्ययोश्चैवषण्णां भग इतीरणां
इत्यत्रोक्तज्ञानाद्यैश्वर्यषट्केश्वरम् । उक्तञ्च बोधायनवृत्तिकारभगवत्पुरुषोत्तम
आचार्यशिष्यवर्यैर्जगद्गुरुश्रीयगङ्गाधराचार्यैः
श्रीरामभगवत्वे - ज्ञानशक्तिवलैश्वर्यवीर्यतेजांसि
षड््गुणाः । भगत्वेनेरिताःसन्ति श्रीरामे
भगवान् स तत् श्रीरामे भगवच्छब्दो मुख्यवृत्या प्रवर्त्तते ।
गौण एव स चान्यत्रषड्विधैश्वर्यलेशतः
।।3।। इति  विश्वधाम विश्वस्याधारभूतममृतं मरणशून्यम् ।
नित्यमित्यर्थः । स्वात्मस्थमन्तर्यामिरूपेण
स्वात्मऽन्यवस्थितं तं परमात्मानं ज्ञात्वोपास्य मुक्तो भवतीति शेषः ।।5-6।।
6.7
तमीश्वराणां परमं महेश्वरं तं देवतानां परमञ्च दैवतम् ।
पतिं पतीनां परमं परस्ताद् विदाम देवं भुवनेशमीड्यम् ।। 7 ।।
B.6.7
"आ.भा.-  अथ परमात्मज्ञानार्थं  प्रार्थयति - तमीति । ईश्वराणां"
जगत्सृष्ट्यादिसमर्थानाञ्चतुर्मुखविष्णुशिवानां
परममुत्कृष्टं महाँश्चासावीश्वरोमहेश्वरस्तं महेश्वरं
महेशानं देवतानां मनुष्याद्यपेक्षयाधिकदेवनशक्तिविशिष्टानामिन्द्रादिदेवानां मध्ये परमं
देवतैवेति दैवतं पान्तीति पतयस्तेषां पतीनां विश्वपालकानां मध्ये परमं पतिम् । पतिं
विश्वस्येति श्रुतेः । देवं द्योतमानस्वरूपम् । स्वयम्प्रकाशज्ञानानन्दस्वरूपमिति यावत्
। ऊँ यो वै श्रीरामचन्द्रः  स भगवान् यश्च ब्रह्मा विष्णुरीश्वरो यः सर्वदेवतात्मा भूर्भुवः
स्वस्तस्मै वै नमो नमः ।। (श्रीरामोत्तरतापनीयोपनिषत्) योगीन्द्रसंघैः शतसेव्यमानं नारायणं
निर्मलमादिदेवम्  विज्ञानहेतुं विमलायताक्षं प्रज्ञानरूपं स्वसुखैकहेतुम् । श्रीरामचन्द्रं
हरिमादिदेवं परात्परं राममहं भजामि (सनत्कुमारसंहितायां श्रीरामस्तवराजः)
भवान् नारयणोदेवः(वाल्मीकिरा.
यु) इत्यादिवचनानि भगवतः श्रीरामस्य देवत्वपरात्परत्वं च प्रमाणयन्ति । भुवनानामीशं
भुवनेशं निखिललोकनियामकम् । भवाब्धिपोतं भरताग्रजं तं भक्तग्रियं भानुकुलप्रदीपम् ।
भूतत्रिनाथं भुवनाधिपत्यं भजामि रामं भवरोगवैद्यम् ।। त्रैलोक्यनाथं
सरसीरुहाक्षम् (श्रीसनत्कुमारसंहिता)
इत्यादिपाञ्चरात्रवचनप्रामाण्यात् । ईड्यं सर्वेषां देवमुनीनां स्वतवनीयं तं प्रस्तुतं
परमात्मानं सर्वेश्वरं श्रीरामं वयं विदाम जानीमः । अत्र प्रार्थनायां लोट््लकारः ।
अत्र शम्भुरीशः पशुपतिः शिवः शूली महेश्वरः  (अमरकोष) इति कोषबलान्महेश्वरपदे रूढिर्नशङ्कनीया
। कुतः ? ईश्वराणामिति प्रतिनिर्देशात् अतएव श्रुतौ पञ्चरात्रे च भगवति श्रीरामे महेश्वरशब्दः
प्रयुक्तः । तथाहि - ऊँ यो वै श्रीरामचन्द्रः स भगवान् यश्च महेश्वरो र्भूर्भुवः स्वस्तस्मै
वै नमो नमः ।। (श्रीरामोत्तर)  वन्दामहे महेशानं चण्डकोदण्डखण्डनम्  । जानकीहृदयानन्दं
चन्दनं रघुनन्दनम् ।। (सनत्कुमारसं) इति ।। 7 ।।
6.8
न तस्य कार्ये करणञ्च विद्यते न तत्समश्चाभ्यधिकश्च  दृश्यते ।
पराऽस्य शक्तिर्विविधैव श्रूयते स्वाभाविकी ज्ञानबलक्रिया च ।। 8 ।।
B.6.8
"आ.भा. - अथ परमात्मनः प्राकृतदेहेन्द्रियाभाववत्वं समाभ्यधिकरहितत्वं"
शक्तिज्ञानादिगुणवत्वं
परमात्मगुणानाञ्च स्वाभाविकत्वं सत्यत्वञ्चाभिधीयते - नेति । तस्य
भगवतः श्रीरामस्य कार्यँ प्राकृतं शरीरं करणञ्च प्राकृतेन्द्रियञ्च
न विद्यते तेन समस्तत्समोऽधिकश्च
ततोऽधिकश्चापिश्रुत्यादिषु न दृश्यते । भगवता तुल्योभगवतोऽधिकश्च कश्चिदपि  न कुत्रापि
नास्तीत्यर्थः । अस्य परमात्मनः श्रीरामस्य परोत्कृष्टस्वरूपेतरा वा स्वाभाविकी स्वभावतो
विद्यमाना न तूपाधिवशात् सञ्जातेत्यर्थः ।
शक्तिरद्भुतकर्मकरणसामार्थ्यम्  श्रूयते सर्वोत्कृष्टश्रुतिप्रमाणसिद्धाऽस्तीत्यर्थः
। तदुक्तं श्रीरामभगवत्वे  सामर्थ्यमद्भुतस्याथ कर्मणः करणे च यत् । तद्धि शक्तितया
प्रोक्तो गुणोभागवतो महान् ।। इति ।
"श्रूयते इत्येवं परमात्मगुणानां"
श्रुतिसिद्धत्वप्रतिपादनेन तेषां मिथ्यात्वप्रतिपादकाः
प्रत्याख्याता वेदितव्याः । केवलं परमात्मनः शक्तिरेव तथाभूताऽपितु तस्येतरेगुणा अपि
तथाभूता इत्यत आह - ज्ञानेति । ज्ञानं नाम निखिलदेशकालवस्तुविषयक प्रत्यक्षानुभवलक्षणः
परमात्मगुणः । बलं नाम सर्वधारणसामर्थ्यं जगद्रचनायां श्रमाभावो वा । उक्तञ्चोभयमधिकृत्य
श्रीरामभगवत्वे - स्वप्रकाशश्च सर्वेषां सर्वदा भासको विभुः ।
गुणश्चालोचकैः प्राज्ञैर्ज्ञानत्वेन प्रकीर्तितः ।।
सर्वधारणसामर्थ्यं गुणो बलतया मतः।
"जगतो रचनायां हि श्रमाभावोऽथवा च सः ।। इति ।"
"ज्ञानं च बलं च ज्ञानबले ज्ञानबलाभ्यां"
सहिता क्रिया ज्ञानबलक्रिया । अत्र क्रियानाम
परमात्मनोजगत्सर्जनादिरूपोव्यापारः । अत्र चकारादखिलानां भगवद्गुण क्रियादीनां
संग्रहो ज्ञेयः ।। 8 ।।
6.9
न तस्य कश्चित् पतिरस्ति लोके न चेशिता नैव च तस्य लिङ्गम् ।
स कारणं करणाधिपाधिपो न चास्य कश्चिज्जनिता न चाधिपः ।। 9 ।।
B.6.9
"आ.भा. - अथ ब्रह्मपदवाच्यस्य भगवतः श्रीरामस्य सर्वपतित्वादिकमभिधते - न"
तस्य कश्चिदित्यादिना । लोके कस्मिश्चिदपि लोके तस्य पूर्वोक्तस्य भगवतः श्रीरामस्य
कश्चित् पातीतिपती रक्षकोनास्ति । न च श्रीरामः कस्यचिद्् रक्ष्य इत्यर्थः । भगवान्
श्रीराम एव सर्वेषां रक्षक इति यावत् । अत एवोक्तं
श्रीराममन्त्रप्रदेन श्रीवशिष्ठर्षिगुरुणा
पद्मोद्भवेन भगवता श्रीचतुर्मुखेन - शरण्यं शरणं च त्वा - माहुर्दिव्या महर्षयः  इति
त्वं त्रयाणां हि लोकानामादिकर्त्ता स्वयं प्रभुः इति च (बाल्मी. रा. यु. 117 .18)
श्री पवनकुमारेणाप्युक्तम् - रामस्य लोकत्रयनायकस्य
इति ।  (वा. रा. सु. 51.43) देवर्षिणा
श्रीनारदेनाप्युक्तम् - नारायणं जगन्नाथमभिरामं जगत्पतिम् । कविं पुराणं  वागीशं रामं
दशरथात्मजम् ।।  इति (श्रीरामस्तवराज 28) तस्य पूर्वोक्तस्य श्रीरामस्य कश्चिदीशिता
नियामको नैवास्ति । तमीश्वराणां परमं महेश्वरम्  इतिश्रुत्या
तस्य सर्वेश्वराणामपि परममहेश्वरतायाः
प्रतिपादितत्वात् । अत एवोक्तं रावणं प्रति चतुर्मुखगुरुणा भगवता श्रीप्राभञ्जनेन -
सर्वलोकेश्वरस्येह कृत्वा विप्रियमीदृशम् । रामस्य राजसिंहस्य दुर्लभं तव जीवितम्  इति
। (वा. रा. सुन्दरकाण्ड 51-39) । सनत्कुमारसंहितायां श्रीमता देवर्षिणाऽप्युक्तम्
- भर्गं वरेण्यं विश्वेशं रघुनाथं जगद्गुरुम् ।। इति ( श्रीरामस्तवराज 29) । अत एवोक्तं
श्रीरामार्थरत्नमञ्जूषायां श्रीरामशब्दंव्युत्पादयद्भिरस्मत्परमगुरुभिराचार्यवर्यैः
श्रीहर्यानन्दाचार्यैः  ब्रह्मविष्णुशिवादीनां र वाच्यैश्वर्यशालिनाम् ।
"गमश्चामोऽवितुं यस्य स रामः परिकीर्त्तितः"
महाराजाधिराजै रैरम्यते सेव्यते च यः।
स्वामी च सर्वलोकानां स रामः परिकीर्त्तितः ।।21।। इति
श्रीराघवेन्द्रमङ्गलमालायामाचार्यवर्यैरप्युक्तम्
- भयाभयविधातारः सर्वे यच्छासने स्थिताः । तस्मै हि निखिलेशाय राघवेन्द्राय मङ्गलम्
।। 63।।  इति । तस्य पूर्वोक्तस्य श्रीराममस्य (किञ्चित्)  लिङ्गमनुभावकः सद्धेतुरपि
नैव विद्यते । तस्य  वेदैकवेद्यत्वात् । तथैवोक्तं श्रीसनत्कुमारसंहितायाम् -
वेदान्तवेद्यं कविमीशितारमनादिमध्यान्तमचिन्त्यमाद्यम् ।
"अगोचरं निर्मलमेकरूपं नमामि रामं तमसः परत्वात् ।। इति ।"
(श्रीरामस्तव 61) एतद्विषयकमधिकं
तु  शारीरकमीमांसायाः शास्त्रयोनित्वाधिकरणस्यानन्दभाष्ये वक्ष्याम इत्यत्रसंक्षेपः
। इत्यत्रसंक्षेपः । स श्रीरामः कारणमखिलस्य
जगतोऽभिन्नमित्तोपादानकारणम् । सदेव सोम्येदमग्र
आसीदेकमेवाद्वितीयमितिश्रुतिप्रामाण्यात् । करणाधिपाधिपः करणानि मन आदीन्येकादशेन्द्रियाणि
तेषामधिपोऽधिपतिर्जीवस्तस्याधिपः स्वामी करणानामधिपः
इन्द्रियाधिष्ठातारः सुरास्तेषामधिपो वा । अस्य भगवतःश्रीरामस्य कश्चिज्जनिता जनयिता
जनक इत्यर्थः । च नास्त्ति ।   यतो  वा इमानि
भूतानि जायन्ते  इत्यादिश्रुतयः प्रभवश्चाप्ययश्च
त्वमुपेन्द्रो मधुसूदनः  इत्यादिस्मृतयश्चात्रानुसन्धेयाः ।
एवमस्य श्रीरामस्य कश्चिदधिपःस्वामी च नास्तीत्यर्थः। सुष्ठूक्तमाचार्यवर्यैः
श्रीराघवानन्दाचार्यैः
विष्णवे विबुधारातिजिष्णवे प्रभविष्णवे । सर्वलोकैकनाथाय राघवेन्द्राय मङ्गलम् ।। इति
। (श्रीराघवेन्द्रमङ्गलमाला) ।। 9 ।।
6.10
यस्तन्तुनाभ इव तन्तुभिः प्रधानजैः स्वभावतः ।
देव एकः समावृणोति स नो दद्याद् ब्रह्माप्ययम् ।। 10 ।।
B.6.10
"आ.भा. - जीवानामोक्षापादनायैव भगवतः  सृष्ट्यायासस्तत्साफल्याय मोक्षं याचते य इति"
। यः प्रसिद्ध एकः प्रधानो देवः  सर्वेश्वररामस्तन्तुभिः स्वशरीरजैः सूत्रैस्तन्तुनाभ
ऊर्णनाभिरिव प्रधानाज्जाताः प्रधानजास्तैः  यस्य पृथिवीशरीरम्  इत्यादि
श्रुतिसिद्धस्वशरीरभूतकृतिजैर्महत्तत्वादिभिस्तत्वैः
स्वभावतः स्वेच्छया चेतनवर्गमावृणोति सङ््कुचितज्ञानतामापादयति । यथा तन्तुनाभपदवाच्यो
जन्तुविशेषः स्वदेहाज्जातैस्तन्तुभिरितस्ततो भ्रमणकर्त्तारं स्वसमीपस्थं जीववर्गमावृणोति
तथैव देवपदवाच्य सर्वेश्वररामोऽपि स्वसङ्कल्पात् सृष्टैः प्राकृतैर्महत्तत्वादिभिस्तत्त्वैः
स्वोद्धारमार्गात्  परिभ्रष्टान् जीवानावृणोतीत्यर्थः । तदुक्तं
भगवद्भिः श्रीश्यामानन्दाचार्यैः -
शरीरं चेन्द्रियं दत्वा सृष्टिकाले तु राघवः ।
अन्तर्यामितया जीवं स्वीयां सत्तां च रक्षति।।
सत्सङ्गादिगुणांश्चाथ समुत्पाद्य हि देहिनि ।
सदाचारेण संयोज्य चापराधान् विमृश्यति ।।
निवार्य भवसम्बन्धमर्चिरादिपथेन हि ।
"स्वधामानुभवौ दत्वा नित्यां सेवां ददाति च ।। इति ।"
(नवरत्नी) स प्रधानजैस्तत्त्वैर्जीवावरणकर्त्ता
देवो रामो नोऽस्माकंब्रह्माप्यय ब्रह्मणि इति रामपदेनासौ
परं ब्रह्माभिधीयते इत्यादिश्रुतिबलाद््
ब्रह्मपदवाच्ये स्वस्मिन् श्रीरामेऽप्य यमात्यन्तिकं लयम्  भेदाकारेणास्फुरणम् । मोक्षमिति
यावत् । दद्यात् सम्पादयेत् ब्रह्माव्ययमिति पाठे तु अव्ययं नित्यम् भावप्रधाननिर्देशादत्र
ब्रह्मपदस्य ब्रह्मत्वमर्थः । जगद्व्यायापारादिशून्यत्वविशिष्टगुणाष्टकमितियावत् । तद््
दद्यात् प्रयच्छतु । मोक्षं दद्यादित्यर्थः ।। 10 ।।
6.11
एको देवः सर्वभूतेषु गूढः सर्वव्यापी सर्वभूतान्तरात्मा ।
कर्माध्यक्षः  सर्वभूताधिवासः  साक्षी चेता केवलो निर्गुणश्च ।। 11 ।।
B.6.11
"आ.भा. - अथ मोक्षप्रदातारं देवं भगवन्तं"
श्रीरामं निरूपयति - एक इत्यादिभिः सर्वभूतेषु
निखिलभूतेषु गूढः इतराज्ञातरूपेण विद्यमानः सर्वव्यापी अन्तर्बहिश्च तत्सर्वं व्याप्य
नारायणः स्थित  इति श्रुतेर्विश्वान्तर्बहिव्याप्तिशीलोऽत एव सर्वभूतान्तरात्मा सर्वेषां
कर्मसु प्रेरयिता । सर्वान्तर्यामीत्यर्थः । कर्माध्यक्षः । कर्मणां  फलप्रदाने प्रधानः
। कर्मणां फलप्रदानेऽन्याध्यक्षताविरहित इत्यर्थः । सर्वेषुभूतेषु नियन्तृरूपेणाधिवसतीति
सर्वभूताधिवासः सर्वभूतनियायकः साक्षी यः सर्वज्ञः सर्वविदिति श्रुतेः
सकलस्य सामान्यविशेषरूपेणशास्त्रादेव
वेत्ता चेता विश्वनिर्माणकर्त्ता केवलो
विश्वनिर्माणकर्त्तृत्वेऽपि गुणत्रयावश्यत्वेनावाप्तसमस्तकमतया
फलाभिसन्धिपूर्वकविश्वनिर्मातृत्वाभावेन
चौदासीन्यविशिष्टः कल्याणगुणविशिष्टत्वेऽपि
प्राकृतगुणप्रतिभटत्वान्निर्गुण एकोऽद्वितीयः
स्वसमाभ्यधिकरहित इत्यर्थः । देवोद्योतनस्वभावत्वविशिष्टः  स्वयंप्रकाशइत्यर्थः  भगवान्
श्रीरामोऽस्तीतिशेषः ।। 11 ।।
6.12
एको वशी निष्क्रियाणां बहूनामेकं बीजं बहुधा यः करोति ।
तमात्मस्थं योऽनुपश्यन्ति धीरास्तेषां सुखं  शाश्वतं नेतरेषाम् ।। 12 ।।
B.6.12
"आ.भा. - यो बहुनामसंख्यातानां निष्क्रियाणां"
स्वतन्त्रप्रवृत्यात्मक्रियारहितानां चेतनाचेतनानामेकः
प्रधानो वशी वशकर्ता । निजाधीनताऽऽपादक इत्यर्थः । समस्ताश्चेतनाचेतना न स्वतन्त्रा
नान्यपरतन्त्राः किन्तु भगवतः श्रीरामस्यैव वशवर्त्तिनः सन्तीति यावत् । एकं बीजं विश्वस्यैकं
प्रकृत्याख्यं बीजं यश्च बुहस्याम् इति स्वसङ्कल्पतो बहुधा महत्तत्वादिबहुप्रकारविशिष्टं
करोति विदधाति तं समस्तचेतनाचेतनवर्गस्य स्ववश्यताऽऽपादकं
प्रकृतेर्महत्तत्वाद्यनेकावस्थावैशिष्ट्यापादकं
चात्मस्थं स्वान्तर्यामिणं भगवन्तं श्रीरामं ये धीरा
विवेकशालिनः पुरुषा अनुपश्यन्त्यवगच्छन्ति
तेषामेव शाश्वतं सुखं शाश्वतसुखात्मकं मोक्षो भवतीतिशेषः।
नेतरेषां भगवद््ज्ञानविरहितानां
जनानां तु मोक्षो नैव भवतीति ध्येयम् ।। 12 ।।
6.13
नित्यो नित्यानां चेतनश्चेतनानामेको बहूनां यो विदधाति कामान् ।
तत् कारणं सांख्ययोगाधिगम्यंज्ञात्वा देवं मुच्यते सर्वपाशैः ।। 13 ।।
B.6.13
"आ.भा. -  अथ निखिलाभिलषितपदार्थप्रदजगत्कारणलक्षणदेवपदवाच्य"
भगवच्छ्रीरामज्ञानामुक्तिर्भवतीत्येतदभिदधाति
नित्य इति । बहूनां बहुसंख्याकानां नित्यानामुत्पत्तिविनाशशून्यानां
मध्ये नित्योऽत्यन्तनित्यश्चेतनानां
बहूनां बहुसंख्याविशिष्टानां चैतन्यपदवाच्यज्ञानाश्रयाणां मध्ये चेतनः परमचेतन एक एव
यः कामानपेक्ष्यमाणानर्थान् विदधाति सम्पादयति तत् कारणं  जगतोऽभिन्ननिमित्तोपादानात्मको
हेतुः सांख्ययोगाधिगम्यं ज्ञानयोगकर्मयोगविज्ञेयं देवं  देवपदाभिधेयं भगवन्तं श्रीरामं
ज्ञात्वा सर्वे च ते पाशाः सर्वपाशास्तैरखिलैः पाशवद्बन्धनकारकैः कर्मभिर्मुच्यते मुक्तोभवति
। अत्र यद्यप्यजानित्यः शाश्वतोऽयं पुराणो इति भगवद्वचनबलाद  जीवानां नित्यत्वमेवास्त्यत
एवोक्तं श्रौतप्रमेयचन्द्रिकायामाचार्यचक्रवर्त्तिभिः  श्रीश्रियानन्दाचार्यैः - पयः
पानानुसन्धानाच्चेतनत्वात् तथैव च । यस्यात्मेतिश्रुतेश्चाथ नानात्वव्यपदेशतः ।। नित्यो
देहातिरिक्तश्च देहश्चांशः परात्मनः ।। इति । तथापि दुराग्रहवशात्
केचिदिह नित्यो नित्यानामित्यत्र
नित्योऽनित्यानामिति पाठमङ्गीकुर्वन्ति । तथापाठेऽपि
धर्मभूतज्ञानसंकोचयोगाच्चेतनानामनित्यत्वमिति
नास्त्यत्र कश्चिद््दोषावसर इति सुधियोऽभिदधति ।। 13 ।।
6.14
न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्निः ।
तमेव भान्तमनु भाति  सर्वे तस्य भासा सर्वमिदं विभाति ।। 14 ।।
B.6.14
"आ.भा - अथ स्वतो भासमानस्य भगवतः सर्वभासकत्वंप्रतिपादयति -"
न तत्रेति । तत्र प्रस्तुते
जगत्कारणे परब्रह्मणि भगवति श्रीरामे सूर्यो सहस्त्रकिरणमाली भगवान् भास्करो न भाति
प्रकाशं न विदधाति , चन्द्रश्च तारकाणि चैषां समाहारश्चन्द्रतारकशशितारकचक्रं न भाति
प्रकाशं न करोति , इमा विद्युतो न भान्ति  प्रकाशं न कुर्वन्ति । सर्वेषां तेजःशालिनां
भास्करादीनां  तेजांसि ब्रह्मतेजसाऽभिभूतानीत्यर्थः । कुतोऽयमग्निर्भातीतिशेषः । तर्हि
पूर्वोक्तभास्कराद्यपेक्षयाऽत्यन्ताल्पतेजः शीलस्यानलस्य
वराकस्य तेजसो ब्रह्मतेजसाऽभिभवे किमुवक्तव्यमित्यर्थः । तर्हि
सर्वेषां भानं कुत इत्याशङ्कायामाह
- तमेवेति । तमेव भगवन्तं श्रीरामं भान्तमनुपश्चात् सर्वं भाति ।  तस्य भगवतः श्रीरामस्य
भासा तेजसैवेदं सर्वं विभाति प्रकाशत इत्यर्थः । आदित्यादीनां तेजांसि भगवदीयान्येव
न स्वीयानीतिभावः । तदुक्तं गीतायाम् यदादित्यगतं  तेजो जगद्् भासयतेऽखिलम् । यच्चन्द्रमसि
यच्चाग्रौ तत्तेजो विद्धिमामकम् इति । भगवतस्तेजसोऽभावे सर्वमिदं
तिमिराच्छन्नमेव स्यादित्येतत् ।। 14 ।।
6.15
एको  हँसो भुवनस्यास्य मध्ये स एवाग्निः सलिले संनिविष्टः ।
तमेव विदित्वाऽति मृत्युमेति नान्यः पन्था विद्यतेऽयनाय ।। 15 ।।
B.6.15
"आ.भा. - अथ भगवत्प्रापकं भगवदुपासनमेवेत्येतदभिधत्ते -"
एक इति । अस्य भुवनस्य  चेतनाचेतनलक्षणस्य
जगतो मध्य एको मुख्यो हंसः पक्षिणां मध्ये हंस इव स्थित अग्रे नयतीत्यग्निरग्रनेता मोक्षदाता
संसारबन्धदाहको वा सलिले समुद्राभ्मसि सन्निविष्टः तमेव सर्वेश्वरं
श्रीरामं विदित्वोपास्यातिमृत्युंमृत्योरतिक्रममेति
प्राप्नोति । मृत्युमतिक्रम्य परमपदमवाप्नोतीत्यर्थः । ईयत इत्ययनं प्राप्यं तस्मात्
अयनाय भगवत्प्राप्तये भगवत्प्राप्तिहेतवे भगवत्प्रसादाय वेत्यर्थः । अन्य भगवदुपासनं
विना पन्था  अन्योऽध्वा । उपाय इत्यर्थः । न विद्यते नवर्त्तते रामो ब्रह्म परात्परं
श्रुतिमतं भक्त्यैवनिःश्रेयसमित्याचार्योक्तेः ।। 15 ।।
6.16
स विश्वकृत विश्वविदात्मयोनिर्ज्ञः कालकालो गुणी सर्वविद्यः ।
प्रधानक्षेत्रज्ञपतिर्गुणेशः संसारमोक्षस्थितिबन्धहेतुः ।। 16 ।।
B.6.16
"आ.भा. - अथ भगवतो  विश्वकर्तृत्वादिकमापादयति"
स विश्वकृदिति । स प्रस्तुतो भगवान् श्रीरामो
विश्वं करोतीति विश्वकृत् सर्वकारकः सर्वहारकश्च , विश्वं विन्दतीति विश्ववित् सर्वं
प्राप्तः आत्मा योनिः स्थानं यस्य स आत्मयोनिर्जीवान्तर्यामी , जानातीतिज्ञो विभुज्ञानाश्रयः
"सर्वज्ञ इत्यर्थः , कालस्यापिकालः कालनियन्तेत्यर्थः  ,"
प्रशस्ता गुणाः सन्त्यस्येतिगुणी दिव्यानन्तगुणविशिष्टः सर्वा विद्या अस्य सन्तीति सर्वविद्यः
सर्वविद्याप्रवर्त्तकः , प्रधानं च क्षेत्रज्ञश्चेति प्रधानक्षेत्रज्ञौ तयोः
पतिः प्रधानक्षेत्रज्ञपतिः
प्रकृतिपुरुषस्वामी गुणानामीशो गुणेशो ज्ञानादिगुणपरिपूर्णः सत्वादिगुणनियन्ता वा ,
संसारमोक्षस्थितिबन्धहेतुः संसारान्मोक्षे संसारस्थित्यात्मके बन्धे
च हेतुः कारणमित्यर्थः ।। 16 ।।
6.17
स तन्मयो ह्यमृत ईशसंस्थो ज्ञः सर्वगो भुवनस्यास्य गोप्ता ।
य ईशेऽस्य जगतो नित्यमेव नान्यो हेतुर्विद्यत ईशनाय ।। 17 ।।
B.6.17
"आ.भा. -  स तन्मय इति । स पूर्वोक्तो भगवान् श्रीरामः"
तन्मयस्तदात्मको हि , अमृतोऽसंसारी
, ईशसंस्थ ईशनसंस्थितिकः , ज्ञः सर्वज्ञः सर्वगः सर्वगतः  अस्य चिदचिल्लक्षणस्य भुवनस्य
गोप्ता रक्षकः , अस्य जगतो नित्यमीशे नियमनं करोति यश्च नित्यमेतज्जगन्नियन्तेत्यर्थः
, नित्यमित्यनेन मोक्षेपीश्वरस्येशानव्यापारो भवतीत्यर्थो लभ्यते ।
ईशनायान्यो हेतुर्न विद्यते । भगवतो जगदीशितृत्वमन्यहेतुकं न भवतीत्यर्थः ।। 17 ।।
6.18
यो ब्रह्माणं विदधाति पूर्वं यो वै वेदाँश्च प्रहिणोति तस्मै ।
तँ ह देवमात्मबुद्धिप्रकाशं मुमुक्षुर्वै शरणमहं प्रपद्ये ।। 18 ।।
B.6.18
"आ.भा. - अथ भगवतो ममुक्षुशरणत्वमाह -  य इति । यो लोके शास्त्रे"
च जगत्कारणत्वेन  प्रसिद्धो
भगवान् श्रीरामः पूर्वंसृष्ट्यादौ भवान्नारायणोदेवः इतिवचनबलात् स्वस्य नारायणस्वरूपस्य
नाभिकमले ब्रह्माणं चतुर्मुखं विदधात्युत्पादयति यो वै  यश्चवै तस्मै स्वेनोत्पादिताय
विधये वेदांश्च सर्वविद्यानिधानरूपान् वेदांश्च प्रहिणोति प्रेषयतिप्रददातीत्यर्थः ।
उक्तञ्चैतद््वशिष्ठसंहितायां चतुराननस्यमानसैः पुत्रैः
श्रीराममन्त्रप्रदाचार्यैर्महर्षिवशिष्ठैः
"सृष्टादौ च सिसृक्षुः श्रीरामो विधिं विधाय हि ।"
"सृष्टये प्रेषयामास वेदं ज्ञानमहानिधिम् ।। इति ।"
"अहं तं हात्मबुद्धिप्रकाशं स्वविषयकबुद्धिप्रकाशकं देवं"
ब्रह्मेशानादिसर्वपूज्यं भगवन्तं
श्रीरामं शरणं प्रपद्ये सकृदेव प्रपन्नाय तवास्मीति य याचते । अभयं
सर्वभूतेभ्यो ददाम्येतद््
व्रतं मम ।। इति भगवच्छ्रीरामोक्त्या भगवच्छ्रीरामप्रपत्तेरेव
सर्वाभयनिदानत्वात् सर्वेश्वरश्रीराममेव
शरणमहं प्रपद्ये । उक्ता च सकृद््रामप्रपत्त्यैव परधामावाप्तिर्जगद्गुरुभिः
श्रीचिदानन्दाचार्यैर्न्यासकलानिधौ -
नावाप्यते परं धाम तपोयोगसमाधिभिः ।
सकृद््रामप्रपत्त्यैव प्राणिभिः प्राप्यते हि तत् ।। इति ।
ततो भगवच्छ्रीरामप्रपत्तिरेव मोक्षार्थं   विधेया मुमुक्षुभिरिति भावः ।। 18 ।।
6.19
निष्कलं निष्क्रियँ शान्तं निरवद्यं निरञ्जनम् ।
अमृतस्य परं सेतुं दग्धेन्धनमिवानलम् ।। 19 ।।
B.6.19
"आ.भा. - अथ  भक्तत्यभावे प्रपत्तिवद्् ब्रह्मज्ञानाभावेऽपिकिं"
किञ्चिदुपायान्तरं स्यान्मुक्तिसाधकमित्याशङ्कामपाकरोति
निष्कलमित्यादिमन्त्रद्वयेन । यदा मानवाश्चर्मवदाकाशं नभोवेष्टयिष्यन्ति तदा निष्कलमवयवरहितं
निष्क्रियं कर्त्तृत्वाभिमानशून्यत्वादवाप्तसमस्तकामत्वेन  प्रयोजनरहितत्वात् संकल्पमात्रेण
सर्वविधायकत्वाद्् वा क्रियारहितं शान्तं अशनायाद्यूर्मिषट््कशून्यं निरवद्यं स्वाश्रितपराङ्
-  मुखत्वादिदोषहीनं निरञ्जनं निरवलेपममृतस्य मोक्षस्य परं सेतुं  मर्यादास्वरूपं  चरमं
प्राप्यमित्यर्थः । दग्धेन्धनानलमिव स्वयम्प्रकाशमानं देवं सर्वपूज्यं भगवन्तं
श्रीराममविज्ञायाननुभूय
दुःखस्यान्तो विनाशो भविष्यति ।
परब्रह्मश्रीरामज्ञानाभावदशायामाकाशवेष्टनस्यासम्भावनेवमोक्षस्याप्यस
्भावनैवास्तीतिभावः ।। 19- 20 ।।
6.20
यदा चर्मवदाकाशं वेष्टयिष्यन्ति मानवाः ।
तदा देवमविज्ञाय दुःखस्यान्तो भविष्यति ।।20 ।।
B.6.20
"आ.भा. - अथ  भक्तत्यभावे प्रपत्तिवद्् ब्रह्मज्ञानाभावेऽपिकिं"
किञ्चिदुपायान्तरं स्यान्मुक्तिसाधकमित्याशङ्कामपाकरोति
निष्कलमित्यादिमन्त्रद्वयेन । यदा मानवाश्चर्मवदाकाशं नभोवेष्टयिष्यन्ति तदा निष्कलमवयवरहितं
निष्क्रियं कर्त्तृत्वाभिमानशून्यत्वादवाप्तसमस्तकामत्वेन  प्रयोजनरहितत्वात् संकल्पमात्रेण
सर्वविधायकत्वाद्् वा क्रियारहितं शान्तं अशनायाद्यूर्मिषट््कशून्यं निरवद्यं स्वाश्रितपराङ्
-  मुखत्वादिदोषहीनं निरञ्जनं निरवलेपममृतस्य मोक्षस्य परं सेतुं  मर्यादास्वरूपं  चरमं
प्राप्यमित्यर्थः । दग्धेन्धनानलमिव स्वयम्प्रकाशमानं देवं सर्वपूज्यं
भगवन्तं श्रीराममविज्ञायाननुभूय
दुःखस्यान्तो विनाशो भविष्यति । परब्रह्मश्रीरामज्ञानाभावदशाया
माकाशवेष्टनस्यासम्भावनेवमोक्षस्याप्यसम्भावनैवास्तीतिभावः ।। 19- 20 ।।
6.21
तपःप्रभावाद् देवप्रसादाच्च ब्रह्म ह श्वेताश्वतरोऽथ विद्वात् ।
अत्याश्रमिभ्यः परमं पवित्रं प्रोवाच सम्यगृषिसंघजुष्टम् ।। 21 ।।
B.6.21
"आ.भा. - अथोक्तस्य मोक्षहेतुभूतस्य ब्रह्मज्ञानस्याधिकारिणमधिकृत्योपदिशति -"
तपः प्रभावादिति
। तपसः कृच्छ्रचान्द्रायणादेः प्रभावाद्् देवस्यसर्वाराध्यस्य भगवतः श्रीरामस्य  प्रसादात्
परानुग्रहाच्च यद्वैवार्थकोऽत्र चकारः तथा च तपः प्रभावाद् यो देव प्रसादस्तस्मादेवेत्यर्थः
। विद्वान् समापन्नब्रह्मविज्ञानः श्वेताश्वतर एतन्नायकः कश्चिद््
ऋषिरथ ब्रह्मज्ञानावाप्त्यनन्तरमत्याश्रमिभ्योऽतिरत्रपूजार्थकस्तस्मात्
पूज्याश्रमिभ्यः । न  चात्याश्रमिभ्य इत्यस्याश्रमशून्येभ्य इत्यर्थः
स्यादिति वाच्यमाश्रमरहितस्य
नरस्य कृच्छ्रेण शुद्धेरुक्तत्वात् । तथा हि -  न चानाश्रमिणा भाव्यं नरेण हितमिच्छता
। अनाश्रमी  यतश्चात्र नरः कच्छ्रेण  सुध्यति  ।। (वशिष्ठसंहिता) अन्यत्रापि - अनाश्रमा
न तिष्ठेत्तु  दिनमेकमपि द्विजः इति ।
ऋषिसंघैर्वशिष्ठागस्त्यपराशरविश्वामित्रभरद्वाजादिमहर्षिसमूहैः
सम्यग्् जुष्टं- सेवितं परममत्युत्कर्षशालिपवित्रं
स्वभावातोऽपास्तदोषसंघत्वान्निरतिशयशुद्धिसमन्वितं
ब्रह्म स्वरूपेण गुणेन देहेन चात्यन्तबृहत्तामापन्नं रमन्ते योगिनोऽनन्ते नित्यानन्दे
चिदात्मनि। इतिरामपदेनासौ परब्रह्माभिधीयते  भवान्नारायणो देवः श्रीमांश्चक्रायुधः प्रभुः
। एकशृङ्गोवराहस्त्वं भूतभव्यसपत्नजित् ।। अक्षरं ब्रह्मसत्यं च मध्ये चान्ते च राघव
इत्यादिश्रुतिस्मृतिप्रमाणाद्् ब्रह्मपदाभिधेयं भगवन्तं श्रीरामं प्रोवाचोक्तवान् ह
इति प्रसिद्धौ ।। 21 ।
6.22
वेदान्ते परमं गुह्यं पुराकल्पे प्रचोदितम् ।
नाप्रशान्ताय दातव्यं नापुत्रायाशिष्याय वा पुनः ।।22।।
B.6.22
"आ.भा.- वेदान्त इत्येकवचनं जातौ । वेदान्तेषुपनिषत्सु परममत्यन्तं गुह्यं"
रहस्यत्वेनगोपनीयं
पुराकल्पे प्रचोदितमुपरिष्टमेतद् विज्ञानं अप्रशान्ताय शान्तिशून्याय अपुत्राय पुत्ररहिताया
अशिष्याय शिष्यभावविरहिताय च न दातव्यम् । अतिरहस्यात्मकमेतद् ब्रह्मज्ञानं प्रशान्ताय
पुत्राय शिष्याय चैव उपदेष्टव्यं न अन्यस्मात् इत्यर्थः ।।22।।
6.23
यस्य देवे परा भक्तिः यथा देवे तथा गुरौ ।
तस्यैते कथिता ह्यर्थाः प्रकाशन्ते महात्मनः ।।
प्रकाशन्ते महात्मनः इति ।। 23।।
B.6.23
"आ.भा.- अथो उपदिष्टरहस्यप्रकाशहेतुतया भगवद्भक्तिं गुरुभक्तिं च उपदिशति यस्येति ।"
यस्य जिज्ञासोर्देवे ब्रह्मे ज्ञानादिसकलाराध्ये परब्रह्मणि भगवति श्रीरामे परा उत्कृष्टा
भक्तिर्भवेद्् यथा देवे तथागुरौ भक्तिर्भवेत् तस्य महात्मनो देवभक्तितुल्यगुरुभक्तिविशिष्टस्य
पुरुषस्य एते कथिताः श्वेताश्वतरोपदिष्टा अर्थाः पदार्थाः प्रकाशन्ते ।
देवप्रसादगुरुप्रसादद्वयेनावभासन्ते
नान्यस्येत्यर्थः समादरं संसूचयति द्विरुक्तिः ।। 23 ।।
इति श्वेताश्वतरोपनिषदो भगवच्छ्रीरामानन्दाचार्यप्रणीतानन्दभाष्ये षष्ठोऽध्यायः ।।
