वाद: 3
	(त्रय्यन्तइति) सौहार्दमित्यनेन एकशास्त्रत्वमेकग्रन्थत्वंचोच्यते । एकार्थत्वलक्षणसंबन्धस्य विवक्षितत्वाच्छास्त्रभेदापादकविरोधाभावोऽपिदर्शितः । सोहार्दसमधिश्रिता यद्भजनान्मुक्तिमाहुरित्यनेन अङ्गप्रधानप्रतिपादकत्वेन पूर्वोत्तरभागयोस्संबन्धोव्यज्यते । एवमैक्ये हेतुमाह (त्रय्यन्ताइति) उत्तरभागत्वात्पूर्वभागेनैक्यं युक्तमितिभावः । अनेन व्याख्येयैक्याद्व्याख्यानभूतमीमांसयोरैक्यं सूचितं । मुक्तिमित्यनेन विरुद्धफलत्वात्रैकशास्त्र्यमित्येतत्परिहृतम् । अनन्तशब्देन वस्त्वपरिच्छेदमुखेनान्तर्यामित्वाभिधानात् सर्वकर्मणांतदाराधनात्मकतया उपासनां गत्वसंभवस्सूच्यते । एकव्याख्येयव्याख्यानात्मना विंशतिलक्षणमेकं शास्त्रमित्यैकग्रन्थ्यपर्यतैकशास्त्र्यं प्रतिज्ञास्यन् तत्रैग्रन्थव्याख्यानत्वेपि एकैकदेशव्याचिख्यासया प्वृत्तयोरेकग्रन्थत्वादर्शनादिहापि मीमांसाद्वयस्य तथैवकरणात्रैकग्रंथ्यंयुक्तमित्याशंक्य विचारस्य "स्वाध्यायोऽध्येतव्य" इति विध्यधीनत्वपक्षे तद्विधिबलात्सामान्येन स्वाध्यायपार्थविचारः कर्तव्य इत्येवबुद्धिरुत्पद्यते, रागप्रयुक्तिपक्षेऽपि कृत्स्यापि स्वाध्यायस्याधीतत्वादुक्तरीत्यैव बुद्धिरुत्पद्यते अतःकृत्स्नगोरविचारः प्रथमंकर्तव्यतयाप्रतिपन्नः, नतु पूर्वभागविचारः कर्तव्यः उत्तरभागविचारः कर्तव्यइत्येवंरूपाबुद्धिः प्रथमत उत्पद्येते, अतोविचारकर्तव्यताबुद्धिमत्पुरुषानुजिघृक्षया प्रवृत्तंविचारशास्त्रं प्राथमिकस्वारसिकबुद्धिमनुसृत्यसामान्येन वेदार्थविचारोद्देशेन- प्रवृत्तमितिवक्तुं युक्तमिति पूर्वोत्तरमीमांसयोरैकशास्त्र्यमुचितमित्यभिप्रायेण विचारस्यकृत्स्नविषयत्वं साधयति । (स्वतंतावदित्यादिना) अध्ययनस्यकृत्रत्रविषयत्वं विचारस्य कृत्स्नविषयतासाधनार्थं । नन्वध्ययनस्य कृत्स्नस्वाध्यायविषयतानयुक्ता, स्वविधिप्रयुक्तौ "वेदानांकिञ्चिदधीत्य ब्राह्मण" इत्येकदेशाध्ययनप्रतीतेः । अतएव नतद्विध्यधीनविचारोपि कृत्स्नविषयः परविधिप्रयुक्तौच कृत्स्नपवेदाध्यापनासंभवात् स्वाध्यायपदाभावेनाध्यापनस्य तन्मात्रविषयत्वासंभवाच्च । किञ्चिदध्यापनमावेणाचार्यकसिद्धेर्नतत्प्रयुक्तमध्ययनं कृत्स्नविषयमित्यत्राह । (अध्ययनविधिनाध्यापनविधिनावेति) स्वविधिप्रयुक्तौ स्वाध्यायशब्दस्य कृत्स्नविषयत्वात् कृत्स्नस्वाध्यायाध्ययनसिद्धिः, वेदानामित्यस्यसंज्ञापरत्वान्नसङ्कोचकत्वं । अध्यापनविधिप्रयुक्तिपक्षेऽपि अध्यापनविधिना अध्ययनविधिसिद्धस्य व्रतनियमविशेषयुक्तस्य 
कृत्स्नविषयस्यैवाध्ययनस्य स्वांगभूतोपनयनद्वारतया स्वीकारादध्यापनविधिः कृत्स्नस्वाध्यायाध्ययनं प्रयुङ्क्तइति नतन्मुखेनाप्यध्ययनसङ्कोचावकाशइतिभावः । तयोः - विधिरागयोः । (नन्विति) अध्ययनविधिर्यदार्थज्ञानपर्यन्तः तदा तत्प्रयुक्तविचारस्सर्वत्रसिद्ध्यति, रागप्रयुक्तौतुविचारस्तत्साध्यनिर्णयोवा नस्वतः पुरुषार्थः, अपितु पुरुषार्थसाधनतया, अतो यस्ययत्पुरुषार्थरागसंभवः तस्य तदुपयोगिविचार एवेच्छास्यादितिविचारस्सङ्कोचमर्हतीतिभावः । त्रिवर्गापवर्गयोः परस्परविरोधादेकस्योभयत्ररागासंभवमाशंक्याह ( क्रमेणेति) उभयभावनाः - कर्मब्रह्मोभयभावनाश्चतुर्मुखादयः । (यस्यत्विति) यद्यपि सर्वेसर्वपुरुषार्थ रागयोग्याः तथापि तत्तत्कर्मानुरोधात् कस्यचित्क्वचिदेवेच्छाजायते । अत एतदीयप्राथमिकारागानुसारेण विशेषोद्देशेनैव मीमांसाशास्त्रं प्रवर्तेतेतिभावः । (यस्येति) द्ववर्गः - अर्थकामौ । वेदोदितेषु - वेदप्रतिपन्नसाधनकेषु । तथाच तादृशपुरुषानुरोधे कर्तव्ये मीमांसायाः प्रवृत्तिरेवन स्यादितिभावः । (तुल्यमिति) उभयार्हानुसारेण मीमांसायाः सामान्योद्देशेनैव प्रवृत्तिरुचितेतिभावः । एवंचतुर्ष्वपि पुरुषार्थेषु रागसंभवात्तदर्थ कृत्स्नवेार्थजिज्ञासायां तदनुसारेण सामान्योद्देशेन प्रवृत्तिरुपपादिता । इदानीं कृत्स्नवेदार्थजिज्ञासायां हेत्वंतरमाह (तिष्ठत्विति) रागात्कर्मनावेविचारसङ्कोचइतिपक्षेदूषणं सूचयन्नेवकर्ममात्रे विचारसंकोचं प्रकारांतरेणाशंख्यपरिहरति (कर्ममात्रइति) कबन्धमीमांसकस्त्वितितुशब्देन रागात्संकोचयन् प्रथमपक्षदूषणेनैवनिरस्तइतिसूचयति । शंकोचेत्थं - नब्रह्मणोविचारस्संभवति सिद्धेव्युत्पत्त्यभावेन वेदातानां परिनिष्पन्नब्रह्मबोधनाशक्तेः । तत्सत्त्वेपि प्रकृतिनिवृत्त्यविषयस्य ब्रह्मणः प्रतिपादने प्रयोजनाभावादुपासनविधिशेषत्वेचार्थवादत्वेन स्वार्थविवक्षाविरहाच्च वेदांतानां तत्रप्रामाण्याभावादिति । (राहुमीमांसकैरिति) एकशास्त्र्यसमर्थनार्थमप्रयतमानै रपीतिभावः । प्रत्युक्तिप्रकारमाह (सिद्धेपीत्यादिना) अप्राप्तइति) "अर्थज्ञानस्य स्वतन्त्रत्वे"इत्येतत्पूर्वेण संबध्यते । अर्थत्रानस्य स्वतन्त्रत्वपक्षे स्वविषयप्रवृत्तिहेतुत्वाभावेपि पूर्वाप्राप्तनिरतिशयपुरुषार्थ प्रतिपादनमुखेन तदुपयोगिश्रवणादौ प्रवृत्तिहेतुतया पुरुषार्थपर्यवसानादित्यर्थः (उपायानुष्ठानेति) रात्रिसर्वविध्यपेक्षितफलरूप प्रतिष्ठादिवदुपासन विध्यपेक्षितब्रह्मरूपविषयबाधोपि नयुज्यतइत्यर्थः । वयमप्येवमेव प्रतिब्रूमइतिभावः । इतिप्रतिवक्तव्यइत्यन्वयः । यद्वा (राहुमीमासकैरिति) अतस्तैर्नेयंशङ्काकार्येतिभावः । कबन्धमीमांसकैरेव तथाशंकायां भवद्भिः कथं 
प्रत्युच्यतइत्याशंकायां प्रत्युक्तिप्रकारमाह (सिद्धेपीत्यादिना अयोगाच्चेतीत्यन्तेन) (स्वतइति) प्रवृत्तिनिवृत्त्यविषयत्वेपि स्वतो निरतिशयपुरुषार्थस्य स्वेनापिलब्धुंयोग्यत्वेनानुसंहितस्य श्रवणं प्रीतिश्चयुज्यतएवेति नप्रयोजनाभावः ननु यदिश्रवणादेव प्रीत्यर्थं ब्रह्मबोधनं तदाबालोपच्छन्दनादि वाक्यवदयथार्थत्वेपि प्रीतिसंभवान्नतस्य ब्रह्मणि प्रामाण्यं, अतः प्रामाण्यलाभार्थमुपासनानुष्ठान शेषतया कार्ये प्रामाण्यं वाच्यम्, तथाचारोपितेनाप्युपासन सिद्धेर्न ब्रह्मणिवेदान्तानां प्रामाण्यमित्यत्राह (अर्थज्ञानस्येति) स्वातंत्र्यं उपायानुष्ठानमनपेक्ष्य प्रयोजनपर्यवसानं । (तदुपयोगीति) तच्छब्देन स्वातन्त्र्योपायानुष्ठाने विवक्षिते । अयंभावः, बालाद्युपच्छन्दनादावप्यर्थतथात्वज्ञानादेव प्रीतिः । नचात्रापि तादृशभ्रमादेवप्रीतिः; बाधकाभावेनौत्सर्गिक प्रामाण्यत्यागायोगात्, वाक्यान्तरेण तत्प्राप्त्युपायविधानाच्च । उपायानुष्ठान शेषत्वपक्षेप्युपासनापेक्षित फलसमर्पकतयाप्रामाण्यं स्वर्गाद्यर्थवादवत्, विषयसमर्पकतयापि प्रामाण्यं - वाग्धेनुत्वादिवदत्र बाधकाभावात् । "तस्मिन्यदन्तः" रितिसिद्धवदनुवादात्, "ततोमांतत्वतोज्ञात्वा" "विदुःकृष्णंब्राह्मणास्तत्वतोये" इत्यादिना तत्वज्ञानस्यैव मोक्षहेतुत्वश्रवणाच्च । स्वातन्त्र्यपक्षे तत्प्रेप्सापूर्वकतत्साधनप्रवृत्त्यादि मुखेनापि पुरुषार्थपर्यवसानं द्रष्टव्यम् । अत्रच स्वातन्त्र्यपक्षे प्रत्यक्षादौ पशुधनादिस्वरूपं प्रतिपाद्य पर्यवसिते तत्प्रेप्सोः "चित्रयायजेत पशुकाम" इत्यादिना तत्साधनविधानवत् ब्रह्मपरवाक्ये ब्रह्मस्वरूपं प्रतिपाद्य पर्यवसिते तत्प्रेप्सोरुपासनादि विधानमित्येकः प्रकारः, अस्मिन्पक्षे वाक्यभेदः । यद्वा "तपांसिसर्वाणिच यद्वदन्ती"ति सर्वस्य तपश्शब्दविवक्षितस्य वेदान्तस्य ब्रह्मपरत्वावगमात् "तन्त्वौपनिषद" मितिच तथाऽवगमात् सर्वजगत्कारणत्वसर्वान्तर्यामित्व सर्वशेषित्व सर्वफलप्रदत्व सर्वकर्माराध्यत्व सकलविद्याप्रसाद्यत्वमुक्तप्राप्यत्व निरतिशयानन्दत्वादि विशिष्टब्रह्मस्वरूपं प्रतिपाद्यम्, अत्राप्येतादृशब्रह्मप्रतिपादनेन प्रीत्यर्थतया पुरुषार्थपर्यवसानेऽपि ब्रह्मस्वरूपप्रतिपादने उपसर्जनतया प्रसक्तोपायानुष्ठानेनापि पुरुषार्थपर्यवसानमित्यपरः प्रकारः, अत्रच  नवाक्यभेदः । उपायानुष्ठानशेषत्वेतु उपायविध्यपेक्षित विषयफलार्पकतया उपसर्जनतया ब्रह्मप्रतिपादनं, अत्रापि नवाक्यभेदइति । प्रसङ्गात्कर्ममीमांसकैकदेशिनापि नेयं शंकाकार्येत्याह (कर्मशेषेति) (अन्यतइति) शास्त्रैकदेशादन्यतइत्यर्थः (तेनैवेति) अतस्तन्निरासोपि नास्माकमेव भरइतिभावः । (अस्त्विति) तथाच चतुर्ष्वपि   पुरुषार्थेषु रागसंभवादिति परिहारोसंगतइतिभावः । तत्सहकारीति व्युत्पत्त्यादिकं विवक्षितम् । (तत्रापीति) कर्मभागइव ब्रह्मभागेपि 
व्युत्पत्त्यादिसहकारिसिद्धेरित्यर्थः । (तत्रैवेति) त्रय्यन्तभागे । तथाच ब्रह्मणि विचारं संकोचयतस्तवाभिमता ब्रह्ममीमांसापि नस्यादित्यपिहृदयम् । नचायमिष्टप्रसंगइत्याह (तथात्वेवेति) अन्यत्रापिसर्पमापे । (तत्सिद्धावपीति) व्युत्पत्त्यादिसहकारि सिद्धावपीत्यर्थः । तथाच सत्पथवर्त्यनुग्रहाय ब्रह्मविचारार्थमेव शास्त्रप्रवृत्तिर्युक्ता । यद्यप्यन्येप्यनुग्राह्याः तथापि दुर्वासनादार्ढ्यात्केषाञ्चित्कर्मण्येव जिज्ञासा तदभावात् "स्थितेरविन्द" इतिन्यायेन केषाञ्चित् ब्रह्मण्येव जिज्ञासा । तदभावात् "स्थितेरविन्द" इतिन्यायेन केषाञ्चित् ब्रह्मण्येव जिज्ञासेति नैकस्योभयजिज्ञासासंभव इति सामान्यतो जिज्ञासानुरोधेन शास्त्रप्रवृत्तिरितिभावः  (त्वयापीति) सत्यथवर्त्यनुग्रहेपि कर्माधिकार्यनुग्रहाय कर्ममीमांसापिकार्येति भावः । (तथापीति) सत्यथत्वस्वीकारेपि विवदिषार्थकर्मणामेव सत्पथत्वं, तानिच यज्ञादिकर्माणि प्रसिद्धयज्ञादिभ्योभिन्नानि मासाग्निहोत्रवत्, तद्विचार्सत्पथत्वेन स्वीकृतकर्मविचार श्शरीरकशेषत्वात्तत्रैव क्रियते, जैमिनीयकर्म विचारश्च प्रसिद्धकर्मविषयः - तेषां चापथत्वात्तद्विचारोपि तथेति नतेनैकशास्त्र्यमित्यर्थः । (कर्मस्वरूपेति) विवदिषार्थकर्मणामन्येषांच मासाग्निहोत्र नैयमिकात्रिहोत्रवद्भेदोवास्तु, नित्यकाम्य ज्योतिष्टोमवद्विनियोग पृथक्त्वमात्रंवास्तु, सर्वथापि कर्मस्वरूपविचारा भावेऽनुष्ठानानुपपत्तेः विवदिषार्थ विनियोगोनयुक्तः, वैयर्थ्यप्रसङ्गात् । अतोवश्यापेक्षितः कर्मविचारइति तेनैकशास्त्रत्र्यमित्यर्थः । भवद्भिर्विवदिषार्थत्वा नङ्गीकाराद्भवत्पक्षे कथं तच्छेषसयैक शास्त्र्यमित्यत्राह । (वेदनेति) विवदिषार्थत्वेहि कर्म मीमांसा कथंचिद्ब्रह्मजिज्ञासोपयोगिनी, वेदनार्थत्वे त्वङ्गविषयत्वादङ्गिशास्त्रेण सुतरामभिन्नेति भावः । (भवान्तरीयेति) तथाच तत्र ब्रह्ममात्रे विचारसंकोचस्संभवतीतिभावः । मृदितकषायस्येत्यनेन "कषाये कर्मभिः पक्व" इतिस्मृत्यनुसारात् प्रतिबन्धकपापापनोदनेन कर्मणां विवदिषार्थत्वं यज्ञादि वाक्ये विवक्षितमिति सूचितम् । (जातीति) जन्मान्तरसुकृतविशेषाज्जातिस्मरण धर्मरुच्यादिकं यथा सिद्ध्यति तथा ज्ञानमपि येषांसिद्धं "स्वयमागतविज्ञाना" इत्यादिप्रमाणानुसारात् तान्प्रत्यनुपयोगात् ब्रह्ममीमांसापि व्यर्थेत्यनारंभस्स्यादित्यर्थः । तदर्हस्य - ब्रह्मजिज्ञासोः । (उभयार्हस्येति) कृत्स्नवेदार्थजिज्ञासोः कृत्स्नविचारारंभः । कर्मविचारापेक्षा नियमाभावो नैकशास्त्र्यभञ्जकः - तथा सति जन्मान्तरीयसुकृतवशाद्वेदप्रामाण्ये सुदृढविश्वासपुरुषस्य प्रमाणलक्षणस्या नपेक्षितत्वात्तस्याप्युत्तरलक्षणैरैकशास्त्र्यं न स्यादिति भावः । ननु उभयार्ह प्रतिकृत्स्नविचारारंभोयमिति कुतः, एकैकार्हं प्रत्येकैकारंभइति कुतो नस्यादित्यत्राह (नहीति) 
विचारोहि विधिप्रयुक्तोवा स्यात् रागप्रयुक्तोवा स्यात्, तत्राध्ययनविधे रर्थज्ञानकामाधिकारकत्व पक्षे विचारस्याध्ययनविधिनाक्षेपाद्विधिप्रयुक्तता, नचाध्ययनविधिः कृत्स्नार्थज्ञानकामाधिकारकः, तत्तद्वाक्यार्थज्ञान कामनायास्तत्तद्वाक्या ध्ययनाधिकारत्वे कृत्स्नाध्ययन नियमानुपपत्तेः । तथाच तद्विधिमूलविचारोऽपि तादृशाधिकारि विषयकएव । अतो नैकैकमात्रजिज्ञासुं प्रति विधिः प्रवर्तकः, तस्यानधिकारिणं प्रत्यप्रवर्तकत्वात् । रागप्रयुक्तिपक्षेपि साङ्गाध्ययनविधेः कृत्स्नार्थज्ञानगोचरोयुक्तइति विध्यधीनस्तदुपाय विचाररागः कृत्स्नार्थज्ञानकामं प्रत्येव प्रवर्तकः, विधिवदेव तस्याप्यनधिकारिणं प्रत्यप्रवर्तकत्वात् । अत्र च फलरागोऽधिकार स्थानीयः तथाच उपायरागः स्वस्मिन्नधिकारिस्थानीयं फलार्थिनमेव प्रवर्तयति विधिवदित्यर्थः । (नहीति) अशकनीयार्थविधायकत्वं यथावेदस्य न संभवति, तथानधिकारिप्रव्तकत्वमपि विधिरागयोर्नसंभवतीत्यर्थः । एवं विविदिषार्थत्वपक्षे ब्रह्ममात्रेविचारसंकोचं पुरुषविशेषेभ्युपगम्य तदन्यपुरुषविषयतया कृत्स्नविचारारंभस्समर्थितः वस्तुतस्तु सत्कर्मणां ज्ञानार्थत्वे विविदिषार्थत्वेतुकथम्, उत्पन्नापास्तस्यास्स्वयमेवानुवृत्तेः विविदिषायामपचाया सिद्धेश्चेत्यत्राह (नचेति) हेत्वभावादितिभावः । निश्चये प्रतिबन्धसद्भावादपि न निश्चयसंभवइति हेत्वन्तरोपन्यासपूर्वकं निश्चयाशक्यतामुपसंहरन् तत्फलितं कर्मणां संग्राह्यत्वमाह (प्रक्तनैरिति) प्रतिबन्धशंकयेत्यनन्तरं उक्तनिश्चायाभावेनेतिशेषः । संग्राह्यत्वादिति पञ्चम्या विचारोवश्यंभावी त्यध्याहृतपदे नान्वयः । कस्यचिदुक्तनिश्चय संभवेपि कर्मापेक्षामुपपादयति (नचेति) ततश्च नविचारसंकोचइति भावः । आत्मनि वर्णाश्रमादेरभावात्तदभिमान निबन्धनएव विधिः, नचाभिमानो विविदिषायाःप्रागेव नित्यानित्यविवेकबलान्निवृत्तइति तन्निबन्धनविधिरपि तदानींनिवृत्तइति जन्मान्तरकर्मबलसिद्धविवदिषस्य तदर्थं कर्मविचारापेक्षाया अभावाद्ब्रह्ममात्रे विचारसंकोच इत्याशयेन शंकते (वर्णाश्रमेति) (तद्भ्रमस्येति) तत्स्वरूपाध्यासस्येत्य्थः । (किंवादेहात्मेति) वर्णाश्रमशब्देनतद्विशिष्टोदेहः, अभिमानशब्देनतादात्म्याभिमानश्च विवक्षितुंशक्यतइतिभावः (पिण्डस्यैवेति) अभिमानशब्देन अर्थाध्यासः तस्यचवर्णाश्रमशब्देनदेहपरेण कर्मधारयोविक्षितुंशक्यइतिभावः । (असिद्धेरिति) मोक्षदशाया मेवतदध्यासनिवृत्ते रिति भावः । (तत्संबंधस्येति) देहसंबंधस्याप्रातिभासिकत्वेन तज्ज्ज्ञानस्य प्रातिभासिकभ्रमत्वासिद्धे स्तस्य मोक्षात््रागनिवृत्तेरित्यर्थः । (यावतेति) 
श्रवणविधिरपित्रैवर्णिकाद्याधिकारिकः । तथाचानिवृत्ताभिमानेबुकमेविचारस्संभवति, ब्रह्मविचारस्तु नित्यानित्य विवेकाधिकारकत्वा न्निवृत्ताभिमानस्यैवेति सुकुत्रापि नस्यादितिभावः । एवं वाचारसंकोचाभावात्कृस्नवेदार्थनिर्णयोद्देशेन शास्त्रप्रवृत्त्यौचित्यादैकशास्त्र्यमिति स्थितं । तत्र विचारशास्त्रयोस्तथापि परस्पराकांक्षाविरहात्कथमैकग्रन्थ्य पर्यन्तैक शास्त्र्यमिति चोदयति (नन्विति) द्यपि विद्यायां कर्मणामुपयोग उक्तः तथापि विचारयोः परस्परमुपयोगानुक्ते राकांक्षाविरहात्रैकशास्त्र्यमित्याक्षेपो युक्तः । (न्यायेत्यादि) उपयोगइत्यनुषङ्गः । (ब्रह्मेति) बाह्यहेनुसमुत्थाप्रामाण्यं प्रथमपादे निराक्रियते । आन्तरहेतुसप्रुत्थाप्रामाण्यं त्रिपाद्यां । (कृत्स्नेति) पूर्वोत्तरभागविचारात्मके कृत्स्नशास्त्रे उपयुक्तं (भेदेति) "सर्ववेदान्तप्रत्ययं चोदनाद्यविशेषा" दित्यत्र तावत् "एकंवा संयोगरूपचोदनाख्या विशेषा" दिति शाखान्तराधिकरण न्यायव्युत्पादन मुपजीव्यते । नचेदमेव तद्व्युत्पादनमितिवाच्यं चोदनाद्यविशेषादित्यादि शब्दस्य संयोगरूप चोदनाख्याविशेषादिति पाठापेक्षत्वात् । एकमिति साध्यानिर्देशाच्च तन्न्यायोपजीवनेन तत्साध्यलाभादेव । तथा "गुणश्चापूर्वसंयोगे वाक्ययोस्समत्वा" दित्याधिकरणव्युत्पादितो गुणभेदो "नवाप्रकरणभेदात् परोवरीयस्त्वादिव" दिति च्छान्दोग्य बृहदारण्यकोद्गीथ विद्ययोर्भेदार्थनुपजीव्यते । तथा "नानाशब्दादिभेदा" दित्यत्र शब्दान्तराभ्यासादिभि र्भेदव्युत्पादनोपजीवनमादि शब्दात्प्रतीयते । (तार्तीयाइति) "श्रुत्यादिबलीयस्त्वाच्च नबाधः" "लिंगाभूयस्त्वात्तद्धि बलीयस्तदपी" त्यादिना तार्तीयन्यायानामेवोपजीवन मितिगम्यते । (प्रयुक्तिश्चेति) "विहितत्वाच्चाश्रमंकर्मापी" त्यधिकरणेन विद्यांगत्वा(मांगत्व निर्णये कृते चातुर्थन्यार्थेन प्रयुक्तिस्सिद्यतीत्यर्थः । (गतिचिन्तायामिति) "वायुमब्दादविशेषविशेषाभ्या" मित्यधिकरणे पाञ्चमिकन्याय उपजीव्यते । तथाहि कौशीतकिनः "सएतंदेवयानं पन्थानमापद्याग्निलोकमागच्छति सवायुलोकं सवरुणलोकं स आिदित्यलोकं स इन्द्रलोकं स प्रजापतिलोकं स ब्रह्मलोक" मित्यग्निलोकादनन्तरं वायुलोकमधीयते । वाजसनेयि नस्तु "यदावै पुरुषोस्माल्लोकात्प्रैति स वायुमागच्छति तस्मै तत्रापविजिहीर्षते यथा रथचक्रस्याखन्तेन स ऊर्ध्वमाक्रमते स आदित्यमागच्छती" त्यादित्यात्पूर्व वायुमधीयते । तत्र कौषीतकिनां पाठक्रमेणाग्निलोकशब्दोक्तादर्चिषः परत्वेन वायुः प्राप्तः । उक्तवाजसनेयश्रौत क्रमेण पाठक्रमाद्बलीयसा तद्वाधेनादित्यात्पूर्व वायुर्निविशते । संवत्सरस्तुच्छान्दोग्ये मासात्परं श्रूयते 
"तेर्चिषमभिसंविशन्ति अर्चिषोहर्न आपूर्यमाणपक्षआपूर्यमाण पक्षाद्यान् षडुङ्घोति मासांस्तान्मासेभ्यस्संवत्सरंसंवत्सरादादित्यमादित्यच्चन्द्रमतं चन्द्रमसोविद्युतं तत्पुरुषोमानवस्सएनानब्रह्मगमयती"ति । वाजसनेयकेतु "अर्चिषोह" रित्यादिमासान्तं पठित्वा "मासेभ्योदेवलोकन्देवलोकादादित्य" मिति मासात्परतो देवलोकश्श्रूयते । तत्र द्वयोःश्रुतित्वेप्यधिककालानांन्यूनकालोत्तरत्वेनाहःपक्षादिषु दर्शनादर्थक्रमेण संवत्सरस्य मासात्परतोनिवेशास्सिद्ध्यति, तथाचार्थस्यक्रमनियामकत्वं श्रोतक्रमस्यापाठक्रमद्बलीयस्त्वंच पपंचमसिद्धमुपजीव्याब्दादित्ययोरन्तराळे वायुदेवलोकशब्दार्थनिवेशं सिद्धंकृत्वा "वायुमब्दा" दित्यधिकरणेवायुदेवलोकशब्दयोर्भिन्नार्थत्वं पूर्वपक्षीकृत्यैकार्थ्यप्रसाध्यते । एवं "तटितोधिवरुणस्संबन्धा" दित्याधिकरणेपि पांचमिकन्यायउपजीव्यते, तत्रच वरुणस्य कौषीतकिपाठक्रमादादित्यात्पूर्वत्वेप्राप्ते मेघोदरवर्तित्वलक्षणविद्युत्संबन्धादर्थाद्विद्युत ऊर्ध्वं निवेशउक्तः । अर्थक्रमस्य बलीयस्त्वंच पञ्चमसिद्धं तत्रोपजीव्यं । (कर्तेति) "फलार्थत्वात्कर्मणश्शास्त्रंसर्वाधिकारं स्यात्" इत्यधिकरणे समर्थानामेवाधिकारोनान्येषां शक्यांगमात्रत्रोपसंहारेणेति निर्णयमुपजीव्यात्रविधुरादीनां वेदादीनांच किं सामर्थ्यमस्ति उतनेत्यादिचिन्तया अधिकारिविशेषनिर्णयः क्रियते । नैष्ठिकादिभ्रष्टानाञ्च पातित्यस्मरणेन वैदिक कर्ममात्रानधिकारिणामसामर्थ्यात् ब्रह्मविद्यानधिकारश्च प्रतिपाद्यते । एवं स्वर्गकामाधिकारणेन फलकामस्याधिकारे सिद्धे मोक्षकामानां देवादीनामप्यधिकारोस्ति नवेति चिन्त्यतइत्यर्थः । (अतिदेशादयश्चेति) "अन्तस्तद्धर्मोपदेशा" दित्यत्रभाष्ये - "अन्तरादित्येन्तरक्षिणिच यःपुरुषः प्रतीयते सजीवादन्यः परमात्मैव, तद्धर्मोपदेशात्, जीवेष्वसंभवंस्तदरिक्तस्यैव परमात्मनोधर्मोयमपहतापाप्मत्वादयमपि तस्यैव धर्मः, अत आदित्यमण्डलाक्ष्यधिकरणआदित्यादिजीवव्यतिरिक्तः परमात्मैवे" त्युपसंहृतम् । तच्च अक्षिपुरुषेऽपहतपाप्मत्वविलक्षणविग्रहयोरतिदेशतः प्राप्तिमुपजीव्य ।  तत्र विग्रहप्राप्तिः "तदेवरूपं यदभुष्यरूप" मित्यतिदेशात्, अत्ररूप शब्दस्य वर्णपरत्वविद्रहपरत्वसंशये "एककपालानां वैश्वदेविकःप्रकृतति" रिति सूत्रोक्तन्यायेन विग्रहस्यातिदेश इति निर्णयः । तथाहि - वैश्वदेवे "द्यावापृथिव्यएककपाल" इतिश्रुतं, अनन्तरं वरुणप्रवासे "कायएककपाल" इति श्रुतं, अनन्तरं साकमेधे "एतद्दाह्नणएककपाल" इति, तत्र किंवैश्वदेविकस्यैककपालस्य ब्राह्मणमतिदिश्यते, किंवावारुणप्रघासिकस्येति संशये - वारुणप्रधासिकेऽल्पं प्राकृतं वैश्वदेविके बहु, अतो भूयोधर्मलाभाद्वैश्वदेविकस्यातिदेश इत्युक्तं 
। अत्रापि रूपशब्देन वर्णविशेषाभिधानेऽल्पातिदेशाद्विग्रहपरत्वे तच्छब्देन प्रकृतपुण्डरीकाक्षत्वहिरण्यश्मश्रुत्वादि परामर्शाद्भूयोधर्मलाभद्विलक्षणविग्रहातिदेशइति निर्णयः । यद्यपि तत्रायंपूर्वपक्षः - अव्यवहितत्वादेतच्छब्देन वारुणप्रधासिकस्यातिदेशइति सिद्धान्तितं, तथाप्यत्र तादृशबाधकाभावात्तत्पूर्वपक्षन्यायेनैवार्थनिर्णयः । अपहतपाप्मत्वमपि "यन्नामतन्नामे"त्यतिदेशप्राप्तनामबलात् । उदित्येतन्नामह्यत्रातिदिश्यते, तस्यच "तस्योदितिनाम सएषसर्वेभ्यः पाप्मभ्यउदित" इत्यादित्यपुरुषे प्रवृत्तिनिमित्तक्लृप्तं । तथाच तदन्यप्रवृत्तिनिमित्तकल्पने गौरवादुपास्यगुणविशेषलाभाच्च तत्प्रवृत्तिनिमित्तस्वीकारा दपहतपाप्मत्वलाभः । यथा 'मासमग्निहोत्रं जुहोती' त्यत्र मासाग्निहोत्रनैयमिकाग्निहोत्रयो रग्निहोत्रशब्दप्रयोगाविशेषादुभयत्रापि मुख्यत्वे प्राप्ते "एकस्यत्वभिधेयत्वे गौणत्वेनापि संभवात् । नान्यस्याप्यभिधेयत्वमनेकार्थत्वदोषतः ।।" इतिएकत्रैव मुख्यत्वमुक्तं । तथात्राप्यनेकार्थत्वपरिहाराय तदेव प्रवृत्तिनिमित्तमिति सिद्ध्यति । अतिदेशादयइत्यादिशब्देन ऊहादयो विवक्षिताः । अयंभावः - "सर्वापेक्षाच यज्ञादिश्रुतेरश्वव" दित्यत्र यत्रादीनां विद्याङ्गत्वं प्रतीयते, यज्ञानाञ्चाग्नेयसौर्यादीनामङ्गत्वं साङ्गानामेव, अतो यज्ञांगभूतस्य "अगन्मसुवस्तुवरगन्मे" त्यदिमात्रस्य स्वर्गरूपफलप्रकाशकस्य विद्यार्थ यज्ञाङ्गत्वं "अगन्मविद्यांविद्यामगन्मे" त्यूहसापेक्षं, अतस्सांगस्य यज्ञस्य विद्यार्थत्वनिरूपणमूहसापेक्षं, भहश्च नावमिकन्यायाधीनः । तत्रहि - "फलदेवतयोश्त" इत्यधिकरणे सौर्यादिष्वतिदेशतः प्राप्तस्य "अगन्मसुव" रितिमन्त्रस्य 'अगन्मब्रह्मवर्चस' मिति सौर्यफलप्रकाशकपदप्रक्षेपेणोह उक्तः । तथा "हानौतूपायनशब्दशेषत्वात्" "कुशाच्छन्दस्तुत्युपगानवत्तदुक्त" मित्यत्र शाखान्तरम्नातोपायनवाक्यस्य हानिवाक्यशेषत्वं कुशादिदृष्टान्तेनोपपाद्य एकवाक्यत्वसंभवे हान्युपायनयोश्चिन्तने विकल्पापादकवाक्यभेदो न न्याय्यइत्यत्र " तदुक्त" मिति सूत्रखण्डे दाशमिकपर्युदासाधिकरणसम्मतिप्रदर्शनेन तन्न्यायउपजीव्यते । तत्राहि - "नार्षेयंवृणीत" इति महापितृयज्ञमात्रं "यत्रेषुयेयजामहं करोति - नानूयाजेष्वि" त्यनारभ्याधीतञ्च वाक्यमधिकृत्य विचार्यते - किं वरणयेयजामहाभ्यां प्रतिषेधस्य विकल्पः, उततयोर्निवृत्तिरिति - तत्र प्रतिषेधे नञोमुख्यार्थत्वलाभात् पर्युदासे कात्यायनमते समासप्रसङ्गाच्च प्रतिषेधः, तथाच विकल्पइति " प्रतिषेधः प्रदेशेनारभ्यविधानेच्च प्राप्तप्रतिषिद्धत्वाद्विकल्पस्स्या" दित्तिसूत्रेण पूर्वपक्षंकृत्वा, "अपितु वाक्यशेषस्स्यादन्याय्यत्वाद्विकल्पस्य विधीनामेकदेशस्स्या" दिति सूत्रेण सिद्धान्तितम् । तस्यार्थः - एकवाक्यत्वलाभान्नामान्वयेपि समासविकल्पस्य 
पाणिनिस्मरणादष्टविकल्पस्यान्याय्यत्वाच्च पर्युदासः, तथाच वरणयेयजामहयोर्निवृत्तिरिति । तथा "नस्थानतोपी" त्यधिकरणे "दर्शयतिचाथोअपिस्मर्यते" इत्यादिसूत्रेषु श्रुतिर्दर्शयतकि गुणमित्युक्तिः - पदाहवनीयन्यायेन विशेषनिषेधस्य विहितविशेषेनरविषयत्वमभिप्रेत्य । सच न्यायोदाशमिकः । तथा अहीनसत्रयोर्लक्षणतोभेदः तदुपजीवनेन "द्वादशाहवदुभय- विधंबादरायण" इत्युक्तं । एवं "पूर्वविकल्पःप्रकरणात् स्यात् क्रियामानसव" दिति विद्यामयमनश्चितादीनां विद्यामयक्रत्वंगत्वसाधनार्थेधिकरणे पूर्वपक्षे विद्यामयस्यापि क्रियामयक्रत्वंगत्वे मानसग्रहोनिदर्शितः । तस्यच द्वादशाहंगत्वं दाशमिके "मानसमहरन्तरं स्यात् भेदव्यपदेशा" दित्यधिकरणसिद्धमुपजीव्यते । एवं तन्त्रान्यायो "विहितत्वाच्चाश्रमकर्मापी" त्यत्रोपजीव्यते । तत्रहिकर्मणामात्रमांगत्व विद्यांगत्वसाधनपूर्वक मुभयार्थकर्मणामैक्यसाधनस्य तन्त्रेणानुष्ठानं फलमित्युक्तम् । पृथक्प्रयुक्तिशक्तिमदु- भयगोचरत्वे देशकालाद्यैक्येच सकृत्करणं तन्त्रं, तच्चैकादशेस्थापितम् । विद्यार्थकर्मणैव प्रसंगान्नित्यसिद्धिरित्याचार्यमेघनादारिसूरयः । तेषामेतद्विचारस्य प्रसंगःफलं । उपयोगान्तरमाह (विद्येति) विद्यांगभूतेत्यनेनांगांगिविचारत्वाद्दर्शपूर्णमास प्रयाजादि- शास्त्राणामिव परमशास्त्रैक्यमवर्गनीयमिति सूचितम् । अनेन शारीरकतृतीयाध्यायेनैक्यमुक्तं भवति । 'नही' त्यादिना ''सर्वापेक्षाचे'' त्यनेन ऐक्यमुक्तंभवति । उपयोगान्तरमाह (यज्ञादीति) अस्तुतर्हि ब्रह्मैकविषयतया विचारसंकोचः, अतिशयितपुरुषार्थप्रतीतौ ''स्थितेरविन्द'' इति न्यायावतारादित्यत्रचोद्ये, यद्युक्त हेतुना ब्रह्ममात्रे विचाकसंकोचः तदा कर्मानुष्ठानस्यैवाभावात्प्रत्यक्षविरोधः, कथंचित्तदुपपादनेच शास्त्रैक्यंसिद्धमित्यनिष्टापादनेन संकोचकत्वा संभवेन परिहार उक्तः । इदानीमतिशयितपुरुषार्थप्रतीतिरूपहेत्वंशं दूषयितुमनुवदति (यच्चातिशयितेति) हेत्वंशानुवादे तात्पर्यम् - (ननुपूर्वापरेति) ततश्च कर्मफलस्य वस्तुतः क्षयिष्णुत्वमेवेति भावः (किन्तेनेति) वास्तववैषम्येणेत्यर्थः । ननु साक्षात्कारस्य भ्रमनिवर्तकत्वात्तस्य च श्रवणादिजन्यत्वान्मीमांसापेक्षेत्यत्राह (ततएवेति) स्वतो परोक्षविषयेत्वन्मते अविचारितेनापि शब्देन साक्षात्कारस्यैवोत्पादात् , अन्यथा विचारितेनापि तदनुत्पादादिति भावः (अतइति) एकग्रन्थत्वपर्यन्तमै कशाख्यमिहसाध्यं - तस्यैव क्रमहेतुत्वात् , तत्रैकव्याख्येयव्याख्यानात्मत्वं हेतुः । एकव्याख्यानात्मत्वेपि तदंशव्याचिख्यासयैव प्रवृत्तौ नो भयोरेकग्रन्थत्वमित्यत्रोक्तं (एकस्यैवेति) आत्मनेत्यनन्तरं 
प्रवृत्तमिति शेषः । पूर्वोक्तनीत्या प्राथमिकसामान्यजिज्ञासानुसारेणैव ग्रन्थप्रवृत्तिर्युक्तेतिभावः । एकव्याख्येयव्याख्यानात्मना प्रवृत्तमित्यत्र ''अथातोधर्मजिज्ञासा'' इति सूत्रस्वारस्यमभिप्रेतं । तत्रह्यथशब्दः कृत्स्नवेदाध्ययनानन्तर्यपरतया सर्वसम्मतः, अतश्शब्दोपि कृत्स्नवेदाध्ययननिर्वृत्तेर्हेतुत्वपरतया, अत इदं पदद्वयं मीमांसाद्वयस्यापि सामान्येन कर्तव्यतां हेतुपूर्ववृत्तोपन्यासमुखेन साधयत् विंशतिलक्षण्यास्सामान्येन वेदार्थविशदीकरणे शिकीर्षामूलतां तन्निबन्धनमैकग्रन्थ्यञ्च स्पष्टमाचष्टे । तथा एतत्सूत्राभिप्रेतौ पूर्वोत्तरपक्षहेतूअपि अविवक्षितार्थत्वविवक्षितार्थत्वे अनवकाशावकाशौ प्रवर्तकाभावतत्सद्भावौ वा साधारण्येन मीमांसामात्रस्यानारंभणीयत्वारंभणीयत्वसमर्थनमुखेन मीमांसायास्सामान्येन वेदार्थविशदीकरणकर्तव्यताबुद्धिनिबन्धनत्वं तन्निबन्धनमैकग्रन्थ्यंच स्पष्टमाचक्षाते । नचैवंसति विंशतिलक्षणीजैमिनिनैवकर्तव्येति वाच्यम् । तत्कर्तव्यतां समर्थितवतैव तत्कर्तव्यमिति नियमे ईश्वरेणैव सकलकर्मानुष्ठानप्रसंगात् । नन्वव्यवहितस्वकृत्यारंभसमर्थनार्थं इदं सूत्रमित्यव्य वधानादवगम्यते, अन्यथा एतत्सूत्रानन्तरं प्रमाणप्रमेयेत्यादिशास्त्रस्यापिप्रवृत्तिप्रसंगात् । अतएवोक्तं - ''यदाहि धर्मजिज्ञासाकर्तव्येत्युक्तवा शास्त्रमारभ्यमाणं दृश्यते तदा नूनमिदंशास्त्रं धर्मप्रतिपादनप्रयोजनमित्यवगम्यत'' इति । अतएतत्सूत्रस्य साधारणत्वे जैमिनिनैव सर्वंकर्तव्यमितिचेत् ? उच्यते, धर्मजिज्ञासासूत्रस्य मीमांसामात्रसाधारण्यं तावत्सिद्धं अधीतसांगसशिरस्कस्वाध्यायस्य पुरुषस्य वेदार्थजिज्ञासोदयात्तदनुजिघृक्षया शास्त्रंप्रणेष्यता अविवक्षितार्थत्वादिनानारंभणीयत्वमाशंक्य विवक्षितार्थत्वादिभिरारंभणीयत्वसमर्थनात् , कृत्स्नवेदार्थजिज्ञासुपुरुषानुग्रहार्थत्वञ्च शास्त्रस्य अथातश्शब्दाभ्यामवगम्यते । एवंच शास्त्रप्रववृत्तिनिमित्तजिज्ञासासाधारण्यात् , साधारणजिज्ञासामूलशास्त्रसमर्थनार्थस्य साधारणविषयत्वौचित्यात् , अथातश्शब्दबलात्पूर्वोत्तरपक्षयुक्तिसाधारण्याच्च, अस्य सूत्रस्य विंशतिलक्षणीसाधारण्यं सिद्धं । तत्र यदि प्रतिज्ञासाधारण्ये सर्वं जैमिनिनैव कर्तव्यं नच तथाक्रियतइति विचिकित्साजायेत, तदा गुरुशिष्याभ्यां सामान्यचिकीषीमूलमेकमेव कार्यं परस्परसम्मत्या प्रत्येकावयवनिर्माणमुखेन निर्वर्त्यतइति समाधानमुचितं । ननु धर्मशब्देविद्यमाने कथं सूत्रस्य वेदान्तसाधारण्यं, धर्मशब्दस्यवेदार्थपरत्वात् । नच धर्मशब्दलक्षणा दोषः, उक्तयुक्तिभिर्वाक्यतात्पर्येनिश्चिते तदनुसारेण लक्षणायाव्यायस्त्वात् । 
तदुक्तं पूर्वतन्त्रे ''अभ्युदये कालापराधादिज्याचोदनास्याद्यथा पंचशरावे'' ''यस्यहविर्निरुप्तंपुरस्ताच्चन्द्रमाअभ्युदेति त्रेधा तण्डुलान्विभजेत् येमध्यमास्स्युः तानग्नयेदात्रेपुरोडाशमष्टाकपालं निर्वपेत् येस्थविष्टास्तानिन्द्रायप्रदात्रेदधंश्चरुं येक्षोदिष्ठास्तान्विष्णवेशिपिविष्टायश्रृतेचरुमिति'', तत्र संशयः, किं कर्मान्तरमिदमुतप्रक्रान्तस्यैव दर्शप्रयोगस्य पूर्वदेवताभ्योपनयो देवतान्तरसंयोगश्च चोद्यतइति । तत्राग्नेर्देवतायास्तद्गुणस्य दातृत्वस्यच विधौ वाक्यभेदात्तद्विशिष्टंकर्मान्तरं विधीयते । एवं प्राप्तदधियागोद्देशेन स्थविष्टानांचरुत्वस्य दघ्नोधिकरणत्वस्य इन्द्रस्य देवतायाः प्रदातृत्वस्य तद्गुणस्यचविधौ वाक्यभेदात्तद्विशिष्टं कर्मान्तरंविधीयते । एवंशिपिविष्टविष्णुदेवताकश्रृताधिकरणकक्षोदिष्ठचरुहविष्कंकर्मान्तरं विधीयतइति पूर्वः पक्षः । प्रकृतप्रत्यभिज्ञानात्तदेवकर्म - नच वाक्यभेदः अपरित्यक्तयागान्वयानामेव सतां दधिस्थविष्ठादीनां देवतान्तरसंबन्धमात्राभिधानात् । देवतायास्तद्गुणस्यच विधानादपि न वाक्यभेदः, दातृत्वादिविशिष्टाग्न्यादेरेकस्यैव संप्रदानकारकस्य विधानात् । त्रेधा तण्डुलानितितु देवतान्तरसंयोगविधानार्थं पूर्वदेवताभ्योपनयो विधीयते, तत्रच दधिश्रृतयोरपि देवतान्तरसंयोजनार्थं तण्डुलशब्देन तण्डुलादिप्रकृतहविर्मात्रं लक्ष्यते, तण्डुलविभागमात्रस्य मध्यमादिविनियोगलभ्यस्यात्र विधिवैयर्थ्यात् । तदेवं न कर्मान्तरं । एवं देवतान्तरेण संयोक्ष्यमाणहविषां पूर्वदेवतापनयविधिपरं त्रेधा तण्डुलान्विभजेदिति वाक्यमिति निश्चिते दध्यादिसाधारण्यार्थं तण्डुलशब्दो हविर्मात्रोपलक्षणमित्युक्तम् । अथवा उपासनरूपधर्मप्रतिपादनात् कात्र कथन्ता । उपासनस्य शाब्दप्राधान्येपि ब्रह्मणआर्थप्राधान्यं नहीयते, ब्रह्मणएव शाब्दप्राधान्येपि न शंकावकाशः । धर्मशब्दोभगवत्प्रीतौ मुख्यः । कर्मव्यापारोहि धर्मशब्दार्थः,  स च प्रसाद एव । अथवा अत्र सूत्रे धर्मपदमलौकिकश्रेयस्साधनत्वं गुणं निमित्तीकृत्य प्रवर्तते । अत एव ''द्रव्यक्रियागुणादीनां धर्मत्वंस्थापयिष्यत'' इत्युक्तम् । अतो यागादीनां ब्रह्मणश्च प्रीतिद्वारकश्रेयस्साधनताया अलौकिक्याविद्यमानत्वाद्धर्मशब्द इह यागादिब्रह्मसाधारणः । एतदेवाभिप्रेत्यानुगुहीतमाचार्यैः ''अलौकिकश्रेयस्साधनंधर्मः तदनुयायिप्रतिपाद्य'' मित्यादि । अत्रत्थ धर्मशब्दे न कर्मब्रह्मरूपद्वयं साक्षात्परंपरयावा श्रेयउपयोगमात्राद्विवक्षितमितिभावः । अथवा अलौकिकश्रेयस्साधनताया धर्मशब्दप्रवृत्तिनिमित्तत्वात् ब्रह्मणएव तत्साधनत्वात् प्रसादस्यच 
व्यापारमात्रत्वात्तादृशश्रेयः कर्तृत्वस्य प्रवृत्तिनिमित्तत्वाद्वा ब्रह्मैव धर्मशब्दस्य मुख्यार्थः । ''येचवेदविदोविप्रा येचाध्यात्मविदोजनाः । तेवदन्तिमहात्मानं कृष्णं धर्मं सनातनम्'' ।। इत्युक्तेः तस्यच साध्यत्वं प्रसादरूपव्यापारविशिष्टवेषेण, तस्माद्धर्मजिज्ञासेत्यस्य ब्रह्मजिज्ञासेत्यर्थः । एतदेवाभिप्रेत्यानुगृहीतमाचार्यैः ''अथातोब्रह्मजिज्ञासा'' इत्येवोभयभागसाधारणार्थप्रतिज्ञा'' इत्यादि । ननु तर्हि कथं ब्रह्ममीमांसायां कर्ममीमांसायाअवकाशः, अत्राप्यनुगृहीतं - ''कर्मविचारस्तु ब्रह्ममीमांसातृतीयलक्षणे चनुर्थपादेसङ्गत'' इति । अत्रत्यब्रह्ममीमांसाशब्दः ''अथातोब्रह्मजिज्ञासा'' इतिसूत्रविवक्षितब्रह्ममीमांसापरः - अतस्तृतीयलक्षणइत्युक्तिसंभवः । तृतीयलक्षणचतुर्थपादे ''सर्वापेक्षाचयज्ञादिश्रुतेरश्ववत्'' इत्यत्रकर्मणामुपासनांगत्वप्रतिपादनात् तत्र संगततया कर्मनिरूपणं युज्यतइति । यद्येवं, तर्हि तत्रै तद्विचार्यं, अत्राप्यनुगृहीतं ''ब्रह्मविचारान्तर्भावेपि पृथक्करणमुपपद्यते, यथा निग्रहान्तर्गतयोश्छलजात्योराह्निकभेदेन पृथगुक्तिः, यथाचनि ग्रहान्तर्भूतहेत्वाभासानामध्यायभेदेन पृथगुक्तिः । पृथक्करणंच बहुग्रन्थ प्रतिपाद्यत्वात् , तत्रच पूर्वभावित्वमुपजीव्योपजीवकभावादि वक्ष्यमाणहेतुनिबन्धनं'' इति । ''अथातोधर्मजिज्ञासा'' इतिसपरिकरब्रह्मजिज्ञासां प्रतिज्ञायत्रैवर्गिकमुमुक्षुसाधारणतया मुमुक्ष्वसाधारणतयाच विचारावान्तरभेदं विवक्षित्वा मुमुक्ष्वसाधारणब्रह्मविचाराधिकारहेतुतया नियतपृथग्भावपूर्वभावं कर्मविचारं सर्वानुग्रहार्थं प्रथमतः पृथङ्निर्वर्त्य अधिकारप्रदर्शनार्थं सिद्धेव्युत्पत्त्यभावलक्षणपूर्वपक्षनिराकरणार्थं च ''अथातोब्रह्मजिज्ञासा'' इति मुमुक्ष्वसाधारणब्रह्मविचारंपुनः प्रतिज्ञाय तद्विचारः प्रवर्त्यते मुनिद्वय्या भगवत्येत्याचार्याभिप्रायः । वेदार्थजिज्ञासेतिषा ब्रह्मजिज्ञासेतिवावक्तव्ये धर्मजिज्ञासेत्युक्तिश्श्रेयस्साधनत्वप्रतिपादनेन मीमांसाया रागप्राप्तिसूचनमुखेन प्रवर्तकाभावादनारंभइति पूर्वपक्षनिराकरणाय रागस्यैवप्रवर्तकत्वादारंभइति  राद्धान्तसूचनार्था । एतेन शास्त्रैक्ये आदौ साधारणप्रतिज्ञयाभवितव्यमित्येतन्निराकृतम् , प्रतिज्ञायास्सामान्यविषयत्वोपपादनात् । यदिसामान्यविषयत्वं तर्हि कर्मविषयविशेषप्रतिज्ञया भवितव्यं, मैवं - तदसाधारणपूर्वपक्षानुत्थानेन तदर्थमधिकरणानारंभात् । स्वकर्तव्यार्थप्रदर्शनमात्रप्रयोजनप्रतिज्ञाचार्थसिद्धा । पक्षान्तरेपिसार्थसिद्धैव, न्यायपरत्वात्सूत्रस्य तथाविधसूत्राकरणं चन्यायनिबंधनात्मकेशास्त्रेतादृशस्यनिवेशायोगात् । 
''शब्दाबोध्यत्वशंकापरिजिहीर्षयाचपुत्रःप्रतिज्ञाकृता'' इतिवाक्येनाचार्यैरयमर्थस्सूचितः । अत एव वेदान्ताचार्यैः `तस्य निमित्तपरीष्टिः' इति सूत्रव्याख्याने - `इदमपि सूत्रं न केवलं प्रतिज्ञापरं, अपितु प्रमाणमात्रस्यापरीक्षणीयत्वपूर्वपक्षप्रतिक्षेपार्थं' इत्यनुगृहीतम् । अर्वाचीनव्याख्यातृभिरपि वेदार्थमात्रविचारप्रतिज्ञारूपत्वम् अस्यसूत्रस्य अङ्गीकृतमेव, परंतु धर्मस्यैव कृत्स्नवेदार्थत्वं वेदान्तभागस्य तच्छेषत्वं च तैरुक्तं, वेदान्तिभिस्तु कर्मब्रह्मरूपार्थद्वयं भागद्वयार्थतया अङ्गीकृतमिति इयानेवविशेषः । वेदार्थमात्रविचारप्रतिज्ञारूपत्वे न विवादः । किञ्च इयं यदिविशेषप्रतिज्ञा तदाह्यनपेक्षितविधानापेक्षितपरित्यागयोः प्रसङ्गः, सामान्यप्रतिज्ञाह्यविवक्षितार्थत्वादि- निराकरणेन विवक्षितार्थत्वादिसमर्थनार्थमपेक्षिता, विशेषप्रतिज्ञातु पूर्वभागविषयेनापेक्षिता, ब्रह्मभाग इव कर्मभागासाधारणपूर्वपक्षस्यानुदयात् । अत एव पूर्वतन्त्रे `पानव्यापञ्च तद्वत्' इत्यधिकरणे `यस्सोमवामीस्यात् सश्यामकं चरुं निर्वपेत्' इति विहिता इष्टिः किं लौकिके वैदिके च वमने सर्वत्र उत वैदिक एवेति विशये अविशेषात् सर्वत्रेति प्राप्ते, सम्यग्जरणपर्यन्तभक्षणस्य विहितत्वाद्वमने तद्वैगुण्यात् तत्समाधानमपेक्षितं, लौकिकं तु भक्षणं वमनार्थमेवेति न तत्र अपेक्षेत्यपेक्षितत्वात् वैदिक एव इष्टिविधिरित्युक्तं । तथा `पत्नीसंयाजान्तत्वं सर्वेषामविशेषात्' इत्यत्र `पत्नीसंयाजान्तान्यहानिसंतिष्ठन्त' इति द्वादशाहे  श्रूयते, किमिदमह्नामविशेषेण उत उत्तमवर्जमिति विशये, अविशेषप्रवृत्तविधेस्संकोचायोगात् सर्वेषां पत्नीसंयाजान्तात्वमिति पूर्वपक्षे, द्वादशयागानां सहकर्तव्यत्वेन चोदितत्वात् पूर्वमहः कस्मिंश्चित्पदार्थेऽवस्थाप्यापरस्यारंभणीयत्वात् कस्मिन् पदार्थेऽवस्थापनमित्यपेक्षायां पत्नीसंयाजान्तेऽवस्थापनमित्युच्यते, उत्तमस्य तु नापेक्षा, इतरयागसाहित्यस्य क्वचिदवस्थापनाभावेऽपि सिद्धेः, अनपेक्षितविधानायोगात् , इत्युत्तमवर्जं पत्नीसंयाजान्ततेति व्यवस्थापितं । अतोपेक्षितत्वात् साधारणप्रतिज्ञैवोचिता । ननु किञ्चित्प्रयोजनसिद्ध्यर्थं तदर्थिनं प्रति अर्थविशेषप्रतिपादनार्थं प्रवर्तमानं अर्थप्रयोजनाधिकार्युद्देशैक्य एकं तद्भेदाद्भिन्नं च स्यात् , यथान्यायशास्त्रशब्दशास्त्रे प्रत्येकमर्तोद्देशाद्यभेदादभिन्ने तद्भेदाच्च परस्परं भिन्ने, इह च कर्मब्रह्मलक्षणार्थभेदात् भोगमोक्षरूपप्रयोजनभेदात् तदर्थिरूपाधिकारिभेदाच्च तदुद्देशा अपि भिन्ना एवेति कथं शास्त्रैक्यमित्याशंकामनूद्य परिहरति (एतेनेति) अर्थोद्देशो वेदार्थत्वपुरस्कारेण वेदार्थप्रतिपादनं मया कार्यमिति प्रवर्तमान एक एव, प्रयोजनोद्देशोऽपि 
प्रयोजनसिद्ध्यर्थमिति प्रवर्तमान एक एव, अधिकार्युद्देशोऽपि पुरुषार्थार्थिनं प्रति इति प्रवर्तमान एक एव पुरुषार्थसिद्ध्यर्थं तदर्थिनं प्रति वेदार्थप्रतिपादनं कार्यमिति इच्छया मीमांसाशास्त्रप्रणयनादिति परिहाराभिप्रायः । ननु उक्तरूपेण ऐक्येऽपि अवान्तरार्थप्रयोजनादि भेदेन तदुद्देशस्यापि भेदाच्छास्त्रभेदस्स्यादित्यत्राह (अवान्तरेति) (न चैवमिति) सामान्यक्रोडीकारमात्रेणैकत्वे वेदार्थानुबन्धित्व अलौकिकार्थानुबन्धित्वादिना रूपेणैकोद्देश- संभवाच्छन्दश्शिक्षाप्रभृतीनामेकविद्यास्थानत्वमेव स्यादित्यर्थः । (उपकारेति) उक्तरीत्या सामान्यतः क्रोडीकारसंभवेऽपि न तथोद्देशेन शास्त्रप्रवृत्तिः किन्तु वर्णशिक्षाद्युपकार- विशेषोद्देशेन शिक्षादेः प्रवृत्तिः, अतस्तेषां भेद एव । मीमांसा शास्त्रं च वेदार्थविशदीकरण- रूपैकोपकारोद्देशेनैव प्रवृत्तमिति भावः । (अदूरेति) नच तत्वनिर्णयप्राधान्यात् । नन्विह वेदार्थविशदीकरणात् एकविद्यास्थानत्वे स्मृतेरपि इतिहासपुराणाभ्यां सहैकविद्यास्थानत्व- प्रसङ्गः, तत्वाचारविशदीकरणरूपावान्तरभेदविवक्षायां कर्मब्रह्मभेदविवक्षया मीमांसायामपि विद्यास्थानभेदप्रसङ्ग इत्यत्राह (नचेति) तत्तत्प्रवृत्तप्रयोजकोपकारविशेषमालोच्य विद्यास्थानभेदात् परिगणयद्भिस्तत्तत्प्रबन्ध्रभिप्रायविद्भिः महर्षिभिः मीमांसा इत्येकविद्यास्थानत्वेन कीर्तनात् मीमांसाया एकोद्देशेन प्रवृत्तिरवगम्यत इति भावः । (अन्यथेति) फलकरणेतिकर्तव्यतादि निरूपणार्थं तत्सत्यत्व तात्पर्याभ्युपगमे वेदान्तभागेऽपि करणेतिकर्तव्यतारूप प्रमाणतर्कव्युत्पादनार्थं तत्सत्यत्वतात्पर्याभ्युपगम प्रसङ्गात् व्याघात इत्यर्थः (सगुणेति) तत्रापि सत्यत्वतात्पर्याभ्युपगम प्रसङ्गेन अर्थविरोधात् इत्यर्थः । (देवताकाण्डञ्चेति) तथाचकर्मकाण्डेदेवतानिराकरणासंभवइतिभावः । (अतएवेति) देवताकाण्डेनैकशास्त्र्यादित्यर्थः । यदि प्राशस्त्यमात्रपरं तर्हि पूर्वपक्षप्रतिक्षेपोनस्यात् , प्राशस्त्यपरत्वंचा संभवि न्यायनिबन्धनत्वाच्छास्त्रस्येत्यत्राह (किमलौकिकेति) अन्वारुह्यवादेन परप्रतिक्षेपसिद्धिः । न्यायनिबन्धनत्वेपि प्ररोचनालक्षणप्रयो जनसाम्यात् प्राशस्त्यपरत्वोक्तिरिति भावः । (अश्रुतेति) फलप्रदत्वाभिमतानामिन्द्रादिदेवतानां प्रळयेऽनन्तरसर्गे तत्फलावाप्तिर्नस्यात् , अकृताभ्यागमश्च स्यादितिबुद्ध्या कर्मण्यश्रद्धास्यात् श्रुतवेदान्तानांतु अनादिनिधनसर्वज्ञसर्वशक्तिपरमपुरुषाराधनरूपत्वात् सर्वकर्मणां तेनैव तत्फलदाननिश्चयान्नाश्रद्धेति भावः । इदंचार्वाचीनोक्तसूत्रार्थमंगीकृत्योक्तम् । वस्तुतस्तु न सूत्रेषु देवतानिराकरणप्रतीतिः, तानिचैवंव्यख्यातानि तत्वटीकायां वेदान्ताचार्यैंरेव - '' 
देवतोद्देशेन देयं द्रव्यं देवतानप्रयोजयेत् , कुतः ; कृष्यादिवत्फलसाधनभूतक्रियायाएव प्रयोजकत्वोपपत्तेस्तत्राह ''देवतावात्रयोजयेदतिथिवत् भोजनस्य तदर्थत्वा'' दिति । वाशब्दश्शंकानिवर्तकः । हविरुद्देश्यादेवताफलार्थिनं स्वाराधने प्रयोजयेत् , कुतः ? भोजनस्य तदर्थत्वात् - भोजनस्य हविषस्तत्समर्पणस्यच तदर्थत्वात् - तच्छेषत्वात् । संप्रदानभूताहि देवता प्रधानतया स्वार्थे द्रव्यतत्समर्पणे प्रयुङ्क्ते । क्रियाप्रधानवाक्येषुन्यग्भूतापिहि देवता । तत्तन्मंत्रा दिसामर्थ्यादार्थप्राधान्यशालिनी ।।  अतो यथाविग्रहादिमानतिथिराराध्यः स्वार्थं स्वाभीष्टं उपचरणं प्रयुङ्क्ते तथा देवतापीति । 'आर्थपत्याच्च' अर्यतेप्राप्यतइत्यर्थोविभूतिः, अर्थर्यतइतिवा, अतस्तदभावादनाराध्यां, अनीप्सितत्वादप्रयोजकेति न शंकनीगं । पराखलु देवतासर्वस्येष्टे तन्नियुक्ताचापरा यथाधिकारंतत्तद्विभूतीनां । तथापि निरपेक्षादेवतानकुतश्चित्प्रीयेत, न कंचित्प्रीणाति, अतः कथं प्रयोजिकेत्यत्राह "ततश्च तेन संबन्धः" अतो नैरपेक्ष्येऽपि नरदेवनीत्या दयौदार्यशालिन्याः परिचर्यमाणायाः प्रसेदुष्यादेवतायाएव हेतोः परिचरतां स्वाभीष्टफलेन संबंधः स्मृत्युपचारादिभिरेव सिद्धइति पूर्वः पक्षः । राद्धान्तस्तु, "अपिवाशब्दपूर्वत्वाद्यज्ञकर्मप्रधानंस्यात्" अत्रापिवेति सार्धाङ्गीकारं  परपक्षव्यावर्तनं । यद्यपि देवताया विग्रहहविरादानयुपत्कर्मसन्निधिप्रीतिफलप्रदानरूपविग्रहादिपंचकं दुर्निषेधं । द्रव्याद्यपेक्षया संप्रदानस्यप्राधान्यं; यजेश्च देवताराधनवाचितया यागस्य तादर्थ्य; सिद्धपरवाक्येषुच परापरदेवतयोस्स्वरूपादिकमनन्यार्थमामनामः, तथापि कर्तव्योपदेशेषु यज्ञादिरूपं कर्मस्वर्गादिफलसाधनतया चोदितत्वात्प्रधानं सत् । साध्यतयाबुद्ध्यारोहेण पुरुषंप्रवर्तयति, कृत्स्नंचदेवतादिक्रियाशेषभूतं, । ननु फलप्रदायादेवताया आराध्यत्वेन प्रधानत्वमनुशोश्रूयामहे, अत्राह "गुणत्वेनदेवताश्रुतिः"  हविष्प्रदानंप्रतिगुणीभूतांहिदेवतामनुश्रृणुमः, मन्त्रार्थवादोपस्थापितंदेवताप्रीतिरूपमपूर्व चोदितस्य क्षणिकस्य कालान्तरभाविफलद्वारतयोपादीयेत, अतो वास्तवप्राधान्यशालिन्यपि देवताफलकामप्रवर्तकशाब्दप्राधान्यक्रियागुणीभूता नप्राधान्येनप्रयोजिकेति । अतिथेस्तर्हिकथंप्रयोजकत्वं इत्थमित्याह - "अतिथौ तत्प्रधानत्वमभावःकर्मणिस्यात्" आतिथ्यंप्रत्यतिथेःप्रधानत्वं प्राप्तं, अन्यथाहि तदर्थकर्मणिप्रयोजकाभावात्तदभावस्स्यात् । तत्सपर्या विधिरेवतत्रप्रयोजकइतिचेत् तत्रप्रत्याह "तस्यप्रतिविधानत्वात्" आतिथ्यकर्मणोहि 
अतिथ्यागमनप्रतिविधानतयैवचोदना । क्रियाप्रयुक्तपुरुषसमाहूतातुदेवता । सन्निधत्तेतदिष्टार्थंनतत्सतत्प्रयुक्तता ।। अतिथिस्तु स्वयंप्राप्तः स्वाभीष्टंचप्रयोजयेत् । तदिष्टानुविधानेन तत्सपर्यार्थचोदना ।। अतः प्राप्ताप्राप्तविवेकादतिथिप्राधान्योक्तिः" इति । ननुकिमर्थमन्वारोहेणचित्तसंक्षोभः क्रियते, यावतापरमात्मसमर्थनादेवप्ररोचनासिद्धिरित्यत्राह (सहसाचेति) निर्धारितकर्मस्वरूपस्यैव ब्रह्मज्ञानाधिकारइतिभावः । अन्वारुह्यवादत्वेहेतुमाह (एवंसतीति) नचैकरस्या सिद्धिःपरस्यैष्टैवेतिवाच्यम्, "माध्वादिष्वसंभवादनधिकारंजैमिनिः" इत्यादावैकरस्यप्रतीते स्तत्परित्यागायोगादितिभावः । ननु "विप्रतिपत्तौहविषानियम्येतकर्मणस्तदुपाख्यत्वात्"  इत्याधिकरणे ऐंद्रमेकादशकपालंनिव्रपे" दितिविहितविकृतियोगे द्रव्यतआग्नेयसाम्याद्देवता तस्सन्नाय्यागसाम्याच्च कस्यधर्माग्राह्याइतिविचारे द्रव्यसाम्यस्यबलीयस्त्वात्तेनप्रकृतिंनियमइतिसमर्थितं । तत्रप्राबल्यदौर्बल्येसत्त्वासत्त्वनिबन्धनेएवेति विरोधइत्यत्राह (द्रव्यदेवतयोरिति) देवतायाःस्वरूपंदेवतात्वञ्चाप्रत्यक्षं, द्रव्यस्यतु हविष्ट्वधर्मएवाप्रत्यक्षइति प्रतीतिशैघ्र्यविळंबाभ्यामेवप्राबल्यदौर्बल्ये इतिभावः । ननु धर्मिणः प्रत्यक्षगम्यत्वंकथंप्राबल्यहेतुः, यत्कर्मसाम्यंशीघ्रंप्रतीयते तद्धर्मातिदेशःकार्यइतिहिवक्तुंयुक्तं, नचद्रव्यसंबन्धोदेवतासंबन्धाच्छीघ्रंप्रतीयते, येनप्राबल्यंस्यादितिचेत्सत्यं; द्रव्यवाचिपदानांलोकेव्युत्पन्नतया द्रव्यविनियोजकवाक्यश्रवणसमनन्तरमेव झटितिद्रव्यसंबन्धःप्रतीयते, देवतावाचिपदानां लोकाव्युत्पन्नतया तद्विनियोजकवाक्यश्रवणसमनन्तरन्ततः प्राग्वा श्रौतव्यवहारदर्शनात्, कोवेन्द्रइतिजिज्ञासायां 'वज्रहस्तःपुरन्दर' इतिवाक्यश्रवणेनवा पुराणादिश्रवणेनवा अन्यथा वेन्द्रादिपदव्युत्पत्तौसत्यां तत्संबन्धप्रतीतिरित्यसत्येव द्रव्यसंबंधप्रतीतौ शीघ्रभावः । किञ्च देवताऽभावोनदौर्बल्येहेतुः किन्तु तत्साम्यनिबन्धनातिदेशाभावएव हेतिरिति कुतः प्राबल्यदौर्बल्यचिन्ता, कुतश्चदेवतासाम्यात्क्वचिदतिदेशः । यदि शब्दस्यैवदेवतात्वात्तत्संबंधादतिदेशः तर्हि द्रव्यदेवतयोः कोविशेषः, अतस्सम्प्रदानादपिकरणस्यात्यागस्वरूपोत्पादकतया प्रथमाकांक्षितत्वाच्च प्राबल्यंद्रव्यस्यग्राह्यं (धर्मत्वमिति) अलौकिकश्रेयस्साधनत्वमित्यर्थः । (मध्वादिष्विति) मधुविद्यादिषुवस्वादीनामनधिकारंजैमिनिराचार्योमन्यते, कुतः असंभवात्, तत्रहि विद्यायां वस्वादयउपास्याः नचतत्र तएवकर्तारस्संभवन्ति, कर्मकर्तृविरोधादित्यर्थः । 
अत्रच वस्वादिजीवपर्यवसित मुपासनमित्याशयेन पूर्वपक्षोत्थाना दर्थविरोधः (धर्मेति) धर्ममेव फलप्रदं जैमिनिराचार्यो मन्यते, कुतः; अतएव - श्रुतेरुपपत्तेश्च; अभिलषितस्वर्गस्यतत्साधनतया " स्वर्गकामोयजेत" इतिश्रुत्या यागस्यैव साधनतयाबोधनात् । कृष्यादिवदाराधनरूपत्वाभावेपि कालान्तरभाविफलप्रदत्वोपपत्तेश्चेत्यर्थः । (शेषत्वादिति) "तत्त्वमसि" इत्यादिसामानाधिकरण्येन कर्मसु कर्तुरेव ब्रह्मत्वावगमात् तद्वेदनस्य तत्संस्कारतया कर्मशेषत्वा द्रव्यादिष्विव फलश्रुतिरर्थवाद इतिजैमिनिर्मन्यत इत्यर्थः । (परामर्शामिति) "त्रयोधर्मस्कन्धाः" इत्यत्रचोदनाभावात् उपासनस्तुत्यर्थमनुवादमेव जैमिनिर्मेने । "वीरहावाएषदेवानां योग्निमुद्वासयते" इत्यपवदतिचाश्रमान्तरमित्यर्थः । (परमिति) परमेव ब्रह्मोपासीनानर्चिरादिर्नयतीतिजैमिनिः, ब्रह्मगमयतीतितत्रैवमुख्यत्वादित्यर्थः । (ब्राह्मेणेति) अस्यस्वरूपाविर्भावो ब्राह्मेण अपहतपाप्मत्वादिस्वरूपेण, तेहि ब्रह्मगुणाः प्रत्यगात्मनोऽपिस्वाभाविकाइति "यआत्मापहतपाप्मा" इत्यारभ्योपन्यासादिभ्योऽवगम्यते, नतु ज्ञानस्वरूपेणाविर्भाव इति जैमिनिरित्यर्थः । (भवामिति) "सएकधाभवति" इत्यादिना देहेन्द्रियादिभिर्विवधताश्रुतेर्देहादीनां भावमेव जैमिनिर्मेने नकदाचिच्चितोऽशरीरत्वमित्यर्थः । यद्यप्येते सर्वेऽर्था नपूर्वकाण्डेसूत्रिताः अतोनार्थविरोधः, तथाप्युक्तरीत्याभिन्नमतस्थात्वात्तत्कर्तुकेण सहनैकशास्त्र्यमितिभावः । प्रौढ्वादेनपरिहरति (अत्यल्पतरेति) अत्यल्पतरविवादस्य अप्राधानार्थविवादस्यचेत्यर्थः । तेन भगवतः फलप्रदत्वरूपप्रधानार्थविरोधेऽपि तस्याल्पत्वादितरबह्वर्थविरोधेपि तेषमप्रधानत्वान्नदोषइतिभावः । प्रतिसंस्कारोऽत्रविपरीतांशशिक्षणं । तात्विक परिहारमाह (यद्वेति) वैभवोक्त्यवगमो गुरुशिष्ययोरैककण्ठ्यादित्यभिप्रेत्य तयोरैककण्ठ्य - मुपपादयति (तदुक्तं तदुक्तमित्यारभ्याचख्युरित्यन्तेनग्रन्थेन) छन्दोगानां वाजिनांचोद्गीधविद्याया ऐक्यंपूर्वपक्षीकृत्य निरस्य संज्ञातऐक्यमाशंक्योक्तं "संज्ञातश्चेत्तदुक्तमस्तितु तदपि" इति संज्ञैक्येपि भेदउक्तः । यथा "प्रकरणान्तरे प्रयोजनान्यत्वं"  इत्यत्र छन्दोगानां वाजिनांचोद्गीधविद्याया ऐक्यंपूर्वपक्षीकृत्य निरस्य संज्ञातऐक्यमाशंक्योक्तं "संज्ञातश्चेत्तदुक्तमस्तितु तदपि" इति संज्ञैक्येपि भेदउक्तः । यथा "प्रकरणान्तरे प्रयोजनान्यत्वं" इत्यत्र नैयमिकमासाग्निहोत्रयोरित्यर्थः । "अक्षरधियान्त्ववरोधस्समान्यतद्भावाभ्या मौपसदवत्तदुक्तं" "यत्तदद्रेश्यमग्राह्यं" 
इत्याद्युक्तास्थूलत्वादिविषयाणामक्षराधियां स्वत्रावरोधः, सर्वत्र ब्रह्मणएकत्वात्तैर्विना इतरव्यावृत्ताब्रह्मानुसंन्धानानुपपत्तेश्च, अतः प्रधानब्रह्मानुसन्धाने तद्गुणानामप्यवरोधः औपसदवत् - जामदग्न्यचतूरात्रे पुरोडाश्युपसद्गुणभूतस्य  मन्त्रस्योपसदनुवर्तित्वेनोपांशुगुणत्वमुक्तं "गुणमुख्यव्यतिक्रमे तदर्थत्वान्मुख्येन वेदसंयोग" इत्यत्रेति । "प्रदानवदेवतदुक्तं" दहरविद्यायामपहतपाप्मत्वादिगुणविशिष्टोरासने तत्तद्गुणविशिष्टस्वरूपभेदात्प्रतिगुणं गुण्यावृत्तिः यथा "इन्द्रायरोज्ञे" इत्यादिषु विशिष्टस्वरूपभेदात्प्रदानावृत्तिः । तदुक्तं संकर्षे - "नानावा देवतापृथक्त्वात्" इति । "इन्द्रायराज्ञेपुरोडाशमेकादशकपालंनिर्वपेत्" इन्द्रायाधिराजाय" "इन्द्रायस्वराज्ञे" इतिविहितायां त्रिपुरोडशिन्यामिष्टौ हविर्भेदाद्भेदेनावदानप्राप्तौ "वश्चनात्सर्वेषां सहावदीयेरन्" इति सूत्रेण "सर्वैषामभिगमयन्वद्यति" इतिवचनात्सहावदानेस्थापिते ततोवदानसाहित्यात् प्रदानसाहित्यं "तेषां सहप्रदानमवदानैकत्वात्" इति सूत्रेण पूर्वपक्षीकृत्य "नानावादेवतापृथक्त्वात्" इति अधिराजत्वादिविशिष्टदेवताभेदात् प्रदानंनानैवेत्युक्तमित्यर्थः । (साक्षादिति) "सएषोऽग्निर्वैश्वानरः" इत्यग्निशब्दसामानाधिकरण्यं परमात्मवाचिनो वैश्वानरशब्दस्य परमात्मनोऽग्निशरीरकतयोपास्यत्वायेत्युक्तं नावश्यमेव, अग्नयनादियोगेन परमात्मन्येवाग्निशब्दस्य साक्षाद्वृत्तोस्तत्सामानाधिकरण्याविरोधं जैमिनिर्मन्यतइत्यर्थः । (सम्पत्तेरिति) "लोमानिबर्हिर्हृदयंगार्हपत्य" इत्यादिनोपासकहृदयादीनां यद्वैश्वानरविद्यायां वेदित्वादिकल्पनं तद्विद्यांगभूतायाः प्राणाहुतेरग्निहोत्रत्वसंपादनार्थं । दर्शयतिच श्रुतिः - "यएतदेवंविद्वानग्निहोत्रंजुहोति" इति । (अन्यार्थन्त्विति) "तौहसुप्तं पुरुषमाजग्मतुः" इत्यादौ यद्देहातिरिक्तजीवसद्भावप्रतिबोधनं "योवैबालकएतेषां पुरुषाणां कर्ता यस्यवैतत्कर्मसवैवेदितव्यः" इति वेद्यतयोक्तब्रह्मप्रतिबोधनार्थमिति "क्वैषएतद्वालाके पुरुषोशयिष्ट" इतिप्रश्नात् "अथास्मिन् प्राणएवैकधाभवति" इति "सतासौम्य" इत्यादिवाक्यसमानार्थात्प्रतिवचनाच्च अवगम्यते । एकेवाजसनेयिनोप्येतत्प्रतिवचनसमानार्थं वाक्यं स्पष्टमधीयते "क्वैषएत" दित्यादि "यएषोन्तर्हृदयआकाशस्तस्मिंञ्छेते" इत्यन्तं । (तद्भूतस्यत्विति) तद्भूतस्य-नैष्ठिकाद्याश्रमंप्राप्तस्य, नातद्भावः - अतद्भावः - अनाश्रमित्वेनावस्थानं, न संभवति, कुतः? तद्रूपेत्यादि - तेषां नैष्ठिकवैखानसपरिव्राजकानां, रूपाणि - धर्माः, तन्निवृत्तिभ्योनियमात्, "ब्रह्मचार्याचार्यकुलवासी 
तृतीयोत्यन्तमात्मानमाचार्यकुलेवासदयन्" इति, "आरण्यमियात्ततो न पुनरेयात्" इति, "सन्न्यस्याग्नीन्नपुनरावर्तयेत्" इतिच शास्त्राणिहि नियच्छन्ति, जैमिनेरप्येवंमतमिति । उत्पत्तिर्जन्मस्वभावः, औत्पत्तिकः - नित्यइतियावत् । नित्यश्शब्दार्थसंबन्धः न सांकेतिकः, येन प्रमाणंनस्यात् । नित्यत्वात्तस्यधर्मस्य, उपदेशो, ज्ञानं-ज्ञापकः, तच्च ज्ञानं, न व्यतिरेकः - न विपर्ययः, संशयस्याप्युपलक्षणमेतत्, तथानुपलब्धेर्थे प्रवर्तमानत्वान्नानुवादकोपि, तस्मादनपेक्षत्वादनधिगतार्थबोधकत्वाच्चोदना धर्मे प्रमाणं भवत्येव, बादरायणस्याचार्यस्यमते नेति सूत्रार्थः । (स्वाचार्यमिति) तथाच स्वाचार्यभूतब्रह्मसूत्रकृत्पुरस्कारेण प्रवर्तमाने जैमिनीयशास्त्रे न तद्विरुद्धाभिधानमित्यर्थः । नन्वाचार्यत्वान्न ब्रह्मसूत्रकृत्पुरस्कारः तत्र मानाभावात् । किन्तु ऐतिशायनादिवत्तद्ग्रहणं क्वचित्सम्मतिमात्रात्, अतोन्यत्र तद्विरुद्धाभिधाने नानुपपत्तिरित्यत्राह (जैमिनेरिति) (नन्वेत्रेति) नच सएवबादरायणः, बादरायणशब्दस्य ऐतिशायनादिवदपत्यप्रत्ययान्तत्वेन बादरिशब्दाद्व्युत्पन्नत्वादिति भावः (द्वीपइति) अनेन बदराणां समूहोबादरं तदयनं यस्य सबादरायणइति व्युत्पत्तिस्सूचिता । संज्ञात्वाच्च "पूर्ववदात्" इत्यादिना णत्वमितिभावः (व्यासेति) तथाच कतरोबादायण स्सूत्रकारइत्यनिर्धारणमिति भावः । (तथापीत्यादि) श्लोके ज्ञानपदस्य कर्मणिव्युत्पत्त्या वेदनशब्दस्यच णिजन्तनिष्पन्नतया व्यासस्य रहस्यतमार्थख्यापकत्वप्रतीतेः रहस्यतमार्थोपदेशरूपब्रह्मसूत्रकर्तृत्वं तस्यैव युक्तमित्यर्थः । "अवतीर्णोमहायोगीसत्यवत्सत्यां पराशरात्'' । इत्यारभ्य ''चकारब्रह्मसूत्राणि येषांसूत्रत्वमंजसा'' । इत्यादिस्कान्दवच नादिकण्ठोक्तिरादिशब्दार्थः । ननु जैमिनीयसूत्राणां देवतानिराकरणपरतया तद्व्याख्यातृभिव्यीख्यातत्वाद्देवतासद्भावादौ तात्पर्याभावात्तदभिप्रायापरिज्ञानादेव वेदान्ते तथातथा जैमिनिमतोपन्यासइत्यत्राह (नहीति) आचार्यबादरायणशब्दाभ्या मभिप्रायापरिज्ञानायोगे हेतुरुच्यते । (अतइति) व्याख्येयैक्यात्प्रथमतस्सामान्येन वेदार्थनिर्णयोद्देशेनैवविचारशास्त्रचिकीर्षोदयस्य युक्तत्वात् परस्परविरोधाभावाच्चेत्यर्थः । प्रतिबन्दीमुखेन साधयितुंशंकते (नन्विति) (किंवेति) ऐकशास्त्र्यइत्यैकप्रबन्ध्यस्याप्युपलक्षणं । (क्रमेत्यादि) संगतिविशेषविशिष्टत्वमैकप्रबंध्येहेतुः । उत्तरांशश्शास्त्रैक्येहेतुः (शास्त्रान्तरेति) न्यायविस्तरादिविद्यास्थानान्तर साध्यविलक्षणकर्मभाग तात्पर्यनिर्णयरूपोपकार जननार्हत्वात्कर्ममीमांसाया इति भावः । इदंच वेदार्थानुबन्ध्यर्थकत्वेन सर्वेषामैकशास्त्र्यं 
वारयितुमुक्तं । अवान्तरार्थाविरोधस्याप्यैकशास्त्र्यापेक्षितत्वादुक्तमविरुद्धावान्तरार्थेति शास्त्रविशेषणं । किंप्रमाणं - कस्यप्रमाणम् । किं विंशतिलक्षण्यैकशास्त्र्यस्य किंवा द्वादशाध्याय्यादिमात्रैकशास्त्र्यस्य इति निरूपयेत्यर्थः । वेदार्थनिर्णयरूपैकोपकारार्हताया विंशतिलक्षणीसाधारण्यात्तदैक्यएव तत्प्रमाणं भवेदितिभावः । नच कर्मब्रह्मनिर्णयरूपोपकास्योर्भेदाद्भेदइति वाच्यम् , कृत्स्नवेदाध्यायिनः कृत्स्नापातप्रतीतिमतो  वेदार्थमात्रे निर्णिनीषोदयाद्वेदार्थनिर्णयत्वस्यैवेष्टतावच्छेदकत्वात् तदनुग्रहार्थशास्त्रस्यापि तदिष्टतावच्छेदकावच्छिन्नोद्देशेन प्रवृत्तेर्युंक्तत्वाद्यावत एवोष्टतावच्छेदकावच्छिन्नोपकार जननार्हता तावतएकशास्त्रत्वात् । अतएव मीमांसेत्येकतया विद्यास्थानगणने परिगणनं, तस्योक्तप्रयोजकानुरोधित्वदर्शनात् । अन्यथा प्रतिषट्कं प्रत्यध्यायं प्रतिपादं प्रत्यधिकरणंच भेदप्रसंगात् । यदाह कश्चित्पारिप्लवमतिः - किं कर्मब्रह्ममीमांसयोरेकत्रन्थत्वं पूर्वोत्तरशास्त्रमिति व्यवहारमात्रात् , किं वोपजीव्योपजीवित्वेसति विषयाद्यैक्यात् , यद्वा एकेनैवाध्ययनविधिना तदुत्थरागेणवा कर्मब्रह्मपरकृत्स्नवेदविचारस्यैव प्रयुक्तत्वेनैकदेशविचारे विधेरागस्यवाऽभावात् किंवा जयादित्यवामनवृत्त्योरिव कर्तृभेदोपिव्याख्येयैक्यात् , यद्वा प्रबन्धान्तरइवैकप्रबन्धत्वव्यवहारात् । नाद्यः - ऐकशास्त्र्यहेतोः पूर्वोत्तरभागव्यवहारस्यात्राभावात् , पूर्वोत्तरशास्त्रव्यवहारस्यच भिन्नयोश्शास्त्रयोः पूर्वापरीभावमात्रेणोपपत्तेः । द्वितीये - ब्रह्ममीमांसायाः कर्ममीमांसोपजीवित्वं किं नित्यफलार्थिनःपुंसोब्रह्मवितारेप्रवृत्त्यर्थस्य तत्प्रामाण्यनिश्चयस्यवा ब्रह्मज्ञानकर्मफलेनित्यानित्ये इति विवेकस्यावा कर्मफलानित्यत्वनिश्चयविशिष्टस्य ब्रह्मज्ञानफलनित्यत्वापातप्रत्ययस्यवा कर्मविचाराधीनत्वात् , किंवा ब्रह्मभागविचारे प्रवृत्तस्य तदर्थनिश्चयार्थश्रुतिलिंगादिबलाबलादौ कर्मविचारापेक्षणात् , यद्वा ब्रह्मनिश्चित्य तन्निदिध्यासने प्रवृत्तस्य निदिध्यासनांगकर्मानुष्ठाने कर्मविचारापेक्षणात् । नाद्यः - वेदप्रामाण्यस्प ब्रह्मतकीख्यतर्कशास्त्रसिद्धस्यवा ब्रह्ममीमांसायामेव अस्मन्मते 'नविलक्षणत्वा' दित्यत्र त्वन्मते 'अतएवच नित्यत्व' मित्यत्र वक्ष्यमाणस्यवा पूर्वतन्त्रेवक्ष्यमाणस्य त्रैवर्णिकाधिकार स्येवोपजीवनात् ? नित्यानित्यविवेकस्यच त्वन्मते ब्रह्मविचारप्रवृत्त्यहेतुत्वात् , कर्मविचारंविनाप्यस्मद्रीत्यातत्सिद्धेश्च । विशिष्टापातप्रत्ययस्य च ब्रह्मज्ञानफलनित्यत्वापातप्रतीतिमात्रेण ततो निवृत्तेरुपपत्तौ विशेषणस्य 
कर्मफलानित्यत्वनिश्चयस्यानपेक्षिततया कर्मत्यागेन ब्रह्मविचारे प्रवृत्त्यहेतुत्वात् । नद्वितीयः - श्रुतिलिंगादिबलाबलादेरुपक्रमोपसंहारबलाबलादेरिव ब्रह्मतर्कसिद्धस्य लोकसिद्धस्यवोपजीवनात् । नतृतीयः - ब्रह्म विचारानन्तरं निदिद्यासनात्प्राक्कर्मविचारोपपत्तेः । नापिमीमांसयोर्विषयाद्यैक्यं, सिद्धसाध्यविषयत्वात् नित्यानित्यमोक्षाभ्युदयफलत्वात् विरागसरागाधिकारिकत्वाच्च । वेदार्थत्वालौकिकपुरुषार्थत्वतदर्थित्वैर्विषयाद्यैक्येच अर्थकामशास्त्रयोरपि शास्त्रार्थत्वपुरुषार्थत्वतदर्थित्वै र्मोक्षशास्त्रादिना विषयाद्यैक्यंस्यात् । न तृतीयः - 'षडंगोवेदोऽध्येतव्य' इत्येकेनैव विधिना तदुत्थरागेणवा व्याकरणाद्यंगविचारस्यापि प्रयुक्तत्वेन केवलवेदविचारे विधरागस्यवा अभावेन व्याकरणादिविचाररूपमहाभाष्या देर्वेदविचाररूपमीमांसयैकशास्त्र्यापातात् । इहैव कर्मकाण्डस्यापि ब्रह्मपरतया विचारितत्वेन एकदेशविचाराभावाच्च । चतुर्थे - वाख्येयैक्यं नतावद्वेदत्वादिनैक्यमात्रं, व्याख्यानेपि प्रबन्धभेदेसत्यपि वेदध्याख्यान त्वादिनैक्यसिद्धिप्रसंगात् । नापिपूर्वापरीभूतैकप्रबन्धत्वं, व्याख्यानस्यै कप्रबन्धत्वेहि नतावद्व्याख्येयैक्यमात्रं हेतुः, वैदिकपदार्थनिर्णायकयोर्निरुक्तव्याकरणयोरिव एकप्रबन्धव्याख्यानयोः प्रस्थानयोरिवच प्रबंधभेदेऽपि तदुपपत्तेः । नाप्येकप्रबन्धपूर्वापरभागव्याख्यानत्वं हेतुः, असिद्धेः । तथाहि - तत्तच्छाखासंहितारण्यकभागयोः पूर्वापरतया न पूर्वापरभागव्याख्यानता, एकशाखासंहितारण्यकयोः पूर्वापरतया न पूर्वापरभागव्याख्यानता, एकशाखासंहितारण्यकयोः क्रमेण व्याख्यानानन्तरं शाखान्तरसंहितारण्यकव्याख्यानरूपत्वाभावात् । अतः कर्मब्रह्मपरसमुदायरूपेण पूर्वापरभागता तद्व्याख्यानरूपतया पूर्वापरभागव्याख्यानतावाच्या । समुदाययोश्च पूर्वापरभावो न क्लृप्तोनापि कल्प्यः, तत्तच्छाखीयसंहितारण्यकयो रध्ययनसिद्धं क्रमं बाधित्वाकल्पनासंभवात् । नापि तत्तच्छाखास्थसंहितारण्यकयोः पूर्वापरीभावमात्रेण तत्समुदाययोस्तत्सिद्धिः, ब्रह्मसूत्रव्याकरणसूत्रादौ प्रथमपादसमुदायस्य द्वितीयपादसमुदायस्यच पौर्वापर्यप्रसंगात् । यदिच विप्रकीर्णकर्म ब्रह्मभागौ बुद्ध्या पूर्वारीभावेन विविच्य मीमांसयोः प्रवृत्तिः तर्हि वेदार्थविचारत्वोपाधिना अप्रवृत्तेः प्रयोजनभेदमभिसन्धाय कर्मब्रह्मविचारत्वोपाधिनैव प्रवृत्तेर्नैकशास्त्रता, तस्मान्नमीमांसयोः पूर्वापरभागव्याख्यानत्वं । अस्तुवातत् , तथापि कर्मब्रह्मकाण्डार्थनिर्णायकयोः स्मृतिपुराणयोरिव भिन्नप्रबन्धतास्तु । नपंचमः - उत्तरषट्काद्याद्यध्यायेषु 
पूर्वषट्काद्याध्यायमपेक्ष्य सप्तमादिव्यवहारवत् देवताकाण्डब्रह्मकाण्डाद्याद्यध्यायेषु कर्ममीमांसाद्याध्यायमपेक्ष्य त्रयोदशसप्तदशादिव्यवहारस्य द्वितीयभागतृतीयभागप्रथमादिव्यवहरस्यवा अभावात् । देवताविग्रहा दिनिरासतत्समर्थनान्यामर्थविरोधाच्च न मीमांसयोरेक्यं । तन्निरासः कर्मण्यश्रद्धावारणार्थइतिचेत् , सत्येव ब्रह्मणि तद्ज्ञानइव सत्यामपि देवतायामाश्वाससंभवात् । पौरुषेयत्वाद्वेदाप्रामाण्यं माशंकीति तन्निरास इतिचेत् सत्यामपिदेवतायां तदकृतत्वमात्रेणापौरुषेयत्वात् । किंच ''मध्वादिष्वसंभवात्'' ''शेषत्वात्पुरुषार्थवादः'' इत्यादिषु जैमिनिमतस्य पूर्वपक्षितत्वात्कथमविरोधः । नचातन्मतंतन्मतमिति वक्तुं युक्तं । किंच यदिशास्त्रैक्यं तदा आदौ वेदार्थजिज्ञासेति साधारणीप्रतिज्ञास्यात् । नच ब्रह्मजिज्ञासेत्येव साधारणीप्रतिज्ञा कर्मविचारस्तु ब्रह्ममीमांसाचतुर्थपादे संगतइतिवाच्यं, तथासति ब्रह्मजिज्ञासायाः कर्मविचारानन्तर्योक्तसंभवात् । कर्मब्रह्ममीमांसाप्रतिज्ञाभ्यमेव साधारणी प्रतिज्ञार्थसिद्धेत्यपिन, प्रारिप्सितशास्त्रविषयादिसूचनाय साधारणस्यैवादौ साक्षात्प्रतिज्ञेयत्वात् । ननु धर्मजिज्ञासेत्येवसाधारणीप्रतिज्ञा, अलौकिकश्रेयस्साधनं धर्मः स च सिद्धस्साध्यश्च, साध्यो यागादिः, सिद्धो  ब्रह्म, "कृष्णंधर्मसनातनं" इतिभारतोक्तरितिचेन्न, तथात्वे देव ब्रह्ममीमांसयोर्धर्ममीमांसेति व्यवहारापातात्, प्रतिज्ञातधर्मसामान्यस्यैवानन्तरं लक्षणीयत्वेन चोदनालक्षणोऽर्थइति विशेषलक्षणायोगाच्च । तत्रचोदनाशब्दस्य वेदमात्रपरत्वे पुनर्ब्रह्ममीमांसायां शास्त्रयोनिसूत्रवैयर्थ्यं । कृष्णंधर्ममितितु धारणाद्धर्मइतिवचनाद्यौगिकः, अन्यथा "पातनात् पापनामासौपुनातेः पुण्यनामवान्, "परमंयोमहत्तपः" इति वचनात् पापत्वाद्यपिस्यात् । देवताकाण्डार्थदेवतायाञ्च नकवचिद्धर्मशब्दो दृष्टइति ।
	तदेतत्सर्वमाचार्यसूक्तयश्रवणहेतुदौर्भाग्यनिबन्धनं । तथाहि "ऐकशास्त्र्यञ्च भागद्वयात्मकवेदाख्यैकप्रबन्धव्याख्यारूपत्वात्" इत्यादि ना व्याख्येयैक्यमेव शास्त्रक्ये हेतुतयानुगृहीतमाचार्यैः । "अस्त्वैक शास्त्र्यं कथंपौर्वापर्यनियमइतिशंकांपरिहरन्" इत्यादिना उपजीव्योपजीवकभावादिक्रमनियामकत्वेनैवानुगृहीतम् । एवंसति विकल्पसंभ्रमआहोपुरुषि कामात्रं । यदुक्तं-'कर्मफलानित्यत्वापातप्रतीतिमात्रेण ततोनिवृत्त्युपपत्तौ कर्मफलानित्यत्वनिश्चयोनापेक्षित' इति तन्न, "सांगाध्ययनेन 
कर्मब्रह्मज्ञानयोरुभयोप्यापातप्रतीतौ अधीतक्रमेण कर्म विचार्य कर्मणामनित्यफलत्वनिश्चया द्यदि नित्यफलं केनचिद्भवति तदा तन्मयानुष्ठेयमितिज्ञानवतो ब्रह्मज्ञानस्य नित्यफवत्वसंभावनया तद्विचारे प्रवृत्तिः" इतिह्याचार्यैरनुगृहीतं, अत्रास्यकुचोद्यस्यावकाशाभावात् । यदिकर्मण्यपि नित्यफलसंभावना तदा यदि नित्यफलंकिञ्चित्स्यातदा तन्मयानुष्ठेयमितिबुद्धिमतः कर्मणोनिवृत्त्यसंभवेन अनित्यफलत्वनिश्चयस्यैवकेवलकर्मणोनिवर्तकत्वात् । यच्चोपजीव्यविकल्पेषु तृतीयविकल्पदूषणं तच्चैकशास्त्र्यहेतुतया विकल्प्य तेन क्रमासंभवदूषणोक्तेरुपहास्यम् । अस्त्वनेनैकशास्र्यं तथापि क्रमोनसंभवतीत्यभिप्रायेण तथोक्तमितिचेन्न, ते नैक्यंयदिसिद्ध्यति तदा स्वाध्यायाधीतिक्रमाद्धव्यख्याननियमसिद्धेः । यच्च विषयाद्यैक्यदूषणं तदपि पूर्वोक्तप्रमाणाभ्यामैकशास्र्त्येसिद्धे ग्रंथोक्तप्रकारेण विषयाद्यैक्यस्यनिष्प्रत्यूत्वान्निरस्तं । किञ्च पूर्वोत्तरभागात्मिकाया एकैकशाखाया एकैकग्रन्थत्वात्तत्रच विषयाद्यैक्यस्यावश्यकत्वे तद्व्याख्यानस्यापि तदेवविषयादिकमिति कथं नविषयाद्यैक्यं । नच कर्म ब्रह्मादिरूपविषयादिभेदादेकशाखायामपि कर्मब्रह्मभागयोभिंन्नग्रन्थता, तथासत्येकस्मिन्नेवानुवाके नानाकर्मणां भिन्नफलानां प्रतिपादनात्तत्रापि तत्तत्कर्मप्रतिपादकानां वाक्यानां नानाग्रन्थत्वप्रसंगात् । यदुक्तं-व्याकरणाद्यंगविचारोऽप्येकविध्युत्थरागप्रयुक्तइति, तन्न, स्वाध्यायापातप्रतीतेरेव व्याकरणविचारसाध्यतया स्वाध्यायापातप्रतीतिप्रयुक्तविचाररागस्य व्याकरणविचारसाध्यतया स्वाध्यायापातप्रतीतिप्रयुक्तविचाररागस्य व्याकरणविषयत्वासिद्धेः । यदुक्तमेकदेशविचाराभावादिति, तन्न, इहैव कर्मकाण्डस्य ब्रह्मपरतया विचारितत्वेपि सहस्राधिकरण निवर्त्यसंशयनिवर्तकविचारस्य ब्रह्मविचारेणासिद्धेः, किञ्चिद्विचारमात्रेणास्य कर्मविचारत्वे वेदप्रामाण्यविचारएव ब्रह्मविचारस्स्यात् । यदुक्तं-वेदार्थंविचारत्वोपाधिना अप्रवृत्तः प्रयोजनभेदमभिसन्धाय कर्मब्रह्म विचारत्वोपाधिनैव प्रवृत्तेर्नैकशास्रतेति तन्न, अवयवप्रयोजनभेदाभिसं धेरवयविप्रयोजनाभिसन्ध्यविरोवित्वात् , अन्यथा षट्काध्यायपादपटिकाधिकरणभेदैश्शास्रभेदप्रसंगात् । यच्च-देवतानिराकरणस्य कर्मण्यश्रद्धावारणार्थत्वे दूषणोद्भावनं तदश्रुतवेदान्तानामित्यायार्यानुगृहीतपदा श्रवणनिबन्धनं, तदनुग्रहस्यायंभावः, देवतानां प्रळये विनाशात् तत्प्राचीनकर्मणां 
फलाभावप्रसंगात् अनन्तरसर्गेऽकृताभ्यागमप्रसंगात् इन्द्रस्येन्द्रयजनश्रवणेन स्वस्यैव स्वस्मै फलप्रदत्वविरोधाच्च कर्मण्यश्रुतवेदां तानामश्रद्धास्यात् , श्रुतवेदान्तानान्तु तदन्तर्यामिणः परमात्मनएव फलप्रदत्वाध्यवसायात्कर्मणि नश्रद्धास्यात् इति, तस्मात् अश्रुतवेदान्तानां कर्मण्यश्रद्धावारणार्थमन्वारुह्यवादेन देवतानिराकरणंयुज्यतएवेति । यच्चतन्मतं तन्मतमितिवक्तुमयुक्तमिति तदप्याचार्यैरेव परिहृतंतन्मतत्वेनोपन्यासनिरासस्तदुक्ततया तत्र तत्त्वबुद्धिर्मन्दमतीनाम्माभूदिति । अतन्मतत्वञ्च भारतादेवज्ञायतइत्याचार्येरेवोक्तं-सच्छिष्यस्य जैमिनेर्नभगवद्व्यासाचार्यमतिविरुद्धमतिसंभवः, तस्मादैकशास्त्र्यमनङ्गीकुर्वताप्यन्वारुह्यवादेनैव जैमिनिना देवतानिराकरणमित्यङ्गीकार्य । ब्रह्मजिज्ञासेत्येव साधारणार्थप्रतिज्ञेत्याचार्यसूक्तितात्पर्यं प्रागेवोपपादितम्-धर्मजिज्ञासासूत्रस्य साधारणप्रतिज्ञात्वंचोपपादितमिति ।।
	इति शतदूषणीव्याख्याने चण्डमारुते शास्त्रभेदभङ्गोनाम तृतीयः स्कन्धः ।। 
वाद: 4

	उद््गृह्णन्निगमान्तसागरतलस्पर्शीनिवत्वान्यसौ
	सासूयप्रतिवादिदर्शनसिरामर्माणिभिन्द्रन्निव ।
	वेदान्तार्यवचः प्रसाधनपटुव्याख्यानमुद्रःकरः
	चित्तेभातुवधूलसन्ततिपरिष्कारस्य कस्यापि नः ।। * ।। 
	(विधित्रस्तैरिति) विधेयत्वे अदृष्टद्वारानिवर्तकत्वप्रसङ्गेन तन्निवर्त्यस्य सत्यत्वप्रसंगो विधित्रासहेतुः । (अविधेयेति) अपरिचितश्रुतिमार्गौरित्यर्थः । तेन यागादिशब्दार्थेपि मौढ्यं व्यज्यते । यत्तदित्यत्र तच्छब्दः प्रसिद्धिपरः । (नमस्यामस्यामइति) नमस्याप्रयुञ्मत्र तच्छब्दः प्रसिद्धिपरः । (नमस्यामस्यामइति) नमस्याप्रयुञ्मह इत्यर्थः । (प्रतिकलमिति) दुरर्थप्रलागोद्धूननदशासु सम्यगर्थोपदेशदशासुचेत्यर्थः । तेन तत्कृतोपकारस्मृतिर्नमस्याहेतुरित्युक्तभवति । सविशेषब्रह्मव्यावृत्यर्थं (संविन्मात्रइति) "ब्रह्मवेदब्रह्मैवभवति" इत्याद्यभिप्रायेण (परस्मिन्ब्रह्मणीति) केनापि पुरुषेणेत्यर्थः । ( अनारोपतत्वाभिमतेति) लौकिकानामभिमतिर्विवक्षिता तेन, व्यावहारिकत्वं विवक्षितम् । (भ्रान्तेरिति) भ्रान्तिसिद्धार्थस्याप्युपलक्षणं । (नचेति) दोषः - अविद्या । भक्षितः - जीर्णः । 
(तथाविधत्वेति) व्यावहारिकत्वबोधनाय ; मिथ्यात्वे तात्पर्यम् । ज्ञानस्यैवतर्हिविधानमस्त्वित्यत्राह (नचज्ञानमिति) आज्यावेक्षणादिविधीनां तत्साधनपरत्वाभिप्रायेणाह (स्वरूपेणेति) कथन्तर्हि द्रष्टव्य इतिविधिरित्यत्राह (अतएवेति) ननुतर्हि श्रोतव्यादिवाक्यानामपि ज्ञानविषयाणां विधिपरत्वासंभवाद्वैयर्थ्यमेवस्या दित्यत्राह (तदर्थतयेति) ज्ञानार्थतयेत्यर्थः । ज्ञानार्थोऽयंचेतोवृत्तिविशेषः । नतु स्वयंज्ञानमितिभावः । यद्वा-यद्यविधेयाज्ज्ञानादेवबन्धनिवृत्तिः नतुविद्दितात् , तदा श्रवणादिविधानं व्यर्थमित्यत्राह (तदर्थतयेति) दर्शनरूपकलार्थ तयेत्यर्थः । वाक्यजन्यज्ञाने वाक्यमेवह्यपेक्ष्यते, नपुनः श्रवणमित्यत्राह (तादर्थ्यचेति) ननु श्रवणादीनां सर्वेषामपि प्रकरणेन, मोक्षार्थता अविशिष्टा वाक्यतस्तुनज्ञानस्यापीत्यत्राह (ब्रह्मवेदेति) एवमपि ज्ञानस्यस्वरूपेण विधातुमशक्यत्वं- कुतइत्यत्राह (नचास्येति) प्रमाणपरतंत्रस्यज्ञानस्यनविधेयता, विद्ध्यभावेतदप्राप्तौहि विधिःस्यादित्यर्थः । (विस्रंभमिति) विस्रंभयोग्यतानूद्यत इति भावः । (मित्थ्याभूतानामिति) ततश्च विश्वमिथ्यात्व ज्ञानेन निवृत्तिसंभवेपि तन्निवृत्त्यर्थतयाऽन्यस्यापि विधानमविरुद्धमित्यर्थः । (प्रयोजकेति) ब्रह्मव्यतिरिक्तत्वेन मिथ्यात्वोपदेशजन्यज्ञानादेवेत्यर्थः । तदभावात् - आभिप्रायिकोदोष स्तच्छब्देन गृह्यते । (तत्परिग्रहइति) परिग्रहः कल्पना । (येचेति) अनेन व्यभिचारः स्वप्रवृत्ति विरोधश्चोक्तः । बाधितानुवृत्त्यादिभिस्तदुपपादनेपि अननुवृत्त्यर्थमपि भेषजपानवदविद्याननुवृत्त्यर्थमेव साधनान्तरविधानं संभवतित्याशयः । (नप्रथमइति) भाव्यपदेन साध्यत्वं विवक्षितम् । (कादाचित्केति) अत्र पूर्वार्धमिहोपजीव्यं । यद्वा-भाव्यत्वं साक्षात्परंपरौदासीन्येन कृतिसाध्यत्वं भाव्यत्वंच करणाधीनतयेति, केषांचिज्ज्ञानानां पुरुषप्रयताधोनकरणजन्यत्वदर्शनेन भाव्यत्वसिद्धेरित्यर्थः । सिद्धेहि करणाधीनत्वे तत्प्रयोजकप्रयत्नाधीनतास्यात् , तदेव नेत्यत्राह (तस्येति) (भावार्थतयेति) बुद्धेज्ञीधात्वर्थतया पाणिनीयस्मरणादित्यर्थः । वृत्तिरेवभावार्थः । आत्मस्वरूपभूतन्तु ज्ञानमभावार्थत्वादविधेयमेवेत्यत्राह (आत्मेति) 
	अस्माभिरपि स्वरूपभूतज्ञानस्य विधानं नेष्यतइत्यर्थः । (लोकइति) तृप्त्यर्थं भोजने प्रयतेतेत्यादा विष्टसाधनत्वबोधनरूपविधानस्य दर्शनादित्यर्थः । (भावार्थान्तराणामिति) पुरुषशब्देनात्मविवक्षायां प्रक्षेपादेर्विधेयतानस्यात् , शरीरपरत्वेतु त्यागादेर्विधेयता नस्यात् । (अनुप्रवेशइति) केनेत्यंशानुप्रवेशइत्यर्थः । (कुतश्चिदिति) प्रमाणादित्यर्थः । ननु श्रवणादीनां न 
ज्ञानत्वं, परोक्षापरोक्षज्ञाने क्लृप्तकारणाजन्यत्वात् , किन्तु ज्ञानाभासः पदार्थान्तरं, अन्तःकरणसमवेतंज्ञानं सुखा द्यष्टगुणातिरिक्तान्तःकरणविशेषगुणभिन्नं पदार्थत्वात् सुखादिवत् । न चाप्रयोजकत्वं प्रत्यक्षसिद्धायावृत्तेः क्लृप्तकारणाजन्यत्वेन ज्ञानत्वायोगात् । नच तस्मिन् मनःकरणमितिवाच्यं, मनसः प्रमाश्रयत्वेन तदकरणत्वात् , अतः इन्द्रियादिवज्ज्ञानार्थत्वा न्न ज्ञानामिति शंकते (ननु नतानीति) (तदर्थत्वइति) अयंभावः, श्रवणादीनां ज्ञानत्वं तावदनुभवसिद्धं-ध्यानेतु विद्युपास्योर्व्यतिरेकेणोपक्रमोपसंहारदर्शनेनापि ज्ञानत्वमवगम्यते । नचान्यत्र क्लृप्तकारणविरहादज्ञानत्वं, ज्ञानत्वे प्रामाणिके सिद्धेस त्यन्यत्रक्लृप्तकारणाभावेपि सामग्र्यन्तरस्यैव कल्प्यत्वात् । अन्यथा प्रत्यक्षे क्लृप्तकारणविरहा दनुमितेरप्यज्ञानत्वप्रसंगात् । स्वभावतस्तु मनसएवकारणत्वा न्नान्यत्र क्लृप्तकारणविरहः । नच मनसः प्रमाश्रयत्वमेवेति- वाच्यम् , आत्मनएव ज्ञानाश्रयतया मनसःकारणत्वसाधनात् । किंच निदिध्यासनं तावदविच्छिन्नस्मृतिसन्तानः, ध्यानानन्तरं एतावन्तं कालं भगवन्तमस्मार्षमिति प्रयोगानुभवदर्शनात् , ध्याने ध्रुवास्मृतिरित्यादिश्रौतप्रयोगाच्च । स्मृतेश्च ज्ञानत्वं तवापीष्टम् । अतस्संस्कारादेस्सत्वान्नान्यत्र क्लृप्तकारणविरहः । अतएवानुभवप्रयोग दर्शनात् दृष्ट्युपासनस्याप्याहार्यारोपसन्तानात्मकस्य ज्ञानत्वंसिद्धम् । मननमपि युक्तिभि रेवमेवैतदिति व्यवसायः । तच्च ज्ञानमेव, "मनुअवबोधने" इति धातोर्निष्पन्नत्वात् । श्रवणमपि शाब्दज्ञानविशेषएव - तत्रैव स्वारस्यात् । श्रवणमननयोर्निरुक्तहेतुभूतव्यापारत्वेपि व्याप्तिसहचारलाघवोपक्रमादिप्रतिसन्धानातिरिक्तस्य मनोव्यापारस्यादर्शना त्तेषांचज्ञानरूपत्वात् ज्ञानविधिस्तवाप्यवर्जनीयः । यदप्युच्यते, ज्ञानस्य बहुशः कृतिव्यभिचारात्कृतिसाध्यत्वाभावान्न विधेयत्वमिति । तन्न । वाय्वादिनोदनाधीनक्रियायाः कृतिव्यभिचारेण योगादेरपि कृत्यसाध्यत्वप्रसंगात् । किंच प्रत्यक्षादिमनोवृत्तौ कृतिसाध्यत्वादर्शनाच्छ्रवणाद्यात्मकमनोवृत्तेरपि कृतिसाध्यत्वाभावप्रसंगः । यदुक्तं जीवकर्तृकक्रियायां कृत्यव्यभिचारइति । तन्न । नतावज्जीवकृतिसाध्यत्वं कृतिमात्रसाध्यतावच्छेदकं - ईश्वरकृतिसाध्ये अव्याप्तेः, नापि जीवकृतिसाध्यता वच्छेदकं आत्माश्रयात् । नच - जीवकर्तृकक्रियात्वं नात्रावच्छेदकतयाऽभिमतं, किन्तु, यागादिक्रियाविशेषउपलक्ष्यते, तत्रचास्त्येवाव्यभिचारः, ज्ञानन्तु जीवकर्तृकं कुत्राप्यप्रसिद्धमेवेति वाच्यम् । वमते अवधारणात्मकब्रह्मसाक्षात्कारस्यापि निदिध्यासनादिद्वारककृतिमन्तरेणासिद्धेः । नच - कृत्यव्यवधानाभावा न्न कृतिसाध्यत्वमिति 
वाच्यम् । घटादेः कृतिसाध्यत्वाभावप्रसंगात् । नच - निदिध्यासितव्यइति निधिध्यासनस्य विहितत्वात् । तत्कृत्यतिरिक्तदर्शनहेतुकृत्यभावाच्च दर्शनविधिर्व्यर्थइति वाच्यम् । तर्हि ततएवाविधानमिति स्यात् नतु कृत्यसाध्यत्वात् । वस्तुतस्तु दर्शनसमानाकारध्यनस्य विधेयत्वा त्तस्यचकृत्यव्यभिचारात् ज्ञानं नविधेयमित्यनुपपन्नं, ज्ञानार्थस्य ज्ञानत्वमविरुद्धं पदज्ञानादिवदिति । दर्शनान्तरस्य विध्यदर्शनान्न ब्रह्मदर्शनस्य विधेयतेत्यत्राह (तथाचेति) यदि क्वचिद्दर्शनेविध्यभानाद्दर्शनान्तरेऽपि नविधिः, तर्हि "विष्णुरुपांशुयष्टव्यः प्रजापतिरुपांशुयष्टव्यः अग्नीषोमावुपांशुयष्टव्यौ" इत्यादावनुवादरूपत्वस्य स्थापनाज्ज्योतिष्टोमादावपि विधिर्नस्यात् । यदि तत्र प्राप्तितदभावाभ्यां विशेषः तदा प्रकृतेऽपि सएव विशेषोंऽगीकार्यइत्यर्थः (दर्शनइति) ब्रह्मदर्शने विधिबाधनं न स्यादित्यर्थः । (तदेति) श्रवणमात्राद्यत्रान्तरव्यतिरेकेण मननाद्यसिद्धेर्यदिविधेयता तदा दर्शनेऽपि तुल्यमितिभावः (फलेति) फलोपकारितया अंगतयाचेत्यर्थः । फलोपकारित्वंच फलकरणत्वं, करणत्वं श्रवणस्व, अंगत्वमितरयोः । (विरोधइति) अयंच मनननिदिध्यासनयोरनु सन्धेयः । एवं सम्प्रतिपन्नपापध्वंसदृष्टान्तेन दुःखध्वंसस्य साध्यत्वेपिनित्यत्वमुपपादितम् । वस्तुतस्तु पापध्वंसएव मोक्षः, तत्रच साध्यत्वेपि नित्यत्वं संम्प्रतिपन्नमेवेत्याह (नचेति) (पुनः प्रतिबन्धेति) यद्यपि प्रतिबप्धकं नकार्यविनाशकं किन्तु तदुत्पत्तिविरोधि, तथाप्यत्र चक्षुरादिजनितज्ञानावस्थायाः प्रतिबन्धकीभूत- कर्मणानिवृत्तिदर्शनादिहापि पुनः प्रतिबन्धसत्त्वे तच्छंकास्यात् , तन्निराकरणार्थमिदमुक्तं । नचैवं चक्षुरादिजन्यज्ञानस्य द्वितीयक्षणएव निवृत्तिः स्यादितिवाच्यम् । यादृशं  प्रतिबन्धकं तादृशस्यैव निवर्तकत्वात् , चक्षुरादिसंप्रयोगाद्यभावविशिष्टंच कर्मप्रतिबन्धकं, चक्षुस्संप्रयोगादिच तत्रोत्तेजकं, नचैतद्द्वितीयक्षणेऽस्ति, नच चक्षुरादेरुत्तेजकत्वे ज्ञानकरणत्वानुपपत्तिः, साक्षात्कारत्वानु- मितित्वादिवैजात्यप्रयोजकतया करणत्वस्याप्यावश्यकत्वादितिभावः । (नतत्रापीति) विध्यपेक्षेतिशेषः । ननु ध्यातव्यगोचरश्रवणमननयोर्मोक्षार्यतया विधानंस्यात् , रागप्राप्तस्यापि राजसूयांगतयाबिदेवनादेर्विधानवदिति शंकां परिहरन्नुपसंहरति (अत इति) मोक्षसाधनत्वेन ध्याने विदिते लोकतएव ध्यानोपकारत्वेन सिद्धयोः श्रवण मननयोर्ध्यानार्थतयैव प्रवृत्तेस्तत एव ध्याबसिद्ध्या मोक्षसिद्धेर्न तवमोक्षार्थमपिविध्यपेक्षा, राजसूयप्रतितु विदेवनादीनां लोकतोःगत्वेनाप्राप्तेर्नियतानुष्ठानसिद्धये तदेगतया विधानं युक्तमेव, अतश्श्रोतव्योमन्तव्य इत्यनुवाद एवेति । (तत्तदिति) अविच्छिन्नत्वदर्शनरूपत्वप्रीतिरूपत्वादयोगुणाः । नन्वेवं 
गुणानामप्राप्ततयाविधानेऽपि स्वरूपस्य विधानं न स्यादित्यत्राह (फलेति) फलसाधनतया प्राप्त्यभावात् स्वरूपस्यैव विदेवनवद्विधेयतेत्यर्थः । एतेन - यदुक्तं कैश्चित् ''उपायत्वदशाप्रभृति भगवज्ज्ञानं प्रीतिरूपमिति वदतां भवतां मते कृतश्रवणमननंप्रति भगवतोऽत्यन्तानुकूलत्वा दनुकूलविषयचिन्तनेच रागतएव प्रवृत्ते स्तच्चिन्तनरूपनिदिध्यासनस्यैव विधिर्नस्यात्, तत्र रागप्राप्ते चिन्तने अविच्छिन्नत्वादिगुणविधानंच्चे द्रागप्राप्ते श्रवणे गुरुमुखपूर्वकत्वादि विधानं श्रवणादिवाक्येष्वस्त्वि" ति, तन्निरस्तं । तथाहि । किमत्राज्ञातज्ञापकत्वन्नसंभवति उताप्रवृत्तप्रवर्तकत्वं, नाद्यः, निदिध्यासनस्य मानान्तरेण मोक्षसाधनत्वेनाप्राप्तेः तदुद्देशेन विधानसंभवात् । न द्वितीयः, मोक्षार्थिनो विधि विना तत्र प्रवृत्त्यसंभवात् । ननु मोक्षार्थिन स्तत्र प्रवृत्त्यभावेपि सुखरूपे तस्मिन् भगवद्भ्याने तदुद्देशेन प्रवृत्तौ तत्स्वाभाव्यान्मोक्षोऽपि सेत्स्यतीतिचेन्न, नहि भगवद्भ्यानमात्रं प्रीतिरूपं- इदानीं तददर्शनात्, किन्तु- अहरहरनुष्टीयमानानभिसंहितफलभगवत्समाराधनात्मकनित्यनैमित्तिकादिभिः परिशुद्धे मनसि शान्त्यादिपरिष्कृते अहरहभ्यासाधेयातिशयस्य ध्यानस्य बहुकालसाध्यस्य प्रीतिरूपत्वमिष्यते । नच निरतिशयनित्यपुरुषार्थेच्छां विना शमदमादि संभवति । नापि ध्यानरूपसुखस्यावगमेऽपि तस्य वैषयिकसुखवदेवाल्पास्थिरतया त्रिवर्गप्रावण्येन प्रतिबन्धाच्च बह्वायाससाध्या योगकर्मादिप्रवृत्ति र्विषयनिवृत्तिश्च संभवति । यच्चोक्तं तैरेव, "भवद्भिरपि 'सहकार्यन्तरविधिः' इतिसूत्रे 'तस्माद्भाह्यणः पाण्डित्यं निर्विद्य' इत्यादिवाक्यै रौपदेशिकार्थाधिगमस्य पुनः पुनर्ब्रह्मसंशीलनस्यच विधेरङ्गीकृतत्वेन तयोरेव श्रोतव्योमन्तव्यइत्याभ्यां विधिरस्तु, औपदेशिकार्त्थाधिगमादौ श्रवणादिपदप्रयोगा"दिति ।।
	तदिदमाचार्यैरेवाशंक्य निरस्तं, ननु न्यायोपेतवाक्यमात्रानवगम्य केवलोपदेशगम्यार्थ विशेषश्रवणं श्रोतव्यइत्यत्र विधेयमितिचेन्न, मननपूर्वभावितया श्रवणस्य न्यायानुगृहीतवाक्यजन्य- रूपतावगमा च्छब्दस्वारस्याच्च । नच मन्तव्यइत्यालंबनसंशीलनरूप मननविधिरिति वाच्यम्, श्रवणशब्दस्य न्यायोपेतवाक्यजन्यज्ञानइव मन्तव्यशब्दस्य तत्प्रतिष्ठापने प्रसिद्धिप्राचुर्यात्, तस्यचापवादाभावात्, उभयोरप्राप्तार्थविधायित्वे वाक्यभेदप्रसङ्गात् । ननु दर्शनरूपता विशिष्टध्यानविधिव दुपदेशगम्यार्थश्रवणशुभाश्रयमननविशिष्टनिदिध्यासनविधिः किं नस्यात्, मैवं, चतुर्ष्वशेषु विधेस्तात्पर्यकल्पनादपि द्वयोस्तत्कल्पनस्य लघुत्वात् । नचास्मिन् वाक्ये विधानाभावा दौपदेशिकार्थाधिगमालम्बन संशीलनयो रसिद्धिशंकनीया, "तस्माद्भाह्मणः 
पाण्डित्यं निर्विद्य बाल्येन तिष्ठासेत् बाल्यंच पाण्डित्यंच निर्विद्याथमुनिः" इत्यनन्यथा सिद्धवाक्यान्तरसिद्धत्वात् । किंञ्च सर्वत्र निगमाधीनार्थावधारणस्य न्यायानुसन्धानात्मकमननस्य च निदिध्यासनसहपाठा दिहापि तत्सहचरितयो स्तथात्वमेवयुक्तं, "आगमेनानुमानेन ध्यानाभ्यासवशेनच । त्रिधाप्रकल्पयन््प्रज्ञां लभते योगमुत्तमम् ।।" इति स्मृतौ "श्रुत्वामत्वातथाध्यात्वा तदज्ञानविपर्ययौ । संशयंचपराणुद्य लभते ब्रह्मदर्शनम् ।।" इति त्वदुदाहृतश्रुतावन्यत्रापि तथा दर्शनात् । (साध्यसाधनभावाभावादिति) निदिध्यासितव्यो द्रष्टव्यइति पदयोरेकविषयत्वेन तदर्थयोःसाध्यसाधनभावाभावादित्यर्थः । निदिध्यासितव्यो द्रष्टव्यइत्यनयो रैकाथ्योभावे द्रष्टव्यइत्यस्य दर्शनसमानाकारत्वोपचारहेत्वभावेन नतादर्थ्ये न लोकसिद्धसाधने ध्याने प्रवृत्तिसंभव इति भावः । किं युगपदनुष्ठि तयोस्समुच्चयः उतक्रमेणेत्यभिप्रेत्याद्यं दूषयति (यौगपद्यस्येति) क्रमेपि किमङ्गाङ्गिनास्समुच्चयः उतप्रधानयोः, आद्यआह (क्रमेऽपीति) (उपकार्योपकारकर्योरिति) सतोरितिशेषः । द्वितीयआह (नचक्रमिकयोरिति) यथा दर्शपूर्णमासाभ्यामितिद्विवचना त्समुच्चयः तथेहनास्तीत्यर्थः । ननु एकफलोद्देशेनमास्तूभयोस्समुच्चयेनविधिः; किन्तुदर्शनमेवफलार्थविधीयते, तदङ्गभूतस्मृतौतु तत्फलस्यानुवादमात्रमित्याशङ्क्याह (नचाङ्गेति) स्वतः-स्वरसतः, सचार्यःसाक्षात्साधनत्वम् । (नचात्रेति) तत्रहिजीवोपासनस्य मोक्षसाधनताप्रतीतावपि तस्यथाऽङ्गत्वमेव, एवं ब्रह्मोपासनस्याषीत्यर्थः । (नतथेति) नभूयश्रवणाभावोनापिनिषेधइत्यर्थः । (एवंस्थितइति) ननुदर्शनशब्दलक्षणाभयाद्भित्रार्थत्वमेववाच्यमितिच्चेन्न, वाक्यस्वारस्यानुसारेणपदलक्षणाया न्याय्यत्वात्, अतएवगङ्गायाघोषइत्यत्रलक्षणा । (स्मृतिशब्देनेति) स्मृतिसमानाकारत्वंहि ज्ञानत्वादि, तच्च दर्शनविधानादेवसिद्धम्, तथाच दर्शनविध्यसिद्धस्य विधेयस्यासिद्धेर्ध्यानविध्यानर्थक्यं । दर्शनसमानाकारोपचारेतु वैशद्यस्य ध्यानविधिमात्रेणं तदलभाद्् द्रष्टव्यइत्यस्यापि सार्थकत्वमित्यर्थः । दर्शनशब्दस्य चाक्षुषज्ञाने मुख्यस्य प्रत्यक्षपरत्वेऽपि लक्षणैव, अतउभयोर्लक्षणापेक्षया एकस्यापिमुख्यार्था परित्यागोन्याय्यइत्यपिद्रष्टव्यम् । एवं "स्मृतिलम्भेसर्वग्रन्थीनांविप्रमोक्षः" "तस्मिन्दृष्टेपरावरे" इत्यत्रनिर्णीतमर्थं निदिध्यासितव्योद्रष्टव्यइत्यत्रातिदिशति (अतइति)भिन्नवाक्यएवैतन्नयायदर्शनात् कथमेकवाक्येप्रवृत्तिरित्यत्राह (तेनेति) विशेषसमर्पकत्वेनेत्यर्थः । नहि न्यायप्रवृत्तौभिन्ननवाक्यत्व मेकवाक्यत्वंवा प्रयोजकं, किन्तु सामान्यविशेषभावः, सचेहाप्यस्तीतिभावः । (नचेति) 
विशिष्टविधेरेकेनलाभादितिभावः । (अग्नयइति) तत्रापि विशिष्टस्यदेवतात्व मेकेनैवप्रत्ययेनलभ्यते, अत उभयत्रापिप्रत्ययान्तरमनुवादस्साधुत्वार्थंवेतिभावः । (एवमिति) एवंस्वपक्षेस्थिते परपक्षेदोषउच्यतइत्यर्थः । (नैरर्थक्यमिति) वाक्यश्रवणादेववाक्यार्थज्ञान सिद्धिरितिभावः । प्रत्यक्षार्थतयासार्थक मित्याशङ्क्याह (शब्देति) (नचेति) प्रतिबन्धकइतीत्यनन्तर मितीतिशेषः, नचेत्येत दनेन संम्बध्यते । विपरीतवासना भेदभ्रमजन्यसंस्कारः । असंभावना अद्वैतंनोपपद्यत इतिबुद्धिः । विपरीतसंभावना-भेदउपपन्नइतिबुद्धिः । (कथमिति) उन्मीलनादीनामप्यध्यस्तत्वेन संस्कारजन्यत्वादित्यर्थः । (अनादीति) यदिविरोधिगोचरत्वादद्वैतज्ञानस्य भेदवासनानिवर्तकत्वं तदाएकेनापि निवृत्तिःस्यात्, यदि तावतामेकेननिवृत्तिर्नसंभवति तदातावत्कालध्यानेनैव तन्निवृत्तिस्स्यादितिभावः । (अनुत्पन्नइति) ध्यातव्यादिज्ञानंध्यानाद्यहेतुरितिभावः । (कथमिति) प्रत्युत विपरीतवासनावर्धकत्वमितिभावः । (तदसिद्धाविति) अभेदएवतात्विकइति ज्ञानेसत्येव तद्विपरीतभेदभ्रमनिरासाभिलाषोभवेत् नान्यथेति भावः (अभेदस्येति) अभेदस्य ब्रह्मस्वरूपतया तस्यच निर्विशेषत्वात् स्वरूपेणैव तत्सदा विषयीक्रियते नतु कदाचित्किंचिद्धर्मविशिष्टतया, अतोतिरिक्ताकारप्रकाशरूपवैशद्यं न संभवतीत्यर्थः । (विशेषेति) तथाच ब्रह्ममस्सविशेषत्वं स्यादित्यर्थः । (भेदेति) भेदवासनानिराससाध्यस्येत्यर्थः । (ज्ञानमात्रस्येति) मात्रशब्देन अज्ञानस्य ज्ञानविशेषस्यच निरासात् क्वचिन्मतेऽज्ञानत्वात् क्वचित् ज्ञानविशेषत्वात् न निदिध्यासनसाध्यतेत्यर्थः? (एवमाचार्यस्येति) श्रवणासिद्धिप्रसंगइत्यर्थः । (भवत्पक्षइति) दोषस्यापित्व या बाध्यतुल्यमिथ्यावांगीकारादित्यर्थः । (अविद्याविशेषेति) विशदज्ञानात्काचिदविद्यानिवृत्ता काचित्रेति भावः । (विशदेति) गुरुसुखश्रवणेनार्थो मेविशदइति प्रत्यक्षविरोधइत्यर्थः । सिद्धान्तविरोधे विवृणोति (विशदाध्यक्षितेति) अविद्याविशेषाप्रवचनादिपक्षे दूषणमाह (नचेति) त्वमेवाज्ञानापादनेन गुरुभ्यो द्रुह्यसि,  ते तु स्वाज्ञानं नानुमन्यन्तइत्युपालंभः । अज्ञानानुमतौ दोषमाह (तथासतीति) अद्वैतस्याज्ञाने त्वया तदसाधनान्नावयोर्विवादस्स्यात् । नहि किंचिदज्ञानेपि कस्यचिदज्ञानस्य निवृत्त्याव्यवहारसंभवः - पूर्वदिनेऽज्ञाननिवृत्तौ उत्तरदिनेऽज्ञानान्तरसत्त्वेपि व्यवहारप्रसंगात्, एकतमोनिवृत्तौ तमोऽन्तरसत्त्वेऽपि व्यवहारप्रसंगाच्चेतिभावः । येषामविद्यानिवृत्तिनिस्ति तेषांज्ञानमपि नजातमित्यत्र परेषां प्रवचनाद्यसंभवउक्तः, इदानीं दोषान्तर माह (किंचेति) (निराश्रयेति) 
निर्विषयविवादायोगादित्यर्थः (तस्येति) ध्यानादिद्वारा भाविविशदज्ञानानुपकारकत्वमित्यर्थः । (इदानीन्तनस्येति) निवृत्तस्य पुनर्निवृत्त्ययोगादित्येवकाराभिप्रायः । अविशेषात्-स्वरूपविषयत्वाविशेषादित्यर्थः । अविशदमपि स्वरूपाज्ञाननिवर्तकं दृष्टमिति भावः । (सविशेषत्वमिति) विशदज्ञानस्य तत्त्वज्ञानत्वादितिभावः । (कथमिति) निर्विशेषज्ञानंभविष्यतीति कथमवगतमित्यर्थः । (श्रुतेरिति) अद्वैतश्रुतेर्निर्विशेषबाधनसामर्थ्यपर्यालोचनेनेत्यर्थः । इदानीन्तनस्यापि तादृशश्रुतिजन्यज्ञानत्वादिति भावः । व्यवसायः- अप्रामाण्यशंकाशून्यं ज्ञानं । वेदप्रामण्यनिश्चयेपि तत्तात्पर्यसन्देहा द्व्यवसायाभावइत्याशंक्य तथापि श्रवणवेळायामेव शक्तितात्पर्यावधारणेन मननादिवैयर्थ्यमित्याह (प्रमाणत्वेति) न्यायत स्तात्पर्यनिर्णयेऽपि बाधकतर्काभासोत्थापित सन्देहनिराकरणाय ज्ञानान्तरं मननवदिति शंकते (मननवदिति) (विषयेति) प्रमाणैक्येचेतिशेषः ।  एकस्यापि प्रमाणस्य विषयभेदेपरोक्षापरोक्षजनकत्वं दृष्टं, मनस आत्मप्रत्यक्ष वह्न्यादिस्मृतिजनकत्वदर्शनात्, विषयैक्येपि प्रमाणभेदात्तदॄष्टं, यथैकत्रैव वह्नौ प्रत्यक्षानुमानाभ्यां,  विषयप्रमाणैक्येतु नदृष्टमित्यर्थः । ननु सहकारिवैतित्र्या दात्मस्मृतिजनकत्वंदृष्टं, अतइहापि मननादिसहकारि वैवित्र्या दपरोक्षं संभवतीत्यत्राह (सिद्धावपीति) किंच किंभ्रान्तिनिवृत्त्यर्थ मपरोक्षज्ञानं उततदनुवृत्तिनिवृत्त्यर्थः, आद्यआह (उत्पन्नेति) द्वितीयआह (भ्रान्तीति) ननु भ्रन्तिकारणभूताज्ञाननिवृत्त्यर्थ मितिचेन्न, परोक्षज्ञानादपि तत्संभवस्योपपादयिष्यमाणत्वात् ।।
	इति श्रीवाधूलकुलतिलकश्रीनिवासाचार्यपादसेवासमधिगतपरावरतत्त्वयाथात्म्येन तदेकदेवतेन तच्चरणपरिचरणपरायणेन तत्प्रसादलब्धमहाचार्यापरनामधेयेन रामानुजदासेन विरचितायां शतदूषणीव्याख्यायां चण्डमारुताख्यायामविधेयज्ञानवादभंगश्चतुर्थःस्कन्धः ।। 
  वाद: 5
     हृदि विनि हिते दैवाद्यत्पादपङ्कजयोर्युगे 
     भवति विविधश्रेय: पारम्परी निरवग्रहा ।
     दुरितनिवहैर्दुर्नेदिष्ठं भवञ्चससाध्वसै:
       मनसि करधै वेदान्तार्यं तमन्यकथोज्झितः ।।
	नैवक्षमाणि दुरितानि सकृद्यदीक्षाक्रोडीकृतं कमपि तत्क्षणविद्रुतानि । 
भूयस्समीक्षितुमशेषविधःपुमर्थ स्सश्रीनिवासगुरुस्तिकृतंपरैर्नः ।।
	(बाधितानुवृत्त्येति) इत्थंभावेतृतीया । तत्त्वज्ञानेन बाधितस्यापि भेदप्रतिभासस्य बाधितानुवृत्तिरूपैवानुवृत्तिः, नतु प्राग्व दनुवृत्तिरित्यर्थः भेदप्रतिभासानुवृत्तौ तत्कार्यबन्धोऽपि स्यादित्यत्राह (तदनुवृत्ता वपीति) भेदप्रतिभासानुवृत्तावपि अविद्यायानिवृत्तत्वा त्तस्यादग्धपटवन्न कार्यकरत्वमित्यर्थः । ननु - कथंबाधानुवृत्त्योर्विरोधः ; भेदमिथ्यात्व बुद्धिरूपबाधस्य भेदप्रतिभासानुवृत्तेश्चाविरोधात् , दृश्यतेहि एकएव चन्द्रः नद्वाविति चन्द्रभेदमिथ्यात्वज्ञाने सत्यपि तिमिरादिवशात्तत्प्रति मासानुवृत्तिरिति च्छिन्नमूलत्वोक्तिविरोधमय्यजानानस्य शंकामनुवदति (प्रमाणबलादिति) अबाधितः - अनिवृत्तः । माभूदविद्यानिवृत्तिः, नचतथासति बाधितानुवृत्त्यसिद्धिः, मिथ्यात्वबुद्धिरेव बाधइत्यभिधानादित्यत्राह (नहीति) मिथ्यात्वबुद्धे र्बाधरूपता ह्यविद्यानिवर्तकत्वादेवेति वाच्यं, अन्यथा छिन्नमूलत्वोक्तिविरोधात् । त्पप्रकरणपाठकानां डिंभाना मपि बाधितानुवृत्तिप्रसंगात् , जीवन्मुक्तानामेवहि सेष्यते, अतोऽविद्या, निवृत्तिपर्यवसितएव बाधइत्यर्थः । (सति) तत्त्वज्ञानं - ब्रह्मव्यतिरिक्तकृत्स्नमिथ्यात्वज्ञानम् । द्वैतेति) आदिपदेन तन्मूलभेदप्रतिभासस्य सत्यत्वं गृह्यते । ब्रह्मस्वरूपानुप्रवेशा न्नोक्तदोष इत्यत्राह (नचेति) (ब्रह्मण इति) आदिपदेन विनाशित्वं गृह्यते । (नचोपादानेति) वासनापि भाव कार्यतया अविद्योपादानेतिभावः । एतेन ' संस्कारः कार्योपि ध्वंसइवनि रुपादानः ' इति निरस्तं । किंच - परमते ध्वंसेपि भावरूपाज्ञानोपादानक एव । यद्वा - अत्र कार्यपदेनानुवर्तमानशरीरादिकं विवक्षितम् । ननु ध्वंसमात्रस्य प्रतियोगिजन्यत्वा न्नव्याघातइत्यत्राह (नच सहकार्यन्तरमिति) आगन्तुकहेत्वन्तरमनपेक्ष्य स्वप्रध्वंसहेतुत्वस्य एकक्षणाधिककाल वृत्तित्वस्यच व्याघातः । (अहेतुकेति) कार्यस्याहेतुकत्वांगीकारेचार्वा कमतप्रवेशः, विनाशस्याहेतुकत्वांगीकारे क्षणिकत्वप्रसंगेन सौगतमतप्रवेशइत्यर्थः । (अविद्यायाश्चेति) ततश्च श्रवणाद्यायासवैयर्थ्यमिति भावः । ननु क्वचि दहेतुकनिवृत्तिमात्रा न्न सर्वत्र तथाप्रसंगः, त्वयापि क्वचि दहेतुकनिवृत्तेरंगीकार्यत्वात् , यथा दहनेन दाह्यनाशेसति दहननाशः स्वत एव दृश्यते, तथैव अन्त्यशब्दस्य मरणसमयानुभव जन्यसंस्कारस्यच स्वत एव नाशइत्यत्राह (नचेति) संस्कारादिवदिन्तन्तरं अहेतुकनिवृत्तिरिति शेषः । (तत्रापीति) तहननाशो दहनस्य मूक्ष्मावस्थान्तरापत्तिः, तद्धेतुश्च दाह्यभस्मीभावावस्था, अन्त्यशब्दनाशश्च तदातनो गगने यत्किञ्चिद्द्रव्यसंयोगादिः, तद्धेतुश्च प्रसिद्ध एवसंस्कारनाशावस्था नरकानुभवादिः, 
अतिरिक्ताभावपक्षे प्येत एवागन्तुक हेतवः, उपान्त्यशब्दस्तन्नाशोवाऽन्त्यशब्दनाशकः । ईश्वरसंकल्पोप्यागन्तुककारणमित्याह (ईश्वरेति) अतस्स्वतोनिवृत्तेरसंभवा द्वाक्यजन्यमिथ्यात्वज्ञानादेवाविद्यावासनानिवृत्तिः, ततश्च नभेदप्रतिभासानुवृत्तिसंभव इतिस्थितम् । यद्येवं मिथ्यात्वज्ञानेसति भेदप्रतिभासासंभवः, कथंतर्हि तस्मिन्सत्यपि चन्द्रभेदप्रतिभास इत्याशंक्या वैषम्यमाह (द्विचन्द्रादाविति) द्विचन्द्रादौतु दौषस्याबाधइति तन्मूलभ्रमपरम्परानुवृत्तिर्घटत इत्यन्यवः । चन्द्रैकत्वं-चन्द्राभेदः । (तदुभयेति) यथा ताराप्रकाशांशस्य चन्द्रैकत्वप्रकाशविरोधिविषयत्वाभावः, तथा दोषप्रकाशांशस्यापि चन्द्रैकत्वप्रकाशविरोधिविषयत्वाभावादित्यर्थः । बाधकज्ञानेनिषेद्ध्यत्वेनविषयस्यैव बाध्यत्वादिति भावः । कस्यचिद्दोषमिथ्यात्वज्ञानेऽपि चन्द्रभेदप्रतिभासोदृश्यत इत्यत्राह (दोषोमिथ्येति) (यौक्तिकेति) त्वत्कुमतिकल्पित दुर्न्यायमूल दोषमिथ्यात्वज्ञानस्य मिथ्यात्वसाधकनिरासादेव भ्रान्तिततया दोषाणां सत्यतया न बाध इत्यर्थः । वस्तुतस्तत्पक्षेपि दोषस्य यौक्तिकज्ञाना दनपाय एवेति तन्मूलभ्रमोघटत एव, विरोधिततत्वविषयत्वेन निवर्तकत्वे अविद्यावदितानीमेव वासनाया अपि निवृत्तिप्रसंगात् , बाध्यबाधकज्ञानयोर्मिथ्यात्वाविशेषेण वास्तवप्रामाण्यतदभावाभ्यामपि विशेषाभावात् , बाधकज्ञानस्य बाध्यप्रतिभासापेक्षया विशेषेणबलाभावाच्च पश्चादप्यनिवृत्तिप्रसंगात् एकहेलयैवनिवार्यत्वं वाच्यमित्याह (कारणभूतेति)
	इति श्रीवाधूलकुलतिंलक श्रीनिवासाचार्य पादसेवासमधिगत
	परापरवत्त्वयाथात्म्येन तदेकदेवतेन तच्चरणप-
	रिचरणपरायणेन तत्प्रसादलब्ध महाचार्यापरनामधेयेन
	रामानुजदासेन विरचितायां शतदूषणीव्याख्यायां
	चण्डमारुताख्यायां बाधितानुवृत्तिभङ्गः पञ्चमस्कन्धः ।।
 
वादः 6
	अद्वैतिजालकलिसेन मुदीर्णदर्पमीषज्जलंकरमनाहतमर्मण्यायैः ।
	संवर्मितेन निगमांतकुरोः प्रबन्धैः तेब्रह्मतत्त्वमिहनः प्रतिबोधयन्तु ।।
		सकलजनहितेच्छु श्र्श्रीनिवासार्यवर्यो-
		हृदि निहितहितार्थ श्चेत्त्रयीमानुरेषः ।
		कुमतिविहतवाचो नह्युपादेभ्यदस्या-
		श्चिरतरमतिकष्टा तर्ह्यवसथान्ववस्त्यत् ।।	
	(दृष्टेति) इहामुत्रार्थफलभोगविरक्तान् । साक्षाद्यदुपास्तिसाधनतयेत्यन्वयः । (विविदिषन्तीतिहीति) सन्नन्तप्रकृतिंधात्वर्थेन नान्वयः उपसर्जनत्वात् । (आश्रमांगतयेति) आश्रमप्रयोज्यतयेत्यर्थः । अनेन  नित्यत्वंविवक्षितं । शुक्लधर्मकारणान्तराभावादित्क्वचित्स्वस्यैवानिवृत्तेः कार्याभाव इत्याह (संभवतीति) (चित्रापशुफलत्वादाविति) चि त्रायाः पशुफलत्वादौ । (तस्याइति) तथाच श्रुतिबलात्साधनत्वे सिद्धे कारणान्तराभावात्कर्मादिवैगुण्याद्वा कार्याभाव इत्युन्नीयत इति भावः । (अत्रापीति) तथाच श्रुत्यक्षरपर्यालोचनैव कार्या नोक्तार्थविरोधइत्यर्थः । अन्यथा - श्रुत्यासमाश्वासाभावे । चार्वाकमताप्रवेशेन य त्रकुत्रचिद्यस्य कस्यापि कारणत्वमंगीकुर्वता कर्मणां वेदनसाधनत्वं न निराकर्तुं शक्यमित्यभिप्रायेणाह(कुर्वद्वेति) विस्मरणशीलस्य व्यभिचारनिमित्ताशंका मुक्तार्थस्मारणेन परिहरति (व्यभिचारस्येति) एतेन - वक्ष्यमाणेन (किं कर्मापेक्षयेति) अन्यथा घटमानयेति वाक्यार्थज्ञानाय घटादिस्मरणायच यागाद्यनुष्ठानप्रसंगादितिभावः । (इच्छाया इति) यदीच्छामात्रे तदपेक्षाभावेपि प्रमाणबलादिह तदपेक्षा तदा प्रकृतेपि तुल्यमिति भावः । अविशेषे कथं विविदिषासाधनत्वप्रतिक्षेप इत्यत्राह ( कषायइति ) (अविहितेति) अविहितञ्च तद्प्रतिषिद्धञ्चेत्यर्थः । शमादेस्तावन्मात्रविषयत्वे नियामकमाह (विहितस्यचेति) ननु फलाभिसन्धिविरहेपि तद्योग्यस्य कथं तदनारंभकत्वं नहि दाहार्थं स्पृष्ट एव वह्निर्दहतीतिनियमोस्तीत्याह (अनेतेति) श्रुत्येकसमधिगम्येऽर्थे तत्तत्कामाधिकारबलाद्यथाश्रुतिः तथांगीकार इतिभावः । (अत एवेति) फलाभिसन्धितदभावाभ्यामेवेत्यर्थः । तदेव विवृणोति (तत्रापीति) (हस्तसमालोच इति ) हस्तस्येव समालोचनमित्यर्थः । एकहस्तवदेवहीतरहस्तोऽपि । अयञ्च घञन्तत्वान्नियतपुल्लिंगः (सोऽन्वेष्टव्य इति) आदिशब्देन "तद्विजिज्ञासत्व" इत्यादेस्संग्रहः । प्रकृत्यर्थस्यैव वाक्यार्थान्वयेपीच्छानुवादः श्रुतेश्शीलं, तथाचोपसर्जनेनापिप्रकृत्यर्थेन विध्यन्वयवत्कारणान्वयो युज्यतेहीतिभावः । (तेष्विति) "विजिज्ञासितव्यः" "विजिज्ञासितव्यं" "निदिध्यासितव्यः" इत्यादिष्वित्यर्थः । अत्र वाक्येष्विति विशेष्यमध्याहार्यम् । शंकते (विधिबलेति) अनुवादरूपत्वे हेतुः (ध्यायीतेत्यादीति) (शाब्दं प्रत्ययार्थ प्राधान्यमहादृत्येति) अत्र हेतुरनुवादरूपत्वम् । (स्वीक्रीयत इति) प्रकृत्यर्थे नैव विध्यन्वयहेतुतयाद्रियत इत्यर्थः । 
उपसर्जनेन प्रकृत्यर्थेन करणान्वयोपि लोके दृष्टइत्याह (लोकेचिति) शंकते (अत्रासेरिति) (अनन्यपरत्वस्येति) "क्रियावानेषब्रह्मविदां परिष्ठः" इत्यादिवेदनसाधनत्वप्रतिपादक श्रुतिबलादिति भावः । (अयोगस्येति) इच्छान्वयायोगस्येत्यर्थः । (तथेति) तथात्वे - यज्ञादिसाध्यत्वइत्यर्थः । (वेदनेच्छायामिति) विविदिषायाः स्वतः प्रयोजनत्वाभावेन वेदनार्थमेवोद्देश्यत्वादिति भावः । (तद्विषयत्वादिति) तस्याः - विविदिषायाः । ननु वेदनेच्छाभावे कथं विविदिषेच्छाया असंभव इत्याकांक्षायां तद्विषयेच्छायास्स्वयं प्रयोजनत्वाभावेन तत्साधनत्वेनैवोद्देश्यत्वादित्याह (विविदिषाहीति) अपबर्गः - अविद्यानिवृत्तिः । आदिशब्देनानवच्छिन्न ब्रह्मानन्दानुभव उच्यते  । (तदर्थेति) वेदनार्थश्रवणाद्यनुष्ठानपर्यन्तेत्यर्थः । (प्रागुक्तेति) तीव्रविविदिषाहेतुभूत यज्ञाद्यधिकारिणः तीव्रवेदनेच्छाभावे वेदनौन्मुख्यमात्राद्वेदनसाधनश्रवणादाविव ततोपि व्यवहितायां श्रवणादिहेतुतीर्वविविदिषायामिच्छानस्यत् , तीव्रविविदिषांगीकारेतु यज्ञाद्यसाध्यत्वचक्रकयोः प्रसंग इत्यर्थः । (तथापीति) प्रातिकूल्यशब्दः प्रतिकूलपरः भोजनप्रतिकूलमित्यर्थः । प्रातिकूल्यहेतुपरोवा भोजनस्य प्रातिकूल्यहेतुरित्यर्थः । (तत्प्रतिकूल्येति)वे दनेच्छायांसत्यामपि रजस्तमोभिभूतत्वात्तत्साधनश्रवणादौ दुःखसाध्यगुरु सिश्रूषादिसाध्ये प्रातिकूल्यबुद्धिर्भवतीति रजस्तमोनिबर्हणार्थंकर्मेत्यर्थः । (तर्हीति) विविदिषायाः पूर्वंसिद्धत्वा द्रजस्तमोनिबर्हणार्थमेव कर्मानुष्ठानमिति विविदिषार्थतया यागादिकं श्रुतिप्रतिपाद्यं नस्यादित्यर्थः । गुरुशिश्रूषादिदुःखसाध्येऽपिश्रवणादौ प्रातिकूल्यबुद्धिविरोधिनीच्छारजस्तमो निबर्हणमन्तरेणनभवतीति यज्ञादिभिस्तादृशेच्छायांजननीयायां रजस्तमोनिबर्हणस्यावान्तरव्यापारात् यज्ञादेर्विविदिषार्थतया श्रुतिप्रतिपाद्यत्वमविरुद्धमितिशङ्कते । (अवान्तरेति) यद्यप्येवं सतिपूर्वोक्ता न्योन्यश्रयःस्थिर एव । तथापि दूषणान्तरमाह (तर्हिवेदनेति) एवं व्यापारस्याव्यवधायकत्वेन विविदिषाकारणत्वाङ्गीकारे रजस्तमोनिबर्हणं प्रातिकूल्यनिवृत्तिंविविदिषां श्रवणादिकंचद्वारमङ्गीकृत्य वेदनसाधनत्वमङ्गीकर्तुं शक्यमेव, बाधकाभावात् , एवञ्च श्रुत्यन्तरानुसाराद्वेदनसाधनपरत्वमेवास्यवाक्यस्याङ्गीक्रियतामितिभावः । (तद्भक्तावपीति) तस्मिन्निवेतिभावः भक्तिविधुरस्यापि भक्तेर्मोक्षसाधनत्वंज्ञातवतोभक्तिच्छा सम्भवत्येव - तथापि प्रथमकोटिमभ्युपेत्याह (तन्नप्रीतिरूपेत) (भेषजादिभिरिति) आदिशब्देनमणिमन्त्रादिग्रहः । (कामशास्त्रादिष्विति) आदिशब्देन "रोचनालक्ष्मणामूल 
कल्कलिप्ततनूर्वधूः । ऋतौप्राप्नोतिसौभाग्यं दयितप्रियतामपि" ।। इत्याद्युक्तायुर्वेदसंग्रहः । (सञ्जातमात्रादिति) प्रेम्ण इतिविशेष्याध्याहारः । (ज्ञानवदिति) विशेषतोज्ञानेच्छायांसत्यामपि विशेषतोज्ञानाभावादित्यर्थः । व्याप्रियत इत्यन्तरं नतुविशेषतोज्ञात इत्याध्यहारः । (अन्यथेति) विशेषतोज्ञातेचेदित्यर्थः । सिद्ध इच्छाविरहादितिभावः । (विविदिषायामप्येवमिति) यथाजिज्ञासाकारणतयापूर्वंज्ञानसत्त्वेपि ज्ञानान्तरविषयिणीजिज्ञासा तथावेदनेच्छायाविविदिषेच्छाकारणतयापूर्वंसत्त्वेपि विविदिषान्तरविषयिणीच्छास्त्वित्यर्थः । कारणीभूताया अपिवेदनेच्छाया इष्यमाणतयाभिमतेच्छासजातीयत्वा द्विषमोदृष्टान्त इत्याह ( न विशेषेच्छाया इति) विशेषविषयाया इच्छाया इत्यर्थः । ननु विशेषविषयेच्छासिद्धावपि स्वरूपत एव तद्विजातीया तद्विषयेच्छैवेष्यतामित्यत्राह (नच विषयेति) यद्यप्ये कस्मिन्नेवविषये इच्छायामुत्कटत्वानुत्कटत्वरूप जातिविशेषो लोकसिद्धः, तथापि पूर्वोक्तरीत्या उत्कटेच्छाप्यत्रास्तीति तात्पर्यम् । यद्वा - जिज्ञासाविषयीभूतविशेषज्ञानस्य कारणीभूतसामान्यज्ञानादिवात्र इष्यमाणविविदिषाया विद्यमानविविदिषापेक्षया विषयविशेषावच्छेदान्न वैलक्षण्यं ब्रूमः, किन्तु लोकसिद्धोत्कटत्वादिनैवेत्याशंक्य तदपि प्रकृते नसंभतीत्याह (नच विषयेति) विषयविशेषावच्छेदाति रिक्तो यो जातिविशेषः औत्कट्यादिरूपस्सप्रकृते न संभवतीत्यर्थः । तादृशोत्कटबेदनेच्छाया असिद्धौ उत्कटविविदिषाविषयकेच्छाया असंभवादित्यर्थः ननु इष्यमाणभक्तावपि कथं प्रकृते जातिविशेषसंभव इत्याकांक्षायां प्रीतिश्च तारतम्यवतीत्यादिना पूर्वमुक्ते स्मारयति (भक्तौत्विति) भोग्यस्याकारः भोग्याकारः प्रियत्वमितियावत् । आविर्भावोनिष्पत्तिः । प्रियत्वतारतम्यस्य प्रीतितारतम्याधीनत्वात् प्रीतिता रतम्येतात्पर्यम् । तथाच प्रीतिरूपभक्तिरारतम्यमेव भक्तिविषये कामनायां हेतुरित्यर्थः । ननु यादृशीभक्तिस्त्वयेष्यमाणत्वेनाभिमता तद्रूपवेदनवि षयत्वमेवेष्यमाणायां विविदिषायां विशेषोस्त्वित्याशंकते ( इहापीति ) विविदिषायामित्यर्थः (काम्यत्वमिति) विविदिषाया इति शेषः । (तथाविधेति) अतिशयितप्रीतिरूपत्वात्मको य इष्यमाणविविदिषायाः प्रकारतया विषयः तद्विशेषितं यद्वेदनं तत्कामनामन्तरेण तद्विषयविविदिषाकामनापि न संभवतीत्यर्थः । नन्विच्छार्थं कर्मानुष्ठानस्यात्माश्रयग्रस्तत्वे क्वचिदपीच्छानसंभवेत् इच्छाहेतुभूतकर्मानुष्ठाना योगात् , चनेच्छायाविषयवैलक्षण्यज्ञानमात्राधीनत्वं ; वैलक्षण्ये ज्ञातेपि कस्यचिदिच्छानुत्पत्तिदर्शनात् । 
अतः कस्यचिदिच्छोत्पत्तेः कर्म हेतुकत्वमाश्रयणीयम् - तच्चैवं सत्यनुपपन्नमित्यत आह (अतस्सिद्धमिति) अस्माकम्मते इच्छार्थं कर्मानुष्ठानं सास्त्येव, भोगादृष्टोद्बोधितपूर्ववासनासचिवाद्विषयवैलक्षण्यज्ञानादिच्छोत्पत्त्युपपत्तेः । नचाज्ञात सुकुतवशाद्धर्मरुचिवद्यज्ञादिना वेदनेच्छासिद्धिरिति वाच्यम् ; बह्वर्थव्ययायाससाध्यानां यज्ञादीनामज्ञातसुकृतहेतुरूपत्वासंभवात् , "यज्ञेन विविदिषन्ती" तिवाक्यस्य ह्यर्थश्चिन्त्यते ; अतो बुद्धिपूर्वकमेव एतद्वा क्यविहितयज्ञाद्यनुष्ठानम् । तदिदमुक्तं (यज्ञादिकर्मेति) (विविदिषासाधनत्वेन नविहितमितिच) अत्र विविदिषन्तीत्यस्य सन्निधौ "मनसैवानुद्रष्टव्य" मिति विशदवेदनं विहितम् , "एतमेव विदित्वामुनिर्भवति" इतिस्तुतम् । अतो विधिस्तुतिविषयस्यैव वेदनस्यात्रविध्यन्त राकांक्षा - नतु तदुभयरहिताया विविदिषायाः" इति तत्वटीको क्तमप्यनुसन्धेयम् ।
इति श्रीवाधूलकुलतिलकश्रीनिवासाचार्यपादसेवासमधिगत
परावरतत्वयाथात्म्येन तदेकदेवतेन तच्चरणपरिचरण
परायणेन तत्प्रसादलब्धमहाचार्यापरनामधेयेन
रामानुचदासेनविरचितायां शतदूषणी
व्याख्यायां चण्डमारुताख्यायां -
विविदिषासाधनत्वभंगष्षष्ठः
।। स्कन्धः ।।

वादः 7
	सर्वाध्यक्षोप्यनध्यक्षो देहिनां यस्य सूक्तिभिः ।
	अध्यक्षति हरिस्तस्मै नमो वेदान्तसूरये ।।
	अतिदृशमखिलस्य तं पुराणं निगमगुहाहितमग्र्ययोगगम्यं ।
	ममहृदिभवहर्षशोकमुक्त्यै दधतुरमानिधिदेशिकन्द्रेवाचः ।। 
	परेषां शब्दजन्यत्वेनाभिमते ब्रह्मापरोक्षे कि मक्षाणामेव कारणता, उतशब्दस्य, आद्ये दोषमाह (विभूत्यंश इति) अक्षयोग्यविभूत्येकदेशेपि मनःप्रभ-ती न्यक्षाणि प्रतिहन्यन्ते, किमुतायोग्ये ब्रह्मणीति भावः । द्वितीये दोषमाह (श्रुतिरिति) जात्यन्धानां-कृतइति शेषः । लोके 
उपदेष्टारो जात्यन्धानां कृते यथा रूपमुपदिशन्ति, तथा श्रुतिरपि नःकृते यमुपदिशतीत्यर्थः । इवेत्यनेन उपदेशद्वयस्यापि परोक्षत्वेन सादृश्यं विवक्षितम् । अनेन वादार्थसंग्रहः । (निजाध्यक्षेत्यादि) स्वतसिद्धसर्वसाक्षात्कारो भगवान् परोक्तदुरर्थम्, अस्मदुक्तसदर्थच, जानन्, पारितोषिकतया स्वस्य हृषीकेशतया स्वविषयमानसप्रकाशं ददात्वित्यर्थः । अस्त्वपरोक्षप्रकाशः, सइन्द्रियकरणकएवस्यात्, नवाक्यकरणकइत्यत्राह (नचेति) इन्द्रियजन्यः- इन्द्रियकरणकइत्यर्थः। (वाक्यस्येति) इन्द्रियस्य वाक्यनिरपेक्षत्वादितिभावः । (अन्यतरेणेति) इन्द्रियवाक्ययोः पृथक्करणत्वेन क्लृप्तयोरन्यतरेण कार्योपपत्ता वन्यतरस्मिन्नन्यतरसहकारित्वकल्पनायां मानाभावादित्यर्थः । रत्नतत्वाधिगमेपि शाब्दज्ञानसंस्कारसचिवेन्द्रियस्यैव हेतुत्वमिति भावः । (किन्नामेति) यद्यपि पूर्ववादिना शब्दस्य इंद्रियंप्रति सहकारित्वमुच्यते, तस्यैवेन्द्रियस्य शब्दं प्रति सहकारित्व स्यानेनाभिधाने नैतच्छकावकाशः, अथापि तटस्थस्येयमाशंकेति नदोषः । यद्वा-चक्षुरादीनां प्रत्यंकं व्यभिचारा च्छाब्दज्ञानेच वैजात्यस्याक्लृप्तत्वात् नेन्द्रियस्य वाक्यसहकारित्वं संभवति, प्रत्यक्षे चाक्षुपस्पार्शनादिवैजात्यस्य क्लृप्तत्वात्, ननु शब्दस्य सहकारित्वेपि शब्दजन्यतावच्छेदक मिन्द्रियजन्यज्ञानविशेषे कल्पनीयमिति चेत्, न, तथापि शब्दजन्यतावच्छेदकमनेकं कल्पनीयमिति वादिन एवाशंकेति । (मनसइति) तथाच तस्यां न पूर्वोक्तगौरवमितिभावः । विपरिवर्तापादनेपि शब्दकरणकत्वनिर्द्धारणं कथमिति प्रच्छति (तथापीति)(अन्धस्येति) तत्र चक्षुरादेरव्यापारात् मनसश्चापि करणत्वानङ्गीकारात् शब्दस्यैव तत्र करणत्वं वाच्यमिति भावः । (प्रत्यक्षप्रत्ययादिति) प्रत्यक्षत्वमानुभाविकमितिभावः । यद्यपि नेदं रजतमितिवन्नप्रत्यक्षबाधः, तथापि यौक्तिकबाधोस्त्येव, मनस्संवलितसामग्र्या शब्दसंवलितसामग्र्यश्च विद्यमानतया परोक्षापरोक्षरूपकार्यद्वयस्यावयकत्वात्, अतोदशमोस्मीत्येकैवापरोक्षप्रतीतिरितिबुद्धेर्भ्रमत्वमवर्जनीयमेवेतिशङ्कां परिहरति (नचसंप्लवइति) (भेदाग्रहादिति) भ्रमस्याप्युपलक्षणं । (कदाचिदिति) तत्र-तादृशस्थले । करणान्तरसन्निधानस्थले धीभेदानुपलम्भेन मनसःकरणान्तरसहकारित्वमेव, न पृथक्करणत्वमित्यर्थः । यद्यपि मनसः करणत्वं स्वमते कुत्रापि नास्त्येव, तथापि परेण स्वमतेन शंकिते तदभ्युपगमेन परिहृतमिति ध्येयं । (क्वेति) शब्दस्य प्रत्यक्षजनकत्वं नविरुद्धमित्यर्थः । (अस्तीति) स्त्रीत्वविशेषितं गौत्वमित्यर्थः । नत्वस्माभिरज्ञानत्वं यद्यपि न दोषः तथा प्यत्यंताज्ञातत्वे वस्तुसत्तैव नस्यादित्यत आह (नचास्येति) (निवर्त्थेति) तज्ज्ञाननिवर्त्यस्य मिथ्यात्वं तज्ज्ञानस्य साक्षात्त्वमन्तरेणानुपपन्नमिति 
प्रदर्शनार्थं निवर्त्यपदम्, प्रपञ्चरूपस्य निवर्त्यस्य मिथ्यात्वं तत्वमस्यादिवाक्य स्यापरोक्षजनकत्वमन्तरेणानुपपन्नमित्यर्थः । मिथ्यात्वं ज्ञाननिवर्त्यत्वञ्च प्रपञ्चस्योपपादयति (स्वतइत्यादिना) ज्ञानमात्रनिवर्त्यत्वे युक्तिमप्याह (मिथ्याभूतस्येति) मिथ्याभूतस्य ज्ञानमात्रनिवर्त्यत्वं युक्तञ्चेत्यन्वयः । (मनसोपीति) सहकारिविशेष मनासाद्य सोहमितिज्ञानस्य मनसाऽसंभवादित्यर्थः । तत्सहकृतमनस एव करणत्वं कुतो नस्यादित्यत्राह (मनसश्चेति) यद्यपि शब्दस्यापि तादृशसाक्षात्कारकरणत्वमसिद्धं, तथापि तादृशज्ञानकरणत्वे नविवादः, अतस्तज्जन्यज्ञानस्यसाक्षत्त्वमात्रंकल्पनीयं, मनसस्तु तादृशज्ञानकरणत्वं तज्जन्यज्ञानस्यसाक्षात्त्वंच कल्प्यम्, अतोलाघवाच्छब्दस्यैव साक्षात्कारकरणत्वकल्पनं युक्तमितिभावः । (तथात्वइति) मनसस्तादृशसाक्षात्कारकरणत्वस्य दृष्टचरत्वे श्रवणादिसापेक्षापरोक्षज्ञाने प्यन्यत्र क्लृप्तस्य मनसएव करणत्वेन शब्दस्य करणत्वाभावाच्छ्रवणादिनिरपेक्षपरोक्षज्ञाने शब्दस्य करणत्वं ग्राह्यं, तथाच श्रवणादिवैय्यर्थ्यमितिभावः । (अतएवेति) मनोग्राह्यत्वाभावे श्रुतिः प्रमाणमित्यर्थादुक्तं भवति । (भावनेति) भावनासहकृतमनोजन्यत्वेन पराभिमतस्येत्यर्थः । पथिकेति) प्रोषितचिंतितायाः प्रियतमायाः साक्षात्कारवदित्यर्थः । पूर्वं परोक्षज्ञानस्य निवर्तकत्वा दर्शना दपरोक्षपरिशेषः प्रमाणान्तराणामप्रवृत्तेर्वाक्यपरिशेषश्चोक्तः, इदानीं परोक्षस्यापरोक्षस्य च निवर्तकत्वासंभवा दपरोक्षत्वं शब्दजन्यत्वंच परिशेषयति (किंच्चेति) (न्यूनत्वाच्चेति) परोक्षभ्रमस्यापरोक्षज्ञाननिवर्त्यत्वदर्शनात्ततोन्यूनयलत्वादित्यर्थः । न्यूनत्वात्परोक्षन्नक्षमम्, समत्वादक्षजंच नक्षममित्यर्थः । नकेवलं परिशेषात् साक्षात्त्वशब्दकरणत्वयो स्सिद्धिः, किंतु श्रुत्यापीत्याह (साक्षात्कारस्यचेति) (निचाय्येदि) चायृधातुर्दर्शनार्थः । (तस्माइति) करिष्यमाणोपदेशएव तत्र दर्शयतिना उक्तइति भावः । (वेदान्तेति) सूपसर्गः प्रत्यक्षरूपइति भावः । (नमांसेति) मांसचक्षुर्निषेधाच्छ्रुतिचक्षुरनुमितमिति भावः । (विगीतमिति) नन्वयमसिद्धोहेतुः, वाक्यार्थज्ञाने वाक्यस्यातीतादिरूपत्वेनाजनकत्वात् तज्ज्ञानस्यैव जनकत्वात्, प्रयोज्यत्वमात्रविवक्षायां तल्लिङ्गिकायां तत्पक्षिकायांच व्यभिचार इतिचेन्न, अनुमित्याद्यन्यत्वेन विशेषणात् । यद्वा-तत्त्वमसिवाक्यंप्रत्युच्चारणंभिन्ननमेव, तथाच-यस्य तत्वमसिवाक्यस्य नलिङ्गत्वं नापि पक्षत्वं नापिस्मृतिः, तच्छ्रवणजन्यं वाक्यार्थ ज्ञानं पक्षः, तद्वाक्यप्रयोज्यज्ञानत्वं हेतुरिति । तत्वमस्यादिवाक्यजन्यकिञ्चिज्ज्ञानवृत्तित्वसाधनेदोषमाह (सिद्धसाधनादिति) तत्वमस्यादिवाक्यजन्ययावज्ज्ञानवृत्तित्वसाधने दोषमाह (पूर्वोक्तेति) (नचेति) 
अपरोक्षत्वमग्निहोत्रादिवाक्यजन्यज्ञानवृत्तीत्यपिप्रयोक्तुंशक्यमित्यर्थः । (फलकामनायाइति) अनेनेदंफलम्मेभूयादितिकामनायाइत्यर्थः । (फलेति) फलसंबंधः-फलजननयोग्यता । (अतएवेति) पूर्वमनुष्ठानमित्यग्निहोत्रादिक्रियाविवक्षिता, प्रवृत्तिस्तु तज्जनककृतिरितिभेदः । (इहत्विति) निवर्त्यमिथ्यात्वान्यधानुपपत्तिरित्यर्थः । प्रतिबन्धोव्याप्तिः । ननु महाविद्यानां स्वपरपक्षसाधारण्यात् स्वेनैव सत्प्रतिपक्षितत्वात् कथं ततस्साध्यसिद्धिरित्यत्राह (स्वपरेति) यद्यपि स्वपरपक्षसाधारण्यं महाविद्यानां स्वभावः, तथाप्यनुकूलतर्कतदभावाभ्यां साद्ध्यसिद्धितदभावावित्यर्थः । (योगीति) बाह्यविषयत्वं-बाह्यविशेष्यकत्वं, ज्ञानाप्रत्यासत्तिकत्वेसतीतिवा विशेषणीयन् । ननु कथमिष्टत्वं, 'निर्विसेषं न सामान्य' मिति न्यायेन चक्षुरादिविशेषानन्तर्भावेप्रत्यक्षजनकसामान्यान्तर्भावस्यापिबाधा दित्याशंक्य सामान्यतः प्रत्यक्षान्तर्भाधेसति चक्षुराद्यवान्तरभेदाश्रयणव च्छब्दरूपावान्तरभैदाश्रयणमपि संभवतीत्याशयेनाह (ऐकरायइति) (तदेवत्विति) ऐकरायमित्यर्थः । तद्दर्शनस्य-साक्षात्कारजनकत्वं दर्शनस्येत्यर्थः । (यत्तावदिति) नवप्ररूढत्वं लाभार्थ मंकुरशब्दप्रयोगः । (यतइति) अपरोक्षार्थविषयत्वप्रयुक्तत्वाभ्युपगमात् ज्ञानापरोक्ष्यस्येतिभावः । न च सर्व संविदां कदाचि दापरोक्ष्या तद्विषयापरोक्ष्यादितिवाच्यं, च्यम् । वह्न्यनुमितेर प्यापरोक्ष्यापातात् । (नचेति) वस्तुतो ज्ञानस्य स्वप्रकाशत्वेपि तत्स्वप्रकाशत्वस्य तेन ज्ञानेनाग्राह्यत्वा न्न तदापरोक्ष्यमितिभावः । (तदैक्येपीति) उपहितसंविदां कासांचि दन्यकालीनत्वात् कासांचिद्व्यधिकरणत्वाच्च पारोक्ष्यमितिभावः । ननु-संवित्स्वप्रकाशेतिवाक्यजन्यज्ञानस्य स्वप्रकाशत्वेनापरोक्षत्वा तज्जनकत्वेनापरोक्षहेतुत्वं सिद्धमेव, नच- प्रत्यक्षांशे जनकत्वमेव साध्यम्; अन्यथा सिद्धसाधनात्, वाक्यंच विषयांशएव हेतुः- नस्वजन्यज्ञानांशेपि, अतः प्रत्यक्षजनकत्वं नाप्तत्येवेतिवाच्यं; तदंशेपि वाक्यातिरिक्तकारणादर्शनेन तस्यैव कारणत्वा दिति शंकते (वाक्येति) (तर्हीति) तथाच सिद्धसाधनं हेतुविशेषण वैय्यर्थ्यं चेति भावः । ननु विषयप्रकाशांशाभिन्नप्रत्यक्षांशजनकत्वं साध्यं, अनुमानादिषु वह्निमानितिजानामीत्यत्र वह्निमानित्यंशोविषयांशः, जानामीत्यंशः स्वप्रकाशाशः, संवित्स्व प्रकाशेत्यत्रतु तज्जन्यज्ञानस्यापि संवित्वेन विषयन्तर्भावात् तत्प्रकाशेनैव स्वव्यवहारोपपत्तौ जनामीत्यंशांतरकल्पकाभावात् स्वप्रत्यक्षरूपस्वात्मप्रकाशांशो विषयप्रकाशांश श्चाभिन्नएवे त्यदोष इति शंकते (सत्यमिति) (नेति) संविदि त्यतीतानागतस्वपरसाधारण 
संविन्मात्रगोचरविषयप्रकाशमात्रेण जानामीति तदातनव्यक्तिमात्रगोचरदाश्रय पुरुषविशेषसंबंधित्वादिविशिष्ट व्यवहारस्य जानामीत्यंशांतरमन्तरेणासंभवात्, ततश्च दृष्टान्तासिद्धिरितिभावः । यद्यपि-विषयाशेपि स्वस्यान्तर्भावोस्त्येव, तथापि विषयप्रकाशांश स्संविदन्तरवत् एतत्संविदंशेपि परोक्ष एवेति भावः । स्वप्रकाशतया प्रत्यक्षत्वावक्ष्यंभावेन विषयप्रकाशांशस्यैव तत्संवि दंशे प्रत्यक्षत्वमित्याशंकितुर्भावः । 
	यद्वा - ननु विषयप्रकाशांशे यत्प्रत्यक्षं तज्जनकत्वं साद्ध्यं, विषयप्रकाशांशश्च नपूर्ववद्वेद्यांशोविवक्षितः, किन्तु विषयावगाह्यंशः, इदंचसाद्ध्यं नानुमानादिष्वस्ति, इहत्वस्ति स्वस्यापिविषयतया स्वप्रकाशांशस्यैव विषयावगाहितया विषयप्रकाशांशत्वादिति शंकते (सत्यमिति) (नेति) किं सर्वविषयावगाह्यंशे यत्प्रत्यक्षं तज्जनकत्वं साद्ध्यं, यक्तिञ्चिद्विषयावगाह्यंशे प्रत्यक्षजनकत्वं वा ? नाद्यः, वाक्यस्य स्वप्रकाशांशस्यच सामान्यविशेषविषयतया भेदस्य दर्शितत्वेन सर्वविषयावगाह्यंशे प्रत्यक्षत्वाभावात् साद्ध्यवैकल्यमित्यर्थः । नद्वितीयः, अतिन्द्रियत्वावच्छिन्न यत्किंचिद्विषयावगाह्यंशप्रत्यक्षजनकत्व व्यापकस्य वेद्यांशान्तर्भूतज्ञानजनकत्वस्योपाधित्वादितिभावः । (दर्शितत्वादिति) दर्शितप्रायत्वादित्यर्थः । प्रमैवकुतोनस्यादित्यत्राह (परोक्षेति) प्रागविदितस्वात्मदशमत्वस्य यदिकस्यचिद्विशिष्टेपि प्रत्यक्षताधीस्तदाभ्रांतिरेवसेत्याह । (उद्देश्येति) अतः प्राजीनप्रत्यक्षाभेदभ्रमस्तत्रेतिभावः ।
	एतेन - कदाचिदपि तत्र धीभेदानुपलम्भादिति पूर्ववाद्युक्तं निरस्तम् , करणान्तरसन्निधानात्प्राक् मनसाप्रत्यक्षोत्पादेन तदभेदभ्रमसम्भवात् । (आपरोक्ष्यादेरिति) परोक्षत्वापरोक्षत्वयोर्ज्ञानभेदेनाविरोधात् तन्निबन्धनः प्रत्यक्षेविषये परोक्षप्रकाशव्याघातविरह इतिभावः । (विषयधर्मत्वेपीति) विषयधर्मत्वेपि तदनिबन्धने एव परोक्ष्यापारोक्ष्येज्ञानेपि वाच्ये, इन्द्रियलिंगादिजन्यज्ञानेषु वैलक्ष्यानुभवात् , तथाच एकस्मिन्नेव करणद्वयप्रवृत्तौ परोक्षपरोक्षरूपज्ञानद्वय मविरुद्धमिति भावः । (विपरीतेति) मननादिभिर्विपरीतवासनायामनिवृत्तायामपि वाक्या त्प्रथमतः परोक्षज्ञानस्य त्वयोक्तत्वादित्यर्थः । ननु - नवय मपरोक्षे परोक्षप्रकाशे शुक्तित्वेना परोक्षे परोक्षरजतप्रकाशमापादयामः, किन्तु विरूद्धयोरविरोधांगीकारे शुक्तित्वे भासमानेपि रजतभ्रमस्स्यादिति ब्रूम इति शंका मनूद्यपरिहरति (अथपुनरिति) (शुक्तित्वादीति) प्रतिबन्धकाभावस्य अकारणत्वमतेनाह (विशेषेति) (इहत्विति) 
अपरोक्षत्वं परोक्षज्ञाने नप्रतिबन्धकम् , नापि तदभावःपरोक्षज्ञानहेतुः, मानाभावादितिभावः । (तथाविधेति) परोक्षविषयप्रयोग इवापरोक्षविषयप्रयागेपि तच्छक्तेस्तदवस्थत्वादिति शब्दरूपसाप्नग्रीदर्शितेत्यर्थः । (अत एवेति) अपरोक्षे विषयेपि परोक्षप्रत्ययस्यांगीकारात् व्याप्त्यभावात् प्रशिधिलमूलस्तर्क इत्यर्थः । (विपर्यय इति) विपर्यये पर्य्यवसानेतु पराभीष्टं स्वाभीष्टम् साधयति, यथा-दृश्यतेच धूमस्तस्मात् वह्निमानिति । स्वानिष्टं प्रसञ्जकामत्यत्र हेतुमाह (प्रसंजकंत्विति) प्रसंजकविर्ययेपर्यवासानात् प्रसंजकस्य इष्टत्वे तदभावस्यानिष्टत्वादनिष्टपर्य्यवसानमित्यर्थः । परानिष्टमेवप्रसञ्जनीयमि्यत्रहेतुमाह (स्वाभीष्टस्येति) आपाद्यविपर्य्ययस्य स्वेष्टसाधनत्वादापाद्यस्य चेष्टत्वे तदभावासिद्धेर्नस्वेष्टसिद्धिरित्यर्थः । (उभयमिति) प्रसञ्जकं स्वेष्टम् , प्रसज्यञ्चपरेष्टमित्यर्थः । प्रसंजकस्य स्वेष्टत्वमुपपादयति (स्वत इति) (मिध्यैतदिति) परोक्षज्ञानस्य मिथ्यात्वेन तदभावस्य परमार्थत्वेनेष्टत्वात् परमार्थत्वेनेष्यमाणाभावप्रतियोगित्वेना निष्टत्वमुपपद्यत इतिभावः । (पश्चात्तनेति) श्रवणाद्यनन्तरभाविप्रत्यक्षस्यापि मिथ्यात्वात् तदप्यनिष्टमिति अनेन तर्केणा निष्टमेव सिध्यतीत्यर्थः । किञ्च अभावस्य सत्यत्वादेवहि प्रतियोगिनः परोक्षज्ञानस्यानिष्टत्वं, अभावस्य सत्यत्वंच मिथ्यात्वस्य शुक्तिरजतयो रिवाविरोधापादकत्वाद्वाच्यम् , तच्च न संभवति, सत्यमिथ्यार्थयोर्विरुद्धत्वात् , अन्यथा बाध्यबाधकभावानुपपत्तेः, तस्मात् परोक्षतभावयोररविरोधासिद्धेः परोक्षा भावासंभवा न्न प्रसञ्जकस्यानिष्टत्वमित्याह (शुक्तावित्यादिना तवाविरोधापादकन्नभवतीत्यन्तेन) स्मर्तुमर्हसी त्यनन्तरन्त न्नसंभवतीतिशेषः । (सत्यमिति) सत्यं शुक्तित्वमित्यन्वयः । बाध्यत्वेनाभिधीयत इत्यत्र विरोधादित्यनुषञ्जनीयम् । (अविरोधापादकं नसंभवतीति) परोक्षतदभावयोरिति शेषः । परोक्षज्ञानस्यापरोक्षभ्रमानिवर्तकत्वेपि शाब्दज्ञानस विवेन्द्रियेणापरोक्षज्ञानादेव भ्रमनिवृत्तिस्स्यादित्यत्राह (दुष्टेन्द्रियेति) दोषमाहात्म्या दाप्तोपदेशे सत्यपि क्वचि न्न तत्वापरोक्ष्यमुत्पद्यते, किंतु भ्रम एवेत्यर्थः । एवं विरुद्धयोस्सन्निपाते सुक्तित्वज्ञाने सत्यपि रजतभ्रमस्स्यादि त्यापादनार्थमभिप्रेत्य तत्र दोष उक्तः, इदानीन्तु अपरोक्षेपि परोक्षप्रकाशोस्तिचेत् शुक्तित्वेनापरोक्षेपि रजतत्वेन परोक्षंस्यादित्यापादनार्थमभिप्रेत्य तत्र दोषमाह (तथेति) अयोग्यताज्ञानं प्रतिबन्धकन्नेतिभावः । यद्वा - अप्रामाण्यशंकादशाविवक्षिता । (उदेत्येवेति) तत्रानुभव एव मानमिति भावः । (विशेषत इति) प्रत्यक्षयोग्यार्थं विशेषतोदृष्टं, तदयोग्यार्थं 
सामान्यतोदृष्टमिति विभागाभिप्रायेणोक्तम् । (तथाविधेति) अग्न्यादिवत्प्रत्यक्षार्थगोचरेष्वित्यर्थः । तदानीं प्रत्यक्षे परोक्ष प्रकाशोव्याहतः, अग्न्यादिर्नतथा, ब्रह्मतु तथैव, नित्यापरोक्षत्वादिति शंकते (योग्यतेति) अग्निरपि तदानीमारण्यकानां योगिना मीश्वरस्य हिरण्यग्भादेश्च प्रत्यक्ष इत्याह (यस्यकस्यचिदिति) तंप्रत्यपरोक्षे तस्य परोक्षं व्याहतमिति शंकते (तथापीति) (तर्हीति) तत्र परोक्षज्ञानस्य व्याघाताभावान्न साक्षात्कारसमर्थनमित्यर्थः (यत्पुनरिति) यदि - प्रत्यक्षे परोक्षव्याघात इथ्येवोच्यते, प्रत्यक्ष इतिच प्रत्यक्षयोग्यत्वं, व्याहतत्वेनाभिमत परोक्षज्ञानानन्तरमपरोक्ष इतिवा विवक्षितं, तथाच दशमत्वस्य प्रत्यक्षयोग्यत्वा दनन्तरं प्रत्यक्षदर्शनाद्वा परोक्षव्याघातात् अपरोक्षसंभव इष्यत इत्यर्थः ।
	ननु - तदा प्रत्यक्षे परोक्षप्रकाशस्यैव व्यावातः, यदाच दशमत्वं प्रत्यक्षं तदा तत्रापरोक्षज्ञानसमर्थनमिति स एव दृष्टान्त इत्यत्राह (यदाचेति)
	(ततश्चेति) अत्रैवर्णिकत्वेपि अुनुमानाधिकार स्यानपायात् , आनुमानिकापरोक्षज्ञानवत्त्वा त्तेषामपि ब्रह्मविद्याधिकारस्स्यादिति भावः । आदिशब्देन श्रवणादिवैयर्थ्यम् विवक्षितं । (किञ्चेति) नच - साक्षिणस्तदीयत्वाभावात्तम्प्रत्यपरोक्षत्व नेतिवाच्यम् , शास्त्रार्थं न जानामीयादिरूपेणाज्ञानावच्छेदकार्थ व्यवहारजनकस्य साक्षिणोपि तदीयत्वादिति  भावः । नच - वृत्त्याऽपरोक्षत्वं विवक्षितम् । ब्रह्मण स्स्वतोपरोक्षत्वेनऽतथा त्वादिति भावः । (दृष्टान्तासिद्धिरिति) ननु - स्वतोपरोक्षार्थमात्रविषयत्वं न हेतुः, तादृशार्थविषयत्वमात्रं त्वात्मस्वरूपमादायास्त्येवेतिचेत् , किमयं हेतु स्स्वतोपरोक्षार्थांशे परोक्षजनकत्वसाधकः, उततदर्थमात्रे, न द्वितीयः त्वं घटश्चतिष्ठथ इत्यत्र घटांशेप्यपरोक्षतापत्तेः, नाद्यः, दशमस्त्वमसीत्यादि वाक्योदाहरणायोगात् । (अतएवेति) वाक्यस्यापरोक्षज्ञानजनकत्वा सिद्धे रपरोक्षार्थगोचरत्वं कारणतावच्छेदक मित्यपि निरस्तमित्यर्थः । (सत्यमेवहीति) संसारस्यसत्यत्वं भगवत्संकल्पनिवर्त्यत्वञ्च साधयिष्याम इत्यर्थः । सत्यत्वसाधना न्मिथ्यात्वस्यासिद्धिः सिद्धा, सत्यत्वेवा मिथ्यात्वेना प्रमाणबला दीश्वरसंकल्पनिवर्त्यत्वस्यावश्यकत्वा दन्यथा सिद्धिस्सिद्धा । (तरतिशाकेमित्यादि) ननु - उपासनस्यापि ज्ञानत्वात् कथं ज्ञानमात्रनिवर्त्यत्वस्य निरासइतिचेत् ; न, ध्यानादिभिन्नस्यैव परेण ज्ञानत्वांगीकारात् तन्निवर्त्यत्वस्यैव तदिष्टत्वात्तस्यैवेह निरस्तताभिधानेन दोषाभावात् । किंच, उपासनादिनानिवृत्तौ मुमुक्षादिस हकारिणोपेक्षितत्वात् न ज्ञानमात्रनिवर्त्यत्वम् , तन्मतेतु 
उपासनादि सर्वं ज्ञानार्थ मपेक्ष्यते ज्ञानेनतु बन्धनिवृत्तौ न किंचि दपेक्ष्यतइति । युक्तिः - युक्तता । (व्यावहारिकमिति) तथाच हेत्वसिद्धेर्नमिध्यात्व साधनमितिभावः । किं - मिथ्यार्थोस्ति, उत न, द्वितीय आह, (प्रध्वंसोहीति) विद्यमानतामात्रं सत्यत्वं, नातिरिक्तं अनिरूपणादितिभावः । आह । (सत्यपीति) तेन - ज्ञानेनेत्यर्थः । (अन्यथेति) नचेष्टापत्तिः । सुषुप्तिकाले मुद्गरादिनाशुक्तिनिवृत्तौ यदिरजतस्यापिनिवृत्तिः, तदा ज्ञानानिवर्त्यत्वप्रसङ्गात् , अनिवृत्तौ निरधिष्ठानाध्यासप्रसंगात् । दूषणान्तरमाह (संविदिति) भ्रान्तिज्ञानेत्यादिदोषस्य तत्वज्ञान प्रतिबन्धकत्वादितिभावः । (संभवेवेति) तत्वज्ञानोत्पत्यर्थंहि भ्रान्तिसामग्रयुच्छेदकल्पनं ; तस्यांसत्यामपि तत्वज्ञानोत्पत्तौ किन्तदुच्लेदकल्पनेनेत्यर्थः । द्वितीय प्रत्यक्षज्ञानोत्पत्तेः प्राक् , तत्सामग्रयनुवर्ततेनवा, द्वितीयेदोषमाह(तत्सामग्रीति) साक्षात्कारसामग्र्यभावेभ्रमसानग्र्युच्छेदेपि तत्साक्षात्कारानुत्पत्तेरित्यर्थः । आद्ये दोषमाह (तस्यांचेति) तत्वसाक्षात्कार- सामग्रीसत्वेभ्रमसामग्रीसत्त्वेपि प्राथमिकतत्वापरोक्षवत् द्वितीयादेरप्युत्पत्तिसभंवादित्यर्थः (नित्येति) नित्यत्वात्मकस्वाभाविकत्वमित्यर्थः । किं प्रतिबन्धकनिवर्तकं नित्यज्ञानमेव, उत स्वरसवाहि । आद्ये दोषमाह (अन्योन्येति) (द्वितीये दोषमाह (नित्येति) नित्येप्रतिबन्धकस्याभावात् , तन्निवर्तकत्वन्नस्वारसिकप्रत्यक्षस्य कल्प्यमित्यर्थः । ननु - भ्रान्तेः पुनरप्यनुत्पादार्थं तत्सामग्र्युच्छेदकत्वम् प्राथमिकप्रत्यक्षस्य कल्पनीयमितिचेत् , न, सामग्रया मिथ्यात्वे तस्या अपिस्वरूपतस्सत्त्वाभावेन प्रच्युत्यसंभवात्तस्या अपि अनिवृत्तिस्तद्भ्रान्तिकारणनिवृत्तिरित्येव वाच्यम् तत्राप्येवमित्यनवस्था, सत्यत्वे नापरोक्षज्ञाननिवर्त्यत्वं तवेष्टमितिभावः । स्वाभाविक प्रत्यक्ष प्रतिभन्धकतया तदुच्छेदकल्पन मित्यत्र प्रागुक्तविकल्पे प्रथमशिरसि दूषणमाह । (प्रत्यक्षमिति) प्रत्यक्षं भ्रान्तिकारणोच्छेदे सत्येव वाच्यम् , तस्य त्वया प्रत्यक्षप्रतिबन्धकतोक्तेः, तदुच्छेदस्तु यदि प्रत्यक्षेणस्यात् , तदान्योन्याश्रयइत्यर्थः । द्वितीय आह (प्रतिबन्ध इति) आत्मरूपे अपरोक्षे न प्रतिबन्धकं नित्यत्वादित्यर्थः । क्वचित्तु न द्वितीयइत्यतःप्रागेवान्योन्याश्रेयणादितिपाठः, सतु सुगमः, संग्रहोपि तदनुसारेण योज्यः (तदनुवर्तनस्येति) प्रागभावपरिपालनंहि सत्यां सामग्र्यां कार्यविलंबायोगात् प्रतियोगिकारण विघटनेनैव वाच्यम् , तच्च निरस्तमित्यर्थः । भ्रमाननुवृत्तिरेव सत्यताध्वसायशोधिल्यं तच्च परोक्षज्ञानान्तेति शंकते (परोक्षेति) (उक्तत्वादिति) प्रत्यक्षसिद्धेपि शुक्तेस्तत्वे विप्रलंभकवाक्याद्रजतधी रुदेत्येवे त्युक्तत्वादित्यर्थः । (अपरोक्षेपीति) 
भ्रान्तिरपीत्यन्वयः । (एतदिति) अपरोक्षज्ञानद्वारा एतदर्थस्य श्रवणाद्युपायस्योपदेशायोगात् । प्रत्यक्षपरिशेषमभ्युपगम्य वाक्यपरिशेषं दूषयति (अस्तु वेति) (प्रत्यगिति) आदिशब्देन मनस्यागहेतु स्सोहमित्यस्मिन्नर्थेऽस्वातन्त्र्य, मनुमानपरित्यागहेतुरापरोक्ष्यविद्वेषित्वञ्चगृह्यते, प्रत्यक्पराड्युखत्वादिलक्षणेन साध्यविरुद्धेन व्याप्त्येत्यर्थः (तुल्येति) वाक्यस्या प्यापरोक्ष्य विद्वेषशीलत्वादित्यर्थः (दर्शनेति) दशमस्त्वमसीत्यत्र दृश्यतइति भावः (तदिति) अत्रा प्यपरोक्षजनकत्वदर्शनस्या सिद्धेरिति भावः (तदिति) दर्शन सन्देहेपीत्यर्थः । (इन्द्रियेति) मनसि प्रत्यक्पराङ्मुखत्व सन्देहान्न विरुद्धव्याप्तिनिश्चयः प्रत्यग्विषयस्य शब्दस्या परोक्षजनकत्व सन्देहदशायां तुल्यन्यायस्य तद्विषयस्यानुमानस्यापि तथेत्यभिप्रायेणादिशब्दप्रयोगः (इन्द्रियादिष्वेवेति) वस्तुतः अपरोक्षधीसामर्थ्यस्य इन्द्रिये क्लृप्तत्वात्त्स्यैव प्रत्यक्षवियत्वकल्पनं युक्तमितिभावः । दशमोहमिति ज्ञानेऽपरोक्षत्वानुभवः कथमित्यत्राह (सामग्रीति) क्षब्दोपनीतं दशमत्वं मनसैव गृह्यतइति भावः । (तेषामिति) भेदवासनानिरासे यथावाक्यस्यापरोक्षज्ञानजनकत्वं कल्प्यते एव मिन्द्रियस्यैव कल्प्यतामित्यर्थः (तदपीति) परिभवोहि नार्थनिवृत्तिः नापि प्रतीतिनिवृत्तिरित्युक्तम् , अतोऽप्रामाण्यबुद्धिः परिभवः पर्यवस्यति, प्रकृते ज्वालाभेदानुमानेन ऐक्यप्रतीतेः प्रामाण्यबुद्धिरस्त्येवेत्यर्थः । भ्रमान्तरप्रतिबन्धः परिभवइतिचेन्न, सञ्जातेप्यपरोक्षेपीत्यादिना अपरोक्षबाधेपि भ्रमाद्यनुवृत्तेः प्रागेवदर्शितत्वात् । (कधन्न्विति) द्वैतविषयत्वा दविरोधाद्बलाबलचिन्तैव का इतिभावः । निश्चितपदेन निश्चयहेतुत्वे सिद्धेपि सुविशषणं - विशेषविषयत्वार्थंस्या दित्यत्राह (विज्ञानमिति विशेषणे न विशेषविषयत्वसिद्ध्येति) । (तज्जन्येति) श्रवणं - श्रोतव्यइति विहितं विवक्षितम् , ततो जातं - श्रावणं, प्राधमिकपरोक्षज्ञाने व्यभिचारइत्यर्थः । अग्निहोत्रादिवाक्ये प्रयोगो प्रयोजकइत्यत्राह (परिहारस्यचेति) मिथ्यार्थनिवृत्त्या अपरोक्षज्ञानकल्पनस्य निरासादिति भावः । योगजधर्माद्यजन्य जन्यत्वावच्छिन्नसाक्षात्कारित्वव्यापकं विषयजन्यत्वमुपाधिश्चेत्याह (विषयेति) (नवाक्येति) प्रत्यक्षत्वेतु न वाक्यजन्यत, हेतुः - प्रयोजकः, किन्तु अर्थजन्यत्वमेव हेतस्स्यात् ततश्चायं सोपाधिकइत्यर्थः । किं यावत्तत्वमस्यादिवाक्यव्यक्तयः पक्षः, उतश्रवणाद्यनन्तरभाविव्याक्तिमात्रं ? आद्ये मननात्प्राथमिकव्यक्तावंशतोबाध मभिप्रेत्य द्वितीये तत्रैव व्यभिचारमाह (सोपीति) (दृष्टान्तस्येति) स्वप्रकाशत्वस्य दशमत्वस्यचा स्वप्रकाशत्वात् , स्वतःप्रत्यक्षत्वाभावाच्चेतिभावः । (विगीतमिति) 
	ननु - साध्येस्वशब्दस्य जन्यपरत्वे तत्त्वमसिवाक्यार्थविषय प्रत्यक्षस्याप्रसिद्धेः तज्जनकस्याप्रसिद्ध्यातद्भेदसाधनमनुपपन्नं, जनकपरत्वे कस्यापिवाक्यस्यस्वार्थगोचर- प्रत्यक्षजनकत्वाभावात् प्रतियोग्यप्रसिद्ध्या तद्भंदसाधनमनुपपन्नं, स्वार्थशष्देनस्वजन्यज्ञानविषयत्वं विवक्षित्वा इन्द्रियेप्रतियोगिप्रसिद्ध्युपपादानेबाधः, स्वस्यैवस्वजन्यश्रावणज्ञानविषयतयास्वार्थत्वात् विषयतयास्वगोचरज्ञानजनकत्वाच्च । स्वार्थशब्देन भिन्नत्वमात्रं विवक्षित्वा स्वभिन्नविषय- प्रत्यक्षजनकंनभवतीत्युक्तौ बाधोदृष्टान्तासिद्धिश्च, स्वजन्यश्रावणज्ञानस्य तकारत्वादिविषयत्वात् । नन्वस्तु स्वशब्दोभिन्नपरएव, नच - तत्त्वमसिवाक्यार्थप्रत्यक्षाप्रसिद्धिः, घटादिगोचरप्रत्यक्षस्यैव प्रमेयत्वसामान्यलक्षणप्रत्यासक्तिजन्यस्य तत्त्वमसिवाक्यार्थ गोचरत्वादितिचेन्न । बाधादेवतत्वमसिवाक्यगोचरसामान्यलक्षण प्रत्यासक्तिजन्यज्ञानस्यापि तत्वमसिवाक्यार्थगोचरतया वाक्यस्य तत्र जनकत्वात् । नच - सामान्यप्रत्यासत्तिजन्यज्ञानेसन्निहितविषयप्रतियोगिक- लौकिकप्रत्यासत्ते र्जनकत्वाभावान्नतस्य प्रत्यासत्तिद्वारकं जनकत्वमितिवाच्यं । सन्निकृष्टविषयांशे लौकिकप्रत्यासक्तेर्विद्यमानतया तस्याजनकत्वस्याऽवर्जनीयत्वात् । नह्यप्रतिबद्धा सामग्रीकार्यन्नजनयमीतिकनोपिवक्तुंशक्यं, कस्यचित् प्रतिबन्धकत्वकल्पनेच न किञ्चित्प्रमाणमस्ति । अस्तुतर्हि जनकपरमेव, नच-प्रतियोग्यप्रसिद्ध्यासाद्ध्याप्रसिद्धिः, शब्दोवर्त्तत इति वार्येस्वार्थविषयप्रत्यक्षजनकत्वस्य प्रसिद्धत्वादितिचेत् , न, तत्रैवव्यभिचारात् । अस्तुतर्हिस्वजन्यज्ञानविषयप्रत्यक्षजनकत्वाभावस्साद्ध्यः, इनद्रियेच प्रतेयोगिप्रसिद्धिः, नचबाधः, विषयतातिरिक्तरूपेण स्वजन्यत्वस्य विवक्षितत्वात् , वाक्यप्रत्यक्षस्य विषयतारूपेणैव तज्जन्यत्वात् , स्वकरणकत्वंवा स्वजन्यत्वमिहविवक्षितमितिचेन्न । शब्दोवर्त्तत इत्यत्र व्यभिचारात् । अस्तुतर्हि स्वभिन्नविषयप्रत्यक्षजनकत्वाभावः, नच-तकारत्वादि प्रत्यक्षजनकत्वात् बाधः, स्वगोचर प्रत्यक्षाविषयत्वस्य स्वभिन्नविशेषणत्वात् , यद्यप्येवं नेन्द्रिये प्रतियोगिप्रसिद्धिः, तथापि शब्दस्पर्शादिप्रत्यक्षजनकेशरीरेप्रसिद्धिरितिचेन्न । सर्वस्यापि शरीरादिविषययोगिप्रत्यक्षादिविषयत्वेना प्रसिद्धेरिति ।
	उच्यते-साध्येस्वपदंभिन्नपरमस्तु, साद्ध्यप्रसिद्धिश्च, सामान्यप्रत्यासक्त्या सर्वविषय प्रत्यक्षजनकेन्द्रिये । नचोक्तबाधः, स्वार्थविषयत्वावच्छदेन प्रत्यक्षजनकभेदस्य साद्ध्यत्वात् , 
इन्द्रियस्य प्रत्यासक्तिभूतसामान्याश्रयसर्वविषयावच्छेदेन प्रत्यक्षजनकत्वात् , विषयस्य चस्वविषयतावच्छेदेनैव विषयतयाजनकत्वात् । न च - शब्दोवर्त्तत इत्यस्य स्वगोचरवृत्तित्वात् । अस्तुवास्वपदं जनकपरं, नचोक्तव्यभिचारः, पूर्ववदेवहेतुविशेषणात् । अस्तुवाविषयतानवच्छिन्न स्ववृत्तिकारणतानिरूपितजन्यताश्रयज्ञानविषयप्रत्यक्षजनकत्वाभावस्साद्ध्यः - प्रग्वदेवहेतुविशेषणाच्चन पूर्वाक्तव्यभिचारः । अस्तुवास्वकरणकत्वंस्वजन्यत्वं, नच पूर्वोक्त व्यभिचारः, ज्ञानप्रत्यक्षपदव्यत्यासेन स्वकरणक प्रत्यक्षविषयकज्ञानजनकभेदस्य साध्यत्वात् । अस्तुवा स्वगोचरप्रत्यक्षाविषय स्वभिन्नविषयप्रत्यक्षजनकत्वाभावः, शरीरादौच प्रतियोगिप्रसिरुक्ता, नच-सर्वस्य शरीरादिविषययोगिप्रत्यक्षादिविषयत्वात् साद्ध्याप्रसिद्धिः, योगजधर्माद्यजन्यत्वेन स्वगोचरप्रत्यक्षविशेषणात् । अत्रच साध्येवाक्यत्वादित्येव हेतुरिति । प्रत्यक्षकरणं नभवतीतिवा, विषयतातिरिक्तरूपेण प्रत्यक्षजनकं न भवतीतिवा, प्रत्यक्षजनकतावच्छेदक विषयतातिरिक्तपदंबाधव्यभिचारवारणाय । एवंच स्वतोपरोक्षार्थविषयत्वादे रनवच्छेदकत्वसिद्ध्येष्टसिद्धिः । एतेषुत्रिष्वपि साध्येषु वाक्यत्वादित्येव हेतुरिति (विगीतेति) तत्त्वमस्यदिवाक्यजन्यातदगोचराधीः पक्षः । स्वप्रकाशतया स्वांशे प्रत्यक्षत्वात् बाधवारणाय साध्ये स्वविषय इत्युक्तम् । वाक्येतिघटप्रत्यक्षे व्यभिचारवारणाय विशेषणं । वाक्यप्रत्यक्षवारणाय विशेष्यं । वाक्येतरपदं-वाक्यतरमात्रपरं । तेनवाक्यजन्यत्वे सादिवाक्याविषयत्वंपर्यवस्यति (अनतिप्रसंजकेति) अग्निहोत्रादिवाक्येप्वत्त्य परोक्षधीजनकत्वस्य तन्न्ययेन संभवाद्यथातत्त्वमस्यादिवाक्यजन्यज्ञानत्वेनापरोक्षधीजनकत्वसाधने तिप्रसंगः नतथास्मदुक्तव्याप्तिविति बलवत्त्वमिति भावः । (समत्वेपीति)स्थापनानुमानस्यहि प्रतिरोधो दोषः प्रत्यनुमानस्य तु स्थापनाप्रतिबन्धैकफलत्वान्न प्रतिरोधो दोष इत्यर्थः । वस्तु तोत्स्येव विपक्षे बाधकमित्याह (नचेति) (अविशेषादिति) ज्योतिष्टोमादिवाक्य व्यावृत्ता वान्तरोपाधे रभावा दित्यर्थः ।। प्रत्यक्षार्थविषयत्वं तत्त्वमस्यादिवाक्ये विशेषः, ज्योतिष्टोमादिवाक्येतु तदभावान्नातिग्रसंग इत्यत्राह (नचेति) ननु कथं ज्योतिष्टोमादिवाक्ये तत्प्रसंगः अपरोक्षार्थ विषयत्वरूप प्रयोजकस्य तत्राभावा दित्यत्राह (तत्रापीति) अपोक्षार्थ विषयत्वंहि अपरोक्षज्ञानविषयार्थ विषयत्वं, तथाचा परोक्षज्ञाने आपाद्यमानेऽपरोक्षार्थविषयत्वमपि सहैवा पादितंभवतीति नावान्तरविशेष इत्यर्थः ।  पूर्वेषां - त्वदनुमानानाम् । इहतुप्रागुक्तार्थापत्तिरेव 
विपक्षेबाधिकेत्युक्तमुत्थाप्यनिराकरोति  नन्वित्यादिना (वाक्यार्थज्ञानादिति) वाक्यार्थः ब्रह्म, तज्ज्ञानादित्यर्थः, नतु वाक्यजन्यं विज्ञानं विवक्षितम् , उत्तरत्रब्रह्मणिचेत्यादिना करणपरिशेवात् । प्रत्यक्षस्य विषयजन्यत्वमुपपादयति (प्रत्यक्षेति) (अथेति) तत्त्वमस्यादिवाक्यस्य परोक्षज्ञानजनकत्वरूपोद्देश्यसिद्ध्यर्थ, ईश्वरयोगि प्रत्यक्षवृत्तितया सिद्धसाधानवारणार्थं च, साध्ये (तत्त्वमस्यादि वाक्यजन्येति) (अथेति) तत्त्वमस्यादिवाक्यजन्यतदर्थमात्रविषयज्ञानवृत्तीत्यर्थः । सिद्धान्तेतत्त्वमसिवाक्यजन्यशाब्दानुभवसंस्कार सहकृत मनोजन्येसोहमितिप्रत्यक्षेसत्वेन सिद्धसाधनवारणार्थं, पूर्ववदुद्देश्यसिद्ध्यर्थंच, तत्वमसिवाक्यजन्येति विशेषणं । (तथापीति) ब्रह्मेतरविषयत्वे साद्ध्याभावस्य निश्चितत्वा द्धेतोस्संदिग्धत्वात् सन्दिग्धौनकान्त्यमित्यर्थः । नच - अनुपदोक्तेमानसे सोहमस्मीति प्रत्यक्षे व्यतिरेकनिश्चयान्नसन्दिग्धानैका्त्यमित्वाच्यम् । परमतेमनसोप्रमाणत्वात् तन्मतेनैवास्योक्तत्वात् । यद्वा तत्त्वमस्यादिवाक्यजन्यज्ञानान्यज्ञानत्वं वा विवक्षितं । (तत्त्वमस्यादिवाक्येति) वाक्यातिरिक्तजन्यस्यापि ब्रह्मसाक्षात्कारस्य सत्वात् , ब्रह्मेतरविषयत्वस्यच तत्राभावाद्धेत्वभावादेव न व्यभिचार इत्यर्थः । (अद्यापीति) श्रुतेरान्यपर्यस्योक्तत्वेपीत्यर्थः ।
	(श्रूयेतेहीति) "दर्शयतिभगवान् सनत्कुमार" इत्यत्र वाक्यरूपकारणस्य विवक्षितत्वात् , चाक्षुषज्ञानमुख्यस्य दृशेस्तत्रामुख्यत्वात् , क्लृप्तशब्दप्रमाणशक्त्यनुरोधेन परोक्षज्ञान एव दर्शनवदनेक विशेषविशिष्टावगाहनरूपगुणयोगाद््वृत्तिः । इहतुकरणान्तरासम्भवात् धर्मवीर्यस्य च पृथक्करणत्वेगौरवा न्मनस्सहकारित्वेनोपपत्ते स्संस्काराजन्यत्वेन स्मृतित्वाभावात् पश्यतेश्च दर्शनवाचिनस्सादृश्यातिशयेन प्रत्यक्षत्वमुखेन लक्षणौचित्त्याच्च संप्रपश्यतीत्यनेन प्रत्यक्षत्वसिद्धिरित्यर्थः । (मोक्षसाधनेति) ' स्मृतिलम्भेसर्वग्रन्धीनाम् विप्रमोक्ष ' इति श्रुत्यनुसारात्तथोक्तमितिभावः । ' तस्मिन्दृष्टेपरावर ' इत्यपिश्रूयत इतिचेन्न - प्रत्यक्षपरत्वेपि लक्षणायावाच्यत्वेन ' स्मृतिलंभ ' इत्यव्यवहित साधनत्वस्वारस्यानुरोधेन दृशेर्दर्शनसमानाकारपरत्वौचित्यात् । ननु त्वन्मते योगिप्रत्यक्षस्य बन्धनिवर्तकत्वाभावात् कथं तेनान्यथासिद्धिरित्यत्राह (यद्यपीति) तन्मतेमिथ्याबूतबन्धस्यापरोक्षज्ञाननिवर्त्यत्वात् , योगिप्रत्यक्षमादायान्यथा सिद्धिस्स्यादेवेत्यर्थः ।
	ननु अलौकिकप्रत्यक्षस्य प्रत्वक्षभ्रमानिवर्तकत्वा न्न योगिप्रत्यक्षेणान्यथा सिद्धिरितिचेत् , तर्हि - लौकिकसन्निकर्षजन्यप्रत्यक्षस्यैव भ्रमनिवर्तकतया शाब्दप्रत्यक्षकल्पनानुपपत्तेः, 
अलौकिकसन्निकर्षाजन्य प्रत्यक्षस्य भ्रमनिवर्तकत्वे गौरवात् (तत्त्विति) अन्यत्रप्रत्यक्षान्तर्भाव प्रयोजकत्वेनकलृप्तस्य प्रत्यक्षकरणत्वस्य शब्दोपि सत्वात् प्रत्यक्षान्तर्भावस्स्यात् , नच - अन्यत्रब्रह्मात्मविषयशब्दान्यत्वं तत्प्रयोजकत्वेन क्लृप्तं, तत्त्वमस्यादिवाक्यस्यापरोक्षधीजनकत्वस्याद्याप्यसिद्धेरित्यर्थः ।
	यदाह नविनः - आत्मातावत् स्वतोपरोक्षः "यत्साक्षादपरोक्षा" दिति श्रतेः, तत्रसाक्षादितिज्ञान क्रियाव्यवधानस्य निषिद्धत्वात् । घटादिकंचापरोक्षात्मन्यद्ध्यस्तमिति स एव तदपरोक्षता, तदपरोक्षानुभवस्य तत्सत्तानुभावस्येव तदधिष्ठानात्मगोचरत्वात् । तर्हि सत्वमिवघटादेरपरोक्षत्वमपि सर्वदास्यादिति चेत् , न, प्रमातृतैतन्यतादात्म्यस्य सर्वदा असत्वात् । अत एव देवदत्तस्यापरोक्षतादशायां सर्वस्यापि घटादिरपरोक्षस्स्यादिति निरस्तम् । तदवच्छिन्नचैतन्यस्य अन्यं प्रतिभिन्नत्वात् । अत एव घटापरोक्षत्व दशायां रसगुरुत्वादिक मप्यपरोक्षं स्यादिति निरस्तं । चक्षर्जन्यवृत्तेरसाद्यवच्छिन्नचैतन्यानभिव्यज्जकत्वात् । तज्जन्याया एव वृत्ते स्तदपरोक्षता व्यंजकत्वात् । सुखाद्यवच्छिन्नचैतन्यं चवृत्तिंविनैवाभिव्यक्तं, तस्यानावृतसाक्ष्यध्यासात् तर्हि - धर्माधिकमप्यपरोक्षं स्यादितिचेत् , न, तस्यानुद्भूततयाऽप्रत्यक्षत्वात् स्वरूपविशषस्य परमत इव तत्राप्यपेक्षितत्वात् । यथा संयुक्तसमवाये सत्यपिधर्मादेरपरोक्षज्ञानजनकत्वं, एव मस्मन्मते तस्यापरोक्षताऽनभिव्यंजकत्वात् । तस्माज्जडमुद्भूतं यदायदभिन्नचैतन्याभिन्नं तत्तदातस्या परोक्ष तादात्म्यात् भवत्यपरोक्षं । ज्ञानापरोक्षत्वन्तु चैतन्यस्य स्वरूपेणैव, वृत्ते स्त्वपरोक्षार्थ विषयत्वं । नच - अपरोक्षार्थ विषयत्वमेव ज्ञानस्यापरोक्षत्वं चैतन्य वृत्ति साधारणमिति वाच्यम् , चैतन्यस्यसुखसाक्षात्कारत्वाभाव पसंगात् । अत एव नुमित्यादिर्नापरोक्षः लिंगादिजन्य वृत्त्यभिव्यक्त चैतन्यस्यार्थभिन्नत्वात् । नच - योगिप्रत्यक्ष स्याप्रत्यक्षत्वप्रसंगः । तस्याप्युद्भूतविद्यमानार्थे व्यवहितेपि चक्षुरादिसंप्रयोग संभवेन विषय चैतन्याभिव्यक्तेस्सत्वात् । अविद्यमानेऽनुद्भूते नतज्ज्ञानं प्रत्यक्षं । किन्तु - योगाराधितपरमेश्वरोपदेशजन्यं परोक्षम् । अत एव योगिनां व्यवहितार्थज्ञाने ध्यानादिक मर्थवद्भवति । धर्मविशेषजन्य ज्ञानाभासोवा । नन्वेवं - अपरोक्षार्थविषयानुमितेरप्यपरोक्षत्वं स्यादितिचेत् , सत्यं, ज्ञानवत्तस्या अप्य परोक्षविषयिण्या अपरोक्षत्वात् । अत एव पर्वतांशेऽनुमितिस्साक्षात्करोमीत्यनुभूयते - नन्वेवं - अहंकाराद्यतिरिक्तात्मानुमिति रप्यपरोक्षास्यादिति चेत् , यद्यप्यपरोक्षार्थविषयत्वमापाद्यते, तस्यार्थः 
आनुमिति विषयस्य साक्षात्करोमी त्यनुभवविषयत्वं, तदस्त्यैव, चैतन्यं साक्षात्करोमीत्यनुभवात् । नचैवं - साक्षात्कारतयाऽनुभवप्रसंगः । अपरोक्षार्थ विषयकज्ञानत्वस्या प्यनुभूयमानत्वात् घटादिविषयेन्द्रियजन्यज्ञानेपीतोतिरिक्तसाक्षात्कारताननुभवात् । नचैवमनुमित्याप्यविद्या निवृत्तिप्रसंगः । देहातिरिक्तात्मानुमिति गोचरसाक्षिविषयाज्ञानाभावात् पूर्णब्रह्मविषयाज्ञानस्य भिन्नविषयानुमित्या निवृत्त्यसम्भवात् । शुद्धे सत्यज्ञानानन्दात्मके ब्रह्मणि नियमेन पक्षसाध्यादि वैशिष्ट्य विषयानुमिति र्नसंभवत्येव । तत्त्वमस्यदिवाक्य सन्निधावेव "तस्य तावदेव चिरं यावन्नवि मोक्ष्य" इति श्रवणेन "वेदान्तविज्ञान सुनिश्चितार्था" इतिवचनेनच श्रुतिजन्यज्ञानस्यैव मुक्तिसाधनत्वावगमात् । नचैवं - आत्मानुमतेरपि प्रत्यक्षप्रमात्वेन व्यवहारप्रसङ्गः प्रत्यक्षव्यवहारस्योन्द्रियजन्यमात्रगोचरत्वात् । नच-चक्षुरादाविवापरोक्षप्रमाणव्यवहारापत्तिः । अत्मानुमानं ह्यन्यत स्सिद्धापरोक्षताविशिष्टार्थविषयतया दैवादपरोक्षं नत्वर्थस्यापरोक्षताया निमित्तं । चक्षुरादिकंत्वर्था परोक्षतायां प्रयोजकमित्यनेनैव विशेषणतन्मात्रगोचरोपरोक्ष व्यवहारः । तस्मात् तत्त्वमस्यादि वाक्यजन्यज्ञानं न परोक्षं-अपरोक्षार्थविषयत्वात् चाक्षुषज्ञानवत् । तत्त्वमसि वाक्यार्थ विषयज्ञानमपरोक्षं-अविद्यानिवर्त्तकत्वात् , संप्रतिपन्नवत् । नचेंद्रियजन्यत्वमुपाधिः, त्वदभिमताजन्यप्रत्यक्षे सुखादि प्रत्यक्षे दशमस्त्वमसीति ज्ञानेच साध्याव्यपकत्वात् । नच-जन्यज्ञानस्य परोक्षत्वाभावे इन्द्रियजन्यत्वमुपधिः, जन्यज्ञानापरोक्षत्वे लिंगजन्यत्ववत्तस्याप्यप्रयोजकत्वात् , अपरोक्षार्थविषयस्यैववृत्तावपरोक्षतारूपत्वेन तस्यापरोक्षत्वाभावव्याप्तेश्च । अत एवनशब्दाजन्यत्वमुपाधिः । अन्यथा तत्त्वमसिवाक्या दपरोक्षज्ञानाभावे अविद्यानिवृत्त्यभावादनिर्मोक्षप्रसंगाच्चेति ।
		अत्रोच्यते - अस्तितावल्लोके ज्ञानार्थयो रपरोक्षत्व व्यवहारः, तत्रयद्यर्थगत मपरोक्षत्वं तद्विषयत्व निबन्धन एवज्ञानेतद्व्यवहार इत्युच्यते, तदादेवदत्तेन साक्षात्क्रियमाण घटविषयकशाब्द ज्ञाने यज्ञदँत्तस्य जाते तदुभयवेदिन श्शाब्दज्ञाने अपरोक्षव्यवहार प्रसंगः । स्वाश्रयं प्रत्यपरोक्षार्थ विषयत्व निबन्धनो ज्ञानेऽप्रत्यक्षत्वव्यवहार इतिचेत् , स्वाश्रयं प्रतीत्यत्र विवक्षितं स्वाश्रयप्रति संबान्धित्वं, किं स्वाश्रयाभिन्नत्वं, अन्यद्वा ? नाद्यः, लौकिकानां प्रमात्रर्थयोर्भेद प्रतीतावपि, ज्ञाने अपरोक्षव्यवहातात् । नद्वितीयः, अनिर्वचनात् । स्वाश्रयसंबन्ध्यपरोक्षभिन्नत्वंतदिति चेन्न, मदीयत्वेनभासमानस्य वृत्त्यवच्छिन्ना परोक्ष चैतन्यस्य विषया द्भेदस्यैव प्रतीतेः । तस्मात्  स्वाश्रयसंबन्ध्य परोक्षप्रतीति विषयत्वमेव तदितिवाच्यम् । 
तथाच ज्ञानगतमापरोक्ष्यं अर्थेतुतन्निबन्धनं वाच्यं । किंच-ज्ञानापरोक्ष्य पक्षे तद्विषयत्वमात्र मेवार्थापरोक्ष्यं । अर्थापरोक्ष्यपक्षे तु उक्तत्प्रकारेणार्था परोक्ष्यं निर्वाच्यमितिगौरवं ।
	यदुक्तं-अपरोक्षत्वं ज्ञानगतं जात्यादिरूपं वक्तुमशक्यमित्यर्थ मुखमेव ज्ञानेतद्वाच्य मिति । तन्न - अर्थेपिनिर्वक्तुमशक्यत्वात् । नहि ब्रह्मणि संवित्त्वातिरिक्तमपरोक्षत्वं किंचिद्वक्तुं शक्यं, यत्सत्वमिति तत्तादात्म्यादन्यत्रप्रतीयेत ! संवित्त्वंतु नापरोक्षत्वं, घटो नसंविदिति भेदप्रतीतावपि घटोपरोक्ष इति व्यवहारात् । यदिच-व्यवहारबलात् विशिष्यानिरुक्तमपि किंचिदर्थेऽङ्गीक्रियते, तर्हि ज्ञान एव तदिष्यतां ।।
	ननु - यदिप्रत्यक्षज्ञानविषयत्वाद्विषये प्रत्यक्षत्वव्यवहारःस तदासामान्य ज्ञान विषयत्वात् परमाणुरपरोक्ष इति व्यवहारापत्तिः, शब्देन काशीस्थपदार्थं जानतः काशीस्थपदार्थं जानामीत्यनुभवतः काशीस्थः पदार्थोऽपरोक्ष इत्यनु भवप्रसंगः, अन्धस्य शाब्दंशौकल्यानुभवमनुभवतश्शौक्ल्य मपरोक्षमित्यनुभवापातः, तथा-दण्ड्यमासीदित्यनुभवेदेवदत्तेदण्डोममेदानीमपेराक्ष इतिव्यवहारप्रसंग इति चेत् , नतावत्परमाणा वापरोक्ष्यव्यवहारापत्तिः । लौकिकैस्तज्ज्ञानस्य सन्निहितव्यक्त्यतिरिक्तपरमाण्वादि विषयत्वापरिज्ञानात् , तत््परिज्ञातॄणान्तु विदुषां भवत्येव व्यवहारः . नापि काशीस्थः पदार्थोऽपरोक्ष इतिवा, शौक्ल्यमपरोक्षमितिवानुभव प्रसंगः । ज्ञानस्य स्वयं प्रकाशतया तदनुव्यवसायाभावेन ज्ञानस्य तत्राप्रत्यासक्तित्वात् । प्रत्यासक्तिपक्षेपि तदंशे प्रत्यक्षत्वव्यंजकस्य तदंशे प्रत्यासत्तिजन्यत्व स्याज्ञानात् । अत एव दण्डांशेपि न प्रत्यक्षत्वव्ययहारः । किंच - तवापि प्रत्यक्षज्ञानविषयत्वस्य सत्वाद्दण्डं चाक्षुषाजानामि प्रत्यक्षेण जानामीत्यनुभवस्स्यात् । यदिचेष्टापत्तिस्तदास्माकमपितुल्यं । देवदत्तः प्रत्यक्षः दम्ढस्तु नेति व्यवहारोपि तदंशे प्रत्यासक्तिजन्यत्वस्य व्यंजकस्याज्ञानात् देवदत्तवत्स्वतन्त्रप्रत्यक्षाविषयत्वाभावाद्वा देवदत्तं विहाय दण्डस्याप्रत्यक्षत्वात् । किंच - चाक्षुषत्वं यदि - चक्षुर्जन्यज्ञानविषयत्वं स्यात् , तदा दण्डेपि तत्सत्वाद्दण्डो ममे दार्नी चाक्षुष इति व्यवहारापत्तेश्चाक्षुषत्व मप्यपरोक्षवत् ज्ञानानिबन्धनमेवार्थगतं स्वाकार्यं स्यात् । किंच - वन्हिमनुमिनोमीतिवत् पर्वतमनुमिनोमी त्यव्यवहारात् अनुमेयत्वमप्यनुमिति विषयत्वा दन्यत्स्यात् । तस्मात् ज्ञानगतमेवाऽपरोक्ष्यं, "यत््साक्षादिति" श्रुतिस्तु स्वप्रकाशतादिपरत्वेनाप्युपपन्ना, साक्षादिति - घटादाविव ज्ञानान्तराधीनसाक्षात्त्वस्य 
निषेधसंभवात् । किंच - यदि सत्तानुभव इव परोक्षत्वानु भवोपि तदधिष्ठानात्मगोचरस्स्यात् , तदा-सत्ववदपरोक्षत्वमपि निष्प्रतियोगिकं स्यात् । अत- - किंचित् प्रति कदाचिदपरोक्षं किंचित् प्रतिकदाचिन्नेति न स्यात् । यदप्युक्तं-अपरोक्षार्थ विषयत्वं वृत्ते रपरोक्षत्वमिति । तत्रापरोक्षत्वमित्यस्य अपरोक्षव्यवहारनिमित्तमित्यर्थः । तथाच - प्रत्यक्षव्यवहारस्य इन्द्रियजन्यमात्रगोचरतयेति स्ववचनविरोधः । नच - नेदं लौकिकव्यवहारनिबन्धनं, किन्तु - परीक्षकव्यवहारनिबन्धनमिति वाच्यम् । एतस्य नैय्यायिकाद्यपरोक्षव्यवहारनिबन्धनत्वाभावात् । नच - त्वत्समयपरीक्षव्यवहारनिबन्धनं, त्वदभिमतपारिभाषिकप्रत्यक्षत्वसाधनेपि उभयसंप्रतिपन्ना परोक्षनिष्ठस्यास्मदभिमतस्य परोक्षव्यवहार निबन्धनस्य शाब्दज्ञाने असाधने नार्थान्तरत्वात् । नच - सर्वत्रापि इदमेव व्यवहारनिबन्धनं, नतुत्वदभिमतं, इदन्त्वशाब्दज्ञानेप्यस्तीति साध्यत इति वाच्यम् । स्वोक्ति विरोधादे र्दर्शितत्त्वात् । किंच - किमत्रापरोक्षार्थविषयत्वंसाध्यते, उतापराक्षतादात्म्ये नाध्यस्तार्थविषयत्वं ? । आद्येपि ब्रह्मणोपरोक्षत्वे सिद्धे तद्विषयत्वं साध्यते, उतासिद्धे । नाद्यः, सिद्धसाधनात् । नहितत्त्वमस्यादिवाक्यस्य ब्रह्मविषयत्वे कश्चित् विप्रतिपद्यते । नन्वस्तु द्वितीयः पक्षः तत्र ब्रह्मविषयत्वस्य सिद्धत्वा दपरोक्षत्वसाधने पर्यवस्यतीति चेन्न । स्वप्रकाशवादिनां प्रतितस्यापि सिद्धत्वात् , अन्यं प्रति साधनेपि सिद्धसाधनमेव नैय्यायिकादिभिरपीश्वरस्यापरोक्षत्वांगीकारात् । ननु - तै स्स्वकीयापरोक्षज्ञानविषयत्वेना परोक्षत्वांगीकारेपि स्वरूपत आपरोक्ष्यंनांगीकृतमितिचेत् , तत्किं घटादावापरांक्ष्मं तादृशं तैरंगीकृतं ! अतस्साध्यविकलो दृष्टान्तः । घटाद्यधिष्ठान चतैन्यांशमादाय साध्योपपादने चैतन्ये अपरोक्षत्वसिद्ध्यसिद्धिभ्यां सिद्धसाधनसाध्यवैकल्ये । न द्वितीयः, बाधात् । किंच - अनावृतसाक्षिचैतन्याभिन्नत्वं यद्यापरोक्ष्यं, तदा कश्चन्द्रइति प्रश्नस्थले चन्द्रस्वरूपस्य ज्ञातत्वेपि त दनवधारणात्मकमिति नाज्ञाननिवृत्तिरिति त्वयाभिधानात् । तत्र चन्द्रस्यानावृतसाक्ष्यभेदाभावेनापरोक्ष्याभावा त्तद्विषयकज्ञानस्याप्यापरोक्ष्य मनुभूयमानं भज्येत । अनभ्यासदशायां जलज्ज्ञानस्य उत्तरकाले संशयदर्शनेन त्वयानवधारणत्वांगीकारात् । तस्मादावरणानिवृत्तेस्तस्यापरोक्षत्वं नस्यादिति ।। 
	 इति श्रीवाधूलकुलतिलकश्रीनिवासाचार्यपादसेवासमधिगत परावरतत्वयाथात्म्येन तदेकदेवतेन तच्चरणपरिचरण परायणेन तत्प्रसादलब्धमहाचार्यापरनामधेयेन रामानुजदासेन विरचितायां
	शतदूषणीव्याख्यायां चण्डमारुतख्यायां शब्दजन्य प्रत्यक्षभंग स्सप्रमस्कंधः
                             --------------
	
	
