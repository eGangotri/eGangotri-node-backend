1.1.1
ब्रह्मा देवानां प्रथमः संबभूव विश्वस्य कर्ता भुवनस्य गोप्ता ।
स ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ।। 1 ।।
B.1.1.1
सुबोधिनि
[मङ्गलाचरणम् ]
"		यः सर्वज्ञः सर्वविच्च यस्यैष महिमा भुवि ।"
"		तं नमामि घनश्याममक्षरात्परतः परम् ।।"
"	इयमाथर्वणोपनिषत् , विद्यायां श्रद्धाम् उत्पादयितुम् आदौ विद्या- प्रवर्तकानां गुरूणां"
परम्परां निरूपयति - ब्रह्मा देवानाम् इत्यादिना । विद्या- प्रवर्तकवैलक्षण्यज्ञाने
हि श्रद्धा विशेषतः स्याद्विद्यायाम् । ब्रह्मा - हिरण्यगर्भः । देवानाम् - इन्द्रादीनाम्
। प्रथमः सम्बभूव । स हि विश्वस्यास्य कर्ता । गोप्ता च भुवनस्य । एवंभूतः सः, अथर्वाय
ज्येष्ठपुत्राय, ब्रह्मणः - परब्रह्मणो विद्यां प्राह । कीदृशीम् सर्वविद्याप्रतिष्ठाम्
- सर्वस्याऽपि विद्याया आश्रयभूताम् । ब्रह्मविदो हि अविदितं न किंचित् । ज्ञातव्यमखिलं,
ब्रह्मणि विज्ञाते, परिसमाप्यते । तदुच्यते ब्रह्मविद्याप्रतिष्ठामिति । अत एव इयं विद्या
नार्वाचीनस्य ब्रह्मणः विद्या, अपि तु परस्यैव ब्रह्मणः ।।
1.1.2
"	अथर्वणे यां प्रवदेत ब्रह्मा अथर्वा तां पुरोवाचाङ्गिरे ब्रह्मविद्याम् । स"
भारद्वाजाय सत्यवाहाय प्राह भारद्वाजोऽङ्गिरसे परावराम् ।। 2 ।।
B.1.1.2
"	सु. - याम् - ब्रह्मविद्यामथर्वणे ब्रह्मा प्रवदेत - प्रावदत् । तामङ्गिरे पुरोवाचाथर्वा"
। नाम्नाऽथर्वः अथर्वा वा, उभयथा निर्देशस्तु श्रौतः सोढव्यः । स भारद्वाजाय - भारद्वाजगोत्राय
सत्यवाहाय प्राह । स च भारद्वाजः सत्यवाहः अङ्गिरसे प्राह तां परावराम् - ब्रह्मविद्याम्
। यतः परा अन्या विद्या अवराः - अपकृष्टाः सा परावरा ।।
1.1.3
शौनको ह वै महा 1शालोऽङ्गिरसं1 विधिवदुपसन्नः पप्रच्छ कस्मिन्नु भगवो
विज्ञाते सर्वमिदं विज्ञातं भवतीति ।। 3 ।।
B.1.1.3
"	सु. - शौनकः - शुनकसुतः, स चायं महाशालः - महती शाला यस्य स महाशालः, महागृहस्थ इति"
यावत् । अङ्गिरसं विधिवदुपसन्नः - अनुल्लङ्घित-
समित्पाणित्वादिनियमः सन् पप्रच्छ । यद्यप्यथर्वायेत्यादौ विधिवदुपसन्नायेति न श्रूयते,
नैतावताऽनैयत्यमस्याशङ्क्यम् । समित्पाणिः  इति नियमस्य सर्वान्प्रत्यविशेषेण श्रुतेः
। परन्तु गुरुपारम्पर्यनिरूपणमात्रे तत्र तात्पर्यात्तस्या- श्रवणम् , इह तु विद्या
प्रस्तूयत इति विशिष्य तस्य श्रवणं न्याय्यम् । 1मध्यदीपिकान्यायेन अङ्गिरसः प्राक्तनेष्वर्थप्रभृतिषु
ततोऽर्वाक्तनेष्वस्मासु चैतदन्वयो व्यज्यत इहैतच्छ्रवणेनेत्यपरे । किं पप्रच्छ तदुच्यते
- कस्मिन्  इति । हे भगवः ! भगवन् ! कस्मिन् विज्ञाते सर्वमिदं विज्ञातं भवेत् । सर्वस्यास्य
किमुपादानमिति पृष्टं भवति । उपादाने हि विज्ञाते उपादेयं विज्ञातं भवति । इदं च लोकतो
विदितमेव । यद्यपि कस्मिन्नु विज्ञाते सर्वं विज्ञातं स्यात् इति प्रश्नः केवलं लोकदृष्ट्या
न घटेत, मिथो विलक्षणतयाऽनुभूयमानानामेषां भिन्न- भिन्नोपादानतानियम एव हि लोकदृष्टया
अवगम्यते । अथापि सामान्यतो महद्भ्यः श्रुतं नामानेन सर्वस्यास्य किमप्यस्त्युपादानमिति
। तदयं विशेषप्रश्नः कस्मिन्नु भगवो विज्ञाते सर्वमिदं विज्ञात भवति  इति । घटशरावमणिकानाम्
आकारतो मिथो विसदृशानामपि मृत्त्वादिनाऽनुस्यूतेन धर्मेण विशिष्टं किञ्चिदुपादानं भवति,
तेनैव न्यायेनास्यापि सर्वस्य किमपि स्यादित्यभ्यूह्य वाऽयं प्रश्नः ।। 3 ।।
1.1.4
तस्मै स होवाच । द्वे विद्ये वेदितव्ये इति ह स्म यद् ब्रह्मविदो वदन्ति,
परा चैवापरा च ।। 4 ।।
1.2.7
प्लवा ह्येते अदृढा यज्ञरूपाः अष्टादशोक्तमवरं येषु कर्म ।
एतच्छ्रेयो येऽभिनन्दन्ति मूढाः जरामृत्युं ते पुनरेवापियन्ति ।। 7 ।।
B.1.2.7
"	सु. - तदेवं सत्यलोके गतानामपि पुनरावृत्तिः अवर्जनीयेति, कामनया क्रियमाणानि सर्वाणि"
कर्माणि परिमितफलान्येवेत्याह - प्लवा ह्येते इति । प्लवा ह्येते अदृढा यज्ञरूपाः -
संसारसागरे निमज्जतां जनानामेते यज्ञरूपाः प्लवा अदृढाः, पारप्रापणासमर्थाः । यज्ञा
विशिष्यन्ते - अष्टादश इति । लाक्षणिकोऽयं निर्देशः । षोडशर्त्विजः, पत्नी यजमानः चेत्
इति अष्टादशभिः निर्वर्त्यत्वात् अष्टादशभिः  साध्या इत्यर्थः । ननु कथं निन्द्यते अदृढाः
प्लवा इति ? यान्येव प्राक् तान्याचरत सत्यकामा इति श्रेयसे विहितानि इत्यत्राह - उक्तमवरं
येषु कर्म इति । येषु - फलकामनया क्रियमाणेषु यज्ञेषु सम्बद्धं कर्म, अवरमुक्तम् - अपकृष्टतया
तत्त्वयाथात्म्यविद्भिरुक्तम् । उक्तं च भगवता दूरेण ह्यवरं कर्म बुद्धियोगाद्धनञ्जय
(भ.गी. 2-49) इति । तद्युक्तमेते प्लवा अदृढा यज्ञरूपा इति । ये पुनरेतदेव श्रेयःसाधनं
नान्यदित्येतत्साध्ये स्वर्गादावेव अभिनन्दन्ति, ते मूढाः पुनः पुनर्जरामृत्यू प्राप्नुवन्ति ।। 7 ।।
1.2.8
अविद्यामन्तरे वर्तमानाः स्वयं धीराः पण्डितम्मन्यमानाः जङघन्यमानाः
परियन्ति मूढाः अन्धेनैव नीयमाना यथाऽन्धाः ।। 8 ।।
B.1.2.8
"	सु. - अविचारितकर्मस्वरूपाः पण्डितं मन्याः स्वयं धीराः - न परोपदेशश्रवणादिना, अत"
एव अविद्यायां मध्ये वर्तमानाः, अविद्याम अध्यनिमग्ना इति यावत् , जङ्घन्यमानाः - जन्मजरादिभिर्निहन्यमानाः,
मूढाः, अन्धेन नीयमाना अन्धा इव परियन्ति - परितोऽनर्थबहुलेष्वेवाटन्ति । न सुखलवभागिन एते ।। 8 ।।
1.2.9
अविद्यायां बहुधा वर्तमानाः वयं कृतार्था इत्यभिमन्यन्ति बालाः ।
यत्त्कर्मिणो न प्रवेदयन्ति रागात् तेनाऽऽतुराः क्षीण लोकाश्च््यवन्ते ।। 9 ।।
। यः सर्वज्ञः सर्ववित् । तदस्य शरीरान्तःसञ्चरणोक्तिमात्रेण जीव एवायमिति न भ्रमितव्यम् इति भावः ।।
2.2.8
मनोमयः प्राणशरीरनेता प्रतिष्ठितोऽन्ने हृदयं सन्निधाय ।
तद् विज्ञानेन परिपश्यन्ति धीरा आनन्दरूपममृतं यद्विभाति ।। 8 ।।
B.2.2.8
"	सु. - एवम्भूतोऽप्ययमन्ने - शरीरे, हृदयं सन्निधाय - संगत्य प्रतिष्ठितः । किं कर्मणा"
? नेत्याह - मनोमयः - मनःशब्देन सङ्कल्पो लक्ष्यते, सङ्कल्पप्रचुरः, सङ्कल्प एवास्य
हृदयगुहाप्रवेशे साधनं न कर्म इत्यर्थः । संकल्पमात्रेण हृदये अवतीर्ण इति यावत् । कस्मै
फलाय ? प्राणशरीरनेता - प्राणो जीवः, शरीरमन्नपरिणतिः, तयोरुभयोः नियामकः । नियमनमेव
प्रयोजनम् इत्युक्तं भवति । तद्विज्ञानेन - तस्यास्यान्तर्यामिस्वरूपस्य विज्ञानेन -
विशिष्टज्ञानेन । परिपश्यन्ति - परितः साक्षात्कुर्वन्ति । किं तत् ? आनन्दरूपममृतं
यद्विभाति - आनन्द एव रूपं दिव्याकारस्वरूपं वा यस्य तत् । विशेषेण परे व्योम्नि ब्रह्मपुरे
प्रकाशते नित्यमुक्तानाम् ।।
"	यद्वा - अन्तश्चरते बहुधा जायमान इति निर्देशमात्रेणायमेव जीव इति न भ्रमितव्यम् ,"
द्वौ ह्यस्मिन् शरीरे निवसतः, निवसतोर्निरूपके च भिद्येते, तथा
तत्तदधिष्ठेयाकारश्च, तदन्य एव जीवादयम् । तथाहि - यः सर्वज्ञः सर्वविद्यस्यैष महिमा
भुवि, एष हि सर्वज्ञः सर्वशक्तः सन्निहितः, अपरस्तु न तथा, किन्तु मनोमयः प्राणशरीरनेता
मनोमयः - जीवः स्वयं ज्ञानमयोऽपि कर्मणा सङ्कुचितज्ञानप्रभो मनसोपाधिना समाश्लिष्टस्तद्वृत्तिप्रचुरस्तन्मयो
भूत्वा संकल्पविकल्पादि समुत्थितरागद्वेषाद्यभिभूतो दुःखसागरनिमग्नो वर्तते । मयडत्र
प्राचुर्ये । मनःशब्दो मानसवृत्तिपरः । यतो मनोमयः, तत एव प्रयाणकाले मनो यदनुधावति,
तदनुप्राणानाम् - इन्द्रियाणां मुख्यप्राणस्य, सूक्ष्मशरीरस्य च नेता । यथा दह्यमाने
कुटीरे भिक्षुकः सपदि दग्धावशिष्टं गृहीत्वाऽपसर्पेदेवमपसर्पन्नयं फल्गुः यस्यैष महिमा
भुवि, स तेन सहैकस्मिन्प्रदेशे वसतिमात्रेण कथं तदभेदी स्यात् । एवं यद्यपि द्वाभ्यामधिष्ठितं
शरीरमेकम् , अधिष्ठेयाकारस्तु भिद्यते, दिव्ये ब्रह्मपुरे व्योमनि ह्येष प्रतिष्ठितः
- एष सर्वज्ञः प्रजा रक्षितुं राजा पुर इव पुरे अस्मिन् शरीरे प्रतिष्ठितः । अतो ब्रह्मणः
पुरमिदमिति ब्रह्मपुरमिति निर्देशश्च स्वरसः । पुरशब्दस्वारस्यात् , षष्ठी स्वस्वामिभावसम्बन्धमेव
उत्सर्गतो बोधयेत् । पुरस्य रक्षणं च पौराणां नियमनद्वारैवेति पौरस्थानीयस्य जीवस्य
नियाम्यत्वं गम्यते । दिव्यशब्द आश्चर्यपरः । विचित्रा देहसम्पत्तिः (वि.त.) इति हि
स्मर्यते । उत्कृष्टपरो वा । मानुषशरीरस्य विद्याधिकारापादकतयेतरत उत्कृष्टता । पश्वादिभ्यो
ज्ञानप्रसरणाधिक्येन द्योतनयोगाद्वा तथोक्तिः । व्योमनि इति व्योमत्वेन विशिष्य निर्देशादधिवसितुर्मालिन्यानापादकता
शरीरसम्बन्धस्य व्यज्यते । मनोमयस्तु प्रतिष्ठितोऽन्ने - अत्ताऽयमन्ने प्रतिष्ठितः,
ममेदमत्तुः फलभोगायेति रमते इति यावत् । व्योमनि इत्यनुक्त्वा हृदयं सन्निधायेति सलेपद्रव्यनिर्देशेन
शरीरसम्बन्धेन जीवस्य सुखदुःखादियोगरूपमालिन्यसम्भवः व्यज्यते । तदेवमनयोर्वैलक्षण्यमुक्त्वा
प्रकृतमुपसंहरति - तद्विज्ञानेन इति । तस्य जीवात्मनो विज्ञानेन - प्रकृतिविविक्तस्वरूपचिन्तनेन
अङ्गभूतेन, तत्सन्निहित- मानन्दरूपममृतं यद्विभाति परमात्मस्वरूपमुक्तसर्वज्ञत्वादिगुणविशिष्टम्
, तद्धीराः साक्षात् कुर्वन्ति । एतेन
प्रत्यगात्मस्वरूपमसाक्षात्कृतवतां पार्श्वस्थस्य परमात्मनः साक्षात्कारो न भवेदिति
व्यज्यते । तत् विज्ञानेनेति वा पृथक्पदच्छेदः । अनयोर्मध्ये यदानन्दरूपममृतं विभाति
- विशेषतः प्रकाशते, तत् - परमात्मतत्त्वम् , विज्ञानेन पूर्वोक्तेन ध्यानरूपेण साक्षात्कुर्वन्ति इत्यर्थः ।। 8 ।।
2.2.9
भिद्यते हृदयग्रन्थिश्छिद्यन्ते सर्वसंशयाः ।
क्षीयन्ते चास्य कर्माणि तस्मिन्दृष्टे परावरे ।। 9 ।।
B.1.1.4
"	सु. - एवं पृष्टः स अङ्गिराः तस्मै शौनकाय उवाच । यदुक्तं तदुच्यते - द्वै इत्यादिना"
। द्वे विद्ये वेदितव्ये - ज्ञातव्ये, सम्पाद्ये इति यावत् । अयं च निर्देशः पाकं पचति
इत्यादाविव आख्यातार्थमात्रविवक्षया । ननु - कस्मिन्विदिते सर्वमिदं विदितं भवति इति
पृष्टे यत्  उच्यते द्वे विद्ये वेदितव्ये इति, तदिदमपृष्टोत्तरम् । अत्र केचित् - नैष
दोषः, क्रमापेक्षत्वात्प्रतिवचनस्य, अपरा हि विद्याऽविद्या सा
निराकर्तव्या, तद्विषये हि विदिते न किञ्चिद्विदितं स्यादिति, निराकृत्य हि पूर्वपक्षं
पश्चात्सिद्धान्तो वक्तव्यः भवतीति न्यायादिति । तान्पृच्छामः - युक्तं नाम क्रमापेक्षत्वं
प्रतिवचनस्य । युक्तं च पूर्वपक्षं निराकृत्य पश्चात्सिद्धान्तो वक्तव्य इति । अपरा
हि विद्याऽविद्या सा निराकर्तव्या इति एतत्कथम् उपपद्यते । विद्या हि अविद्येयेतद्वीरप्रसूर्वन्ध्येतिवद्वब्द्याहतम्
। नन्वपरेत्युच्यते अविद्येति इति चेत् , तावता कथमविद्यात्वम् , न ह्यपरत्वविशेषणमात्रेण
विद्यातो विरुद्धामविद्यां विद्याशब्दो बोधयितुं प्रभवेत् ।
"	ननु - धर्माधर्मसाधनतत्फलावबोधरूपत्वाद्विद्यात्वमपि, बन्धकत्वादविद्यात्व- मपीत्युक्तमपरा"
हि विद्याऽविद्येति चेत् ; अपरविद्यायास्तावन्मात्रविषयकत्वं बन्धकत्वं च कथमवगतम्
। ननु - अथ परा यया तदक्षरमधिगम्यते इति निर्देशात् इति चेत् ; किं तेन निर्देशेनाक्षरप्राप्तिविरोधिताऽपरविद्यायामवगम्यते,
येन तस्यां बन्धकत्वं सिध्येत् । व्यज्यतां नामाक्षरप्राप्तौ हेतुत्वाभावः, न हि कस्यचित्
क्वचिद्धेतुत्वाभावमात्रेण मोक्षे विरोधित्वम् । न च मोक्षे मुमुक्षा हेतुः, सत्यामपि
तस्यां मोक्षानुदयात् । मुमुक्षा ह्यधिकारिविशेषणम् । नाप्यक्षरप्राप्तौ यथा कथचिंदुपकारकताऽपि
नापरया इति व्यज्यत इति वक्तुं शक्यम् । ययेति करणश्रुत्या हि साद्यकतमत्वमेव ह्यवगम्यते
। प्रकृत्यर्थानुरूपं चैतदेव । तत्तदेवान्यस्य नेति व्यज्येत । प्रयोजकत्वमात्रप्रतिक्षेपे
वा विरोधित्वं कथम् अवगम्येत ? अक्षरप्राप्तिहेतुत्वाभावकथनमात्रेण परविद्यया तदविषयकया
भाव्यमिति च कोऽयं नियमः ? न हि तद्विषयकेनापि शास्त्रजन्यज्ञानमात्रेण तत्प्राप्तिर्भवेत्
। परोक्षेण तज्ञानेन तत्सिद्धिर्भवताऽपि हि नेष्यते । न चात्र ज्ञायत इति श्रूयते,
अपि त्वधिगम्यत इत्येव । उपसर्गस्वारस्यं धात्वर्थस्वारस्यं च परित्यज्य ज्ञायते इत्यस्यार्थस्याश्रयणं
त्वनुचितम् । अपरविद्यायाम् ऋग्यजुःसामाथर्वणां गणनादक्षर- विषयकत्वं तस्याः सिध्यत्येव
। न हि उपनिषदां वेदतः बहिर्भावः ।
"	ननु - ऋग्वेदो यजुर्वेदः सामवेदोऽथर्ववेद इत्येव निर्देशादपरविद्या केवलं"
शब्दसन्दर्भरूपैव, परा विद्या तु उपनिषद्वेद्याक्षरविषयं विज्ञानमिति चेत् । विद्याशब्दस्यैकस्यैव
विज्ञानशब्दविशेषोभयपरताश्रयणं क्लिष्टम् । सह्यतां च क्लेशः, अपरा विद्या धर्माधर्मसाधनतत्फलविषया
इत्येतन्न घटेत ; शब्दस्वरूपस्य सविषयकत्वासम्भवात् । यदि पुनः तद्विषयकज्ञानजनकत्वेन
तद्विषयकत्वम् उपचर्यते, स्यादेतत् ; वेदितव्यमित्यनेन विधेयं वेदनं किं शब्दस्वरूपग्रहणं
उत शब्दार्थविज्ञानम् । प्रथमे न कस्यचिदर्थस्य विज्ञानं प्रसक्तमिति, सा निराकर्तव्या
तद्विषये विदिते न किंचित्तत्त्वं नो विदितं स्यात् इति न युक्तं वक्तुम् । यदि शब्दार्थावधारणम्
, तदा उपनिषद्भिरप्यर्थबोधोऽविशिष्ट इति, धर्माधर्मसाधन- तत्फलविषयाऽपरा सा च अविद्यैवेत्येवं
वादः कथमुपपद्येत । तद्विषये विदिते न किंचित्तत्त्वं नो विदितं स्यादिति च कथमुपपद्येत
। किंच सा चेदविद्याऽपरा विद्या निराकर्तव्या, विधेः कथमन्वयः, वेदितव्य इति हि परेवापरापि
विधीयते । न च अधिकारिभेदेन तदुपपत्तिः, अविशेषेणैव विधानात् । ब्रह्मविदो वदन्ति  इति
च श्रूयते । अब्रह्मविदां चेत्साऽपरा विद्या, द्वे विद्ये वेदितव्ये परा चापरा च  इति
ब्रह्मविदः कथं वदेयुः ।
"	ननु अपरा त्यागाय वेदितव्या परा तु श्रेयस इति विभागमभिप्रेत्य वदन्ति ब्रह्मविदः द्वे"
विद्ये वेदितव्ये  इति । मैवम् । विभाजकः शब्दस्तु न श्रूयते । अभिप्राये व्यञ्जकं न
पश्यामः । अथाप्यपरविद्याया अंशतः कर्मावलम्बित्वेऽप्यं- शतोसरावलम्बित्वमप्यस्तीति,
त्यागाय सा वेदितव्या इत्ययं विभागो न घटेत, उपनिषदोऽपि हि वेदाख्यशब्दसन्दर्भेपरिगणिताः
। एतेन - अविद्यायामन्तरे वर्तमानाः  (मुं.उ. 1-2-8), परीक्ष्य लोकान् कर्मचितान् ब्राह्मणोनिर्वेद-
मायान्नास्त्यकृतः कृतेन तद्विज्ञानार्थं स गुरुमेवाभिगच्छेत्समित्पाणिः श्रोत्रियं
ब्रह्मनिष्ठम् (मुं.उ. 1-2-12) इति वचनमेवोक्तविभागे व्यञ्जकमिति निरस्तम् । तस्य तत्र
व्यञ्जकताऽपि न सिध्यति । न हि कर्मविचारेण प्राप्तनिर्वेदस्य ब्रह्मविविदिषोर्गुर्वभिगमनविधानमात्रेण
प्राक् प्रस्तुतयाऽपरविद्यया त्यागशेषभूतेन
कर्मविज्ञानेन भाव्यमित्यस्ति नियमः ।
"	ये द्वे विद्ये परा च अपरा च इति, ते परस्परोपकार्योपकारकतया मुमुक्षुणा वेदितव्यतया"
प्रस्तुते इत्येव किं न स्यात् । न च - ऋग्वेद इत्यादिनाऽपरां विद्यां प्रस्तुत्य,
अथ परे त्यादिना प्रथमःखण्डेन परां विद्यां निरूप्य, द्वितीयखण्डे आदौ तदेतत्सत्यम्
इत्यादिना कर्मणां स्वरूपं फलं तन्निष्ठानामविद्यानिष्ठत्वं च उक्त्वा, परीक्ष्य लोकान्
इत्यादिना कर्मसु सञ्जातनिर्वेदस्याक्षरविद्याधिगमाय गुर्वभिगमनविधानादपरा विद्याऽविद्या
सा च कर्मावलम्बेति स विभागः स्वरसतः सिध्यतीति वाच्यम् । यद्यपरविद्या- विवरणरूपता
तदेतत्सत्यम् इत्यादिवाक्यस्य सिध्येत् , सिध्येन्नाम स विभागः ।
"	प्रथमखण्डान्ते सर्वज्ञत्वेन प्रतिपादितं यत्सकलजगदुपादानं परं ब्रह्म, तदेव हि तच्छब्देन"
निर्दिश्य तदेतत्सत्यम्  इत्यनेन सत्यशब्दवाच्यता तस्मिन्नुच्यते । श्रूयते च द्वितीयखण्डान्ते
येनाक्षरं पुरुषं वेद सत्यम् इति सत्यशब्दो ब्रह्मणि । तान्याचरत नियतं सत्यकामाः  इति
च ब्रह्मविद्याङ्गभूतःकर्मयोगोविधीयते । ब्रह्मव्यतिरिक्तस्य मिथ्यात्वं वर्णयतां कर्मसु
सत्यत्वबोधकतया तस्य व्याख्यान- करणं तु न शोभते । यथाकथञ्चित्सत्यत्वोपपादनेऽपि न
कश्चित्तेन विशेषः येनैतद्वाक्यं स्वरसं स्यात् । उपरिष्टात्तु केवलं कर्म बन्धकं निरूप्य
तत्फलाना- मस्थिरत्वं, ततश्च निर्वेदसम्भवस्ततश्च विविदिषेत्यादि निरूप्यते ।
"	किंच - प्रथमखण्डप्रस्तुतापरविद्याविरणरूपत्वस्य तदेतत्सत्यम् इत्यादि वाक्यस्याश्रयणे"
स्यान्नाम अपरविद्यायाः कर्मावलम्बता, तथापि - ऋग्वेदो यजुर्वेद इत्यादेः कर्मभागपरत्वमेव
समुचितम् , शब्दसन्दर्भपरताश्रयणं तु नैव योग्यम् । परे तु अपृष्टोत्तरत्वशङ्कां वारयन्तः
प्राप्तुम्  इत्यध्याहारमाश्रित्य यत्प्राप्तुं द्वे विद्ये वेदितव्ये तस्मिन्विदिते
सर्वमिदं विदितं स्यादिति भावं वर्णयन्ति । एषां त्वध्याहारतः क्लेशः । असत्यप्यध्याहारे
तत्परिहारः  स्यादेव । तथाहि - फलितः प्रश्नस्त्वस्य किमुपादानमिति, उत्तरं तु मुमुक्षोरपेक्षितं
विद्याद्वयम् , तत्र परया प्राप्यतेऽक्षरं, तदेव
च भूतस्यास्य योनिरिति । न च यच्छब्दवैयर्थ्यम् । द्वे विद्ये वेदितव्ये, इदं च न मयोत्प्रेक्ष्योच्यते,
यत् - यस्मात् इति - एवं प्रकारेण ब्रह्मविद एव वदन्तीत्यर्थात् ।। 4 ।।
1.1.5
तत्रापरा ऋग्वेदो यजुर्वेदस्सामवेदोऽथर्ववेदः 1शिक्षा1 2कल्पो2 3व्याकरणं34निरुक्तं4 5छन्दो5 6ज्योतिषम्6
इति । अथ परा यया तदक्षरमधिगम्यते ।। 5 ।।
B.1.1.5
"	सु. - तत्रापरां विद्यामाह - तत्रेति । तत्र - परापरयोर्मध्ये । यद्यप्युद्देशक्रमतः"
परायाः प्रथमतो निरूपणं न्याय्यम् । अथापि निरूप- यिष्यमाणायाः शास्त्रजन्यशाब्दज्ञानरूपाया
अपरविद्याया ब्रह्मापरोक्षरूपपरविद्यायामुप- कारकत्वेन पूर्वभावित्त्वाच्च प्रथमतो निरूपणम्
। अत्र वेदादिपदं तत्तदर्थावबोधपरम्
। अत्र शिक्षेत्यादिना अङ्गानां परिगणनात्साङ्गवेदजन्यं तदर्थ- विज्ञानमपरा विद्येत्युक्तं
भवति । ननु वेदार्थावबोधः कथमपरा विद्या गण्यते, उपनिषदामर्थो हि परं ब्रह्म, उपनिषदश्च
वेदरूपाः । सत्यम् । उपनिषदर्थाव- बोधरूपोऽप्ययं केवलं शब्दज्ञानजन्यः परोक्ष एव इति
अपरोक्षरूपान्निरूप- यिष्यमाणात्साक्षाद्ब्रह्मप्राप्तिहेतुभूतादुपासनात्मकादपकृष्ट
एवेत्यपरा विद्येत्युच्यते । इयमपरा विद्या मुमुक्षूणामपेक्षितैव, परायामुपकारकत्वात्
। ननु कर्माणि विविधफलसाधनानि वेदैरवबोध्यन्ते, तदवबोधश्चोपघातक एव ब्रह्मविद्यायाम्
, तत्कथमुच्यते अपरा विद्योपकारिके ति । सत्यम् । परन्तु कामसंकल्पवर्जितानां तेषामतथात्वात्
, प्रत्युतानुकूलत्वात्, कर्मप्रतिपादकभागस्यापि तत्रैव तात्पर्यात् , सांगसशिरस्कसमग्रवेदविज्ञानरूपापरविद्यायाः
परविद्यायामुपकारकत्वं युक्तमेव । अत एव द्वयोर्विद्ययोर्वेदितव्यत्वं ब्रह्मविदभिमतं संगच्छते ।
"	परां विद्यां निरूपयति - अथ इत्यादिना । यया - विद्यया तदक्षरं - यत्त्वया विज्ञासितं"
कस्मिन्विदिते सर्वमिदं विदितमिति तदक्षरमित्यर्थः । अधिगम्यते - प्राप्यते । तच्छब्दस्योक्तार्थविवक्षया
विनाऽध्याहारक्लेशम् अपृष्टोत्तरत्वशङ्का निवारिता भवति । अथापि द्वे विद्ये वेदितव्ये
इत्येतत् अपृष्टोत्तरमिति नाशङ्क्यम् , अस्योपोद्धातत्वात् । ब्रह्मविद्याविशेषविधानपूर्वकं
प्रतिवचनं समुचितमेव । वेदितव्ये विद्ये द्वे इति वान्वयः ।। 5 ।।
1.1.6
यत्तदद्रेश्यमग्राह्यमगोत्रमवर्णमचक्षुश्श्रोत्रं तदपाणिपादम् । नित्यं विभुं सर्वगतं
सुसूक्ष्मं तदव्ययं यद् भूतयोनिं परिपश्यन्ति धीराः ।। 6 ।।
B.1.1.6
"	सु. - यत् - परया विद्यया प्राप्यते, तत् - अक्षरम् अद्रेश्यमग्राह्यम् - न"
कस्यचिद्दृशो गोचरं न वा वाचः । सति रूपे स्यादृशो गोचरम् , सति नामगोत्रादौ तेन व्यपदेष्टुं
स्याद्योग्यम् , न तदुभयमपि, तद्धि अवर्णमगोत्रं च - गोत्रशब्दश्च नामगोत्रादीनामुपलक्षकः
। यद्वा - ज्ञानेन्द्रियस्य कर्मेन्द्रियस्य च अगोचरम् । अवर्णम् - शुक्लनीलादिरहितम्
अगोत्रम् - अन्वयरहितम् । करणागोचरमित्येतावन्मात्रं न, स्वयं करणशून्यमपीत्याह - अचक्षुःश्रोत्रं
तदपाणिपादम् इति । ज्ञानेन्द्रियकर्मेन्द्रियरहितमिति यावत् । न तस्य कालतः परिच्छेद
इत्याह - नित्यम् इति । न केवलं कालतः परिच्छेदाभावः, अपि तु देशतोऽपीत्याह - विभुम्
इति । न केवलमखिलदेशसम्बन्धमात्रम् , तत्र तत्र बहिरिवान्तरपि सम्बद्धमित्याह - सर्वगतम्
इति । ननु सूक्ष्मेषु कथमस्यान्तःप्रवेश इत्यत्राह - सुसूक्ष्मम् इति । सूक्ष्मात्सूक्ष्मतरम्
इत्यर्थः । अव्ययम् - अपचयरहितम् । भूतस्यास्य सर्वस्य योनिम् - उपादानं यत् - अक्षरं
धीराः परिपश्यन्ति - परितः साक्षात्कुर्वन्ति । अयं भावः - यदि सर्वस्यास्यो- पादानमक्षरं
स्यादुपादेय उपादानस्याक्षरस्यान्वयेन भाव्यम् । जगदिदं तु अतदात्मकं उपलभ्यत इति चेत्
। सत्यम् । पामरैस्तु तथैवोपलभ्यते । धीरैः परब्रह्मयाथात्म्यविज्ञानरसिकैस्तु सर्वत
एव तत्साक्षात्क्रियते, सर्वं तदात्मकतयैव साक्षात्क्रियत इति तस्य सर्वभूतयोनित्वे
न किंचिद्बाधकमिति ।।
1.1.7
यस्मात् परं नापरमस्ति किञ्चित् यस्मान्नाणीयो न ज्यायोऽस्ति कश्चित् । वृक्ष
इव स्तब्धो दिवि तिष्ठत्येकस्तेनेदं पूर्णं पुरुषेण सर्वम् ।। 7 ।।
1.1.8
यथोर्णनाभिः सृजते गृह्णते च यथा पृथिव्यामोषधयः संभवन्ति । यथा सतः
पुरुषात् केशलोमानि तथाक्षरात् संभवतीह विश्वम् ।। 8 ।।
B.1.1.8
"	सु. - ननु भूतयोनित्वं कथं घटेताक्षरे उपादानभावो हि स्वरूपे विकारमपेक्षते, क्षीरं"
हि दध्युपादानं भवद्विकृतमेव भवति, अक्षरं त्वविकृतं कथमुपादानं भवेत् , तच्चेद्विक्रियमाणस्वरूपम्
अक्षरमिति कथमुच्यते । विविधा भावाः कथं वा एकस्मादक्षरात्स्युः ? विजातीयेषु विजातीयैः
उपादानैर्हि भाव्यम् । तथैव ह्युपलम्भः । मृज्जातीया, मृज्जातीयेषु लोहजातीयाः लोहजातीयेषु
। अथ च विरूपयोरनयोरुपादानोपादेयभावः कथं घटेत ? अक्षरं च ततोऽत्यन्त- विलक्षणमित्याशङ्काः
परिहरन् दृष्टान्तनिरूपणेन भूतयोनित्वमक्षरे सङ्गमयति - यथेति । ऊर्णनाभिः - कीटविशेषो
यथा स्वशरीरात् तन्तुं सृजति, यथा च गृह्णते - संहरति । अनेन दृष्टान्तेनाविकृतस्वरूपस्याप्यक्षरस्योपादानत्वं
सङ्गमितं भवति । न हि कीटस्वरूपे विकारः, अथाप्युपादानं कीटविशेषः तन्तौ । यथा चैकस्यां
पृथिव्यां विविधाः व्रीहियवादयः ओषधयः संभवन्ति । अनेनैकस्यैवाक्षरस्य मिथो विजातीयानां
भावानाम् उपादानत्वं सङ्गमितम् । व्रीहियवादयो हि विजातीयाः, उपादानं पृथिवी त्वेकजातीयैव
। यथा सतः पुरुषात् - जीवतः पुरुषात् , ततो विरूपाणि केशलोमानि भवन्ति । अनेन विश्वतो
विसदृशस्याप्यक्षरस्य विश्वं प्रत्युपादानत्वं सङ्गमितम् ।
"	ननु - किमेभिः दृष्टान्तैः निरूपितैः, न हि दृष्टान्तनिरूपणमात्रेण संगमनमसंगतस्य स्यात्"
, प्रत्युत असङ्गत्त्याशङ्का तत्रापि प्रसरेदेव । विसदृशस्य विसदृशे उपादानत्वं मिथो
विजातीयेषु विविधकार्येष्वेकस्योपादानत्वं अप्राप्त-
विकारस्योपादानत्वं च असङ्गतमेव । मैवम् । सूक्ष्मचिदचिद्विशिष्टस्य ब्रह्मणः स्थूलचिदचिद्विशिष्टे
ब्रह्मण्युपादानत्वात् , । अविकृतस्वरूपस्यापि परस्य ब्रह्मणः स्वशरीरभूतचिदचिद्वारा
विकारान्वयोऽस्त्येव । न च दृष्टान्तवैगुण्यम् , अविभक्ततन्तुको हि ऊर्णनाभिः स्वयमेव
विभक्ततन्तुको भवति इत्यत्रैव ऊर्णनाभिदृष्टान्ततात्पर्यात् । शरीरद्वारा विकारान्वये
निरूपणीयेऽनुगुणदृष्टान्तता च ऊर्णनाभेः । अयमेव विशेषोऽत्र दृष्टान्तान्तरतः । एवमेकेनाप्युपादानेन
मिथो विसदृशानि विविधानि कार्याणि आरभ्यन्त एव । तैर्मिथो विसदृशैरप्युपादानस- रूपैर्भाव्यमित्येव
नियमः, आरभ्यन्ते खलु विविधा अपि तिलमाषादयः सरूपया पृथिव्या । आरभ्यते च तथैव विश्वम्
। विश्वशब्दवाच्यं चेह तच्छरीरकं परं ब्रह्मैव । उपादेये विशेषणद्वारा वैचित्र्येऽप्युपादानेन
ब्रह्मणा सह स्वरूपतः सारूप्यमनपायमेव । एवमुपादेयं ह्यंशतः सरूपं विरूपं चोपादानस्य
दृश्यते । केशलोमादि हि भौतिकत्वेन पुरुषतः सरूपं विरूपं च केशत्वादिना । तथैव विश्वशब्दवाच्यं
स्थूलशरीरकं परंब्रह्म उपादेयं, सूक्ष्मचिदचिद्विशिष्टपरब्रह्मणः कारणस्य चिदचिद्विशिष्टत्वेन
सरूपं विरूपं च स्थूलचिदचिद्विशिष्टत्वेनेति नोक्तशंकावकाशः । परे तु प्राहुः - परस्य
ब्रह्मणो जगदुपादानत्वं यादृशं तादृशं दृष्टान्ततः संगमयति - यथोर्णनाभिः इत्यादिना
। अयमाशयः - यद्यपि ब्रह्म अविकृतस्वरूपं विश्वतश्चिदचिद्रूपादन्यदपि, अथाप्युपादानं
तत्र तत् । उपादानत्वं हि परिणामिकारणत्वेनाधिष्ठानकारणत्वेन च द्वेधा सम्प्रतिपन्नम्
। यद्द्रव्यं यदात्मना विकरोति तद्द्रव्यं तस्मिन् परिणाम्युपादानमुच्यते, यथा मृद्द्रव्यं
घटशरावादिषु । यदधिष्ठानकं सत्कारणं यदात्मना परिणमति, तत्र तदधिष्ठा- नोपादानम् , यथोर्णनाभिः
तन्तुविशेषे ऊर्णा हि कीटविशेषाधिष्ठानकैव तन्त्वात्मना परिणमति । बीजविशेषाश्च पृथिव्यधिष्ठानका
एव तिलमाषादिरूपेण भवन्ति । पुरुषाधिष्ठानकमेव किंचित् सूक्ष्मद्रव्यं केशलोमात्मकं
भवति । ईदृशं च उपादानत्वं कार्यभूताद्विश्वतोऽन्यस्मिन्नपि परब्रह्मणि घटेतैव । सूक्ष्मचिद-
चिद्वर्गयोः परमात्मनः
शरीरतया तदधिष्ठानकयोरेव हि स्थूलचिदचिदात्मना परिणतिः । ईदृशोपादानत्वं ब्रह्मणि द्रढयितुं
दृष्टान्तत्रयनिरूपणम् । एतेन ऊर्णनाभिपृथिवीपुरुषाणां तन्त्वोषधिकेशात्मना परिणामस्यासम्भवात्तेषां
दृष्टान्ती- करणेन ब्रह्मणि विश्वोपादा- नत्वलाभः कथमिति शङ्का परास्ता ।
"	नन्वेवं सति सच्चत्यच्चाभवत् (तै.आन. 6-8) ब्रह्म स वृक्ष आसीत् यतो द्यावापृथिवी निष्टतक्षुः"
(तै.ब्रा. 2-8-9-6) तदात्मानं स्वयमकुरुते (तै.आन. 7) इत्यादिश्रुतीनां व्याकोपः स्यात्
। मैवम् । न वयं परिणाम्युपादानत्वं ब्रह्मणः प्रतिक्षिपामः, उक्तश्रुतिभिस्तदप्यभ्युपगच्छामः
। श्रावयिष्यति चेहैव द्वितीयखण्डे तदपि पावकविस्फुलिङ्गदृष्टान्तेन । उपादेयतया च परस्यैव
ब्रह्मणः स्थूलचिद- चिद्विशिष्टतावेषेण । नैतावता अधिष्ठानोपादानत्वस्य प्रदर्शितदृष्टान्तबलादव-
गम्यमानस्योपमर्दः । अधिष्ठानोपादानतावच्छेदकं हि सूक्ष्मचिदचिद्गर्भत्वे- नाऽऽकारेण
। तत्प्रतिसम्बन्ध्युपादेयत्वं च प्रपञ्चे स्थौल्ययोगादुपपद्यते । उपादानसामान्यलक्षणं
तु - तादात्म्यसम्बन्धावच्छिन्नकार्यतानिरूपिततादात्म्य- संयोगविशेषान्यतरसम्बन्धावच्छिन्नकारणताश्रयत्वम् ।
"	ननु आस्तां नाम विश्वं प्रति ब्रह्मणोऽधिष्ठानोपादानत्वम् , प्रति- पिपादयिषितं तु"
प्रकृते परिणाम्युपादानत्वमेव, कस्मिन्विदिते सर्वमिदं विदितं स्यात् इति हि पृष्टम्
, अधिष्ठानोपादानत्वस्य ब्रह्मणि प्रतिपादनमात्रेण न तदुत्तरितं स्यात् , न हि अधिष्ठानोपादाने
विदिते उपादेयं विश्वं विदितं स्यात् , तयोर्भेदात् , विश्वापेक्षया परिणाम्युपादाने
विदिते तु ततोऽनन्यतयोपादेयं विश्वमिदं विदितं भवेत् । सत्यम् । पृष्टं नाम कस्मिन्विदिते
सर्वमिदं विदितं स्यादिति । प्रश्नस्तु न उपादानजिज्ञासया किन्तु इदं विदितमिदं तु न
विदितं तदस्येयं न्यूनता फलं इत्येतद्वैषम्यं यस्मिन्विदिते न स्यात् - सर्वमेव वेदनफलमन्तर्गतं
स्यात् तत्किमिति जिज्ञासयाऽयं प्रश्नः । सर्वविद्याप्रतिष्ठामिति पदेन च ब्रह्मविद्यायामयमेव विशेषः
प्रथमं प्रस्तुतश्च । सर्वविद्याप्रतिष्ठात्वं ह्यस्याः समुद्रे गोष्पदमितिवत् । सर्वविद्या-
जन्यफलानामेतत्फलेऽन्तर्गतैवेति ।।  8 ।।
1.1.9
तपसा चीयते ब्रह्म ततोऽन्नमभिजायते ।
अन्नात् प्राणो मनः सत्यं लोकाः कर्मसु चामृतम् ।। 9 ।।
B.1.1.9
"	सु. - उपादानत्वेऽपि निमित्तत्वमूर्णनाभिदृष्टान्ततो व्यज्यमानमाकार- विशेषतः सङ्गमयन्विश्वोत्पत्तिप्रकारमाह"
- तपसा इति । यथोर्णनाभिर्विहर्तुकामः स्वस्मिन्विलीनमाविष्कुर्वन्सङ्कल्पते तथा परं
ब्रह्म सङ्कल्पते । तेन संकल्पेन तपसा चीयते - अनन्यनिरपेक्षं स्वयमेव चीयते - वर्धते,
सृष्ट्युन्मुखं भवतीति यावत् । यथा च उपादानस्यापि परब्रह्मणः संकल्पविशिष्टवेषेण निमित्तत्वं
घटते एवेति भावः । ततः - सृष्ट्युन्मुखात् ब्रह्मणः अन्नमभिजायते - भोक्तुर्जीवस्य भोगायैव
यस्य स्वरूपम् , तत्प्रधानमन्नमुच्यते । यत्तदन्नमनभिव्यक्तं सूक्ष्मतया तदेतन्महदादिरूपेण
अभिजायते - अभिव्यक्तं भवतीति यावत् । अन्नात् - महदादिरूपेण अभिव्यक्तात्तस्मात् ,
यद्भोगोपकरणतया प्रथितं प्राणो मनश्च तदुभयं
जायते । यश्च भोक्ता भोगावच्छेदके भोगोपकरणे विवर्तमानेऽपि स्वयमपि वर्तमानो जीवः सत्यशब्दवाच्यः
सोऽपि देवादिरूपेण जायते । इह जनिश्च तत्तद्योनिसम्बन्धरूपा । भोगस्थानभूताश्च लोकाः
- मानुषलोकादयश्च तस्माज्जायन्ते । तेषु तेषु लोकेषु यानि कर्माणि, तेषु यदमृतं तत्
फलीभूतं यत्स्वर्गादि सर्व ततो जायते । एतेन कीटविशेषाद्यधिष्ठितात् ऊर्णादितः तन्त्वादिकमिव
अक्षराधिष्ठितात्प्रधानात्साधनात्सङ्कल्परूपाधिष्ठातृशक्तिविक्षोभिताद्भोक्तृ भोग्यभोगोपकरणभोगस्थानरूपेण
विभक्तमिदं विश्वमाविर्भवतीति दृष्टान्तानुगुणः विश्वसम्भवप्रकारः प्रदर्शितः ।।
1.1.10
यस्सर्वज्ञस्सर्ववित् यस्य ज्ञानमयं तपः । तस्मादेतद्ब्रह्म नामरूपमन्नं च जायते ।। 10 ।।
B.1.1.10
"	सु. - उक्तं विश्वसम्भवमनुवदंस्तपः शब्दं विवृणोति - साधारणैः असाधारणैश्च प्रकारैः"
यः सर्वं जानाति, यस्य सिसृक्षोः तपः सङ्कल्पात्
नातिरिच्यते, तस्मादक्षराद्यत्सर्वय मूलं प्रधानं ब्रह्मशब्दवाच्यं तज्जायते । ननु ;
अनादेरनन्त- स्यास्य जनिः कथमित्यत्राह - नाम रूपं जायते - नामरूपान्तरविशिष्टतया जायत
इति व्यपदेशः योग्य इति भावः । ननु किं रूपान्तरम् , येन नामान्तरं तत्राह - अन्नं च
जायते - भोग्यपृथिव्याद्या- कारविशिष्टं भवतीति यावत् । चकाराद्भोगोपकरणभोगस्थानाद्यात्मना
परिणतिः सङ्गृह्यते । परे तु - पूर्वमन्त्रेऽपि ब्रह्मशब्दः प्रधानपर एव । यथा बीजमङ्कुरावस्थातः
प्राक्पृथिव्यन्तरेवोच्छूनतां प्राप्नोत्यधिष्ठानमहिम्ना, तथा तपोलक्षणेनाधिष्ठा- नमहिम्नोच्छूनतां
प्राप्नोति इत्युच्यते - तपसा चीयते ब्रह्मेति । एतेन प्रधानस्य महदवस्थातः प्राक्तनमक्षराव्यक्ता-
वस्थाद्वयमुक्तं भवति । ततः प्रधानादुपचयं प्राप्तादन्नं महदादिपृथिव्यन्तं समष्टितत्त्वं
जायते ततश्च यथासम्भवं प्राणादि । ननु चीयतां नाम तपसा संकल्पलक्षणेन प्रधानम् , नैतावता
दृष्टान्त इव दार्ष्टान्तिकेऽधिष्ठानोपादानत्वलाभः, परिणाम्युपादानं हि बीजादि पृथिव्याद्यधिष्ठा-
नमहिम्नोपचीयमानं तदधिष्ठितं सदेव अङ्कुरात्मना परिणमति, न चेह तथेत्याशङ्कामपनुदन्नाह
- तस्मादिति । न केवलं परस्य ब्रह्मणः संकल्पेनोपचितमनन्याधिष्ठितं परिणमति, येन निमित्तत्वमात्राशङ्का
स्यात् , किन्तु पृथिवीतः बीजमिवौषध्यात्मनोर्णनाभित ऊर्णेव तन्त्वात्मना तस्मात्सर्वज्ञात्
तत्सङ्कल्पेनोपचितं प्रधानं विभक्तनामरूपमन्नाद्यात्मना आविर्भवति । तस्मादित्यपादाने
पञ्चमीति प्राहुः ।।
।। इति प्रथममुण्डके प्रथमखण्डः सुबोधिनी ।।
1.2.1
मन्त्रेषु कर्माणि कवयो यान्यपश्यँस्तानि त्रेतायां  बहुधासन्ततानि ।
तान्याचरथ नियतं सत्यकामाः एष वः पन्थास्सुकृतस्य लोके ।। 1 ।।
B.1.2.1
"	सु. - अथ परा यया तदक्षरमधिगम्यते सा विद्या वेदितव्य - इत्युक्तं प्राक् । केन कस्मात्"
कथं वेदितव्येति जिज्ञासायां, द्वितीयः खण्डः प्रारभ्यते । फले स्पृहयालवो हि जनाः प्रवर्तेरन्
फलसाधनेष्वेव कर्मसु प्रथमम् । न ते विद्यायामस्यामधिकारिणः । यस्तु परीक्ष्य लोकान्
कर्मचितान् प्राप्तनिर्वेदः तेनेयमधिगन्तव्येति बोधयन् निर्वेदाय कर्मसु दोषमाविष्कर्तुम्
आदौ कर्मगतिं निरूपयति - यदा लेलायते इत्यादिना । तर्हि मुमुक्षुणा कर्माण्यशेषाणि स्वरूपतस्त्याज्यान्येवेति
मन्येत कश्चित्  न तथा इत्यादावेव ज्ञापयति - तदेतत्सत्यम् इत्यनेन । क्वचिदनवगतोऽपि
उपदिष्टोऽर्थो नातिक्षतये । विपरीतमवगतो हि अनर्थाय । तद्भाविनोऽपि भ्रमस्य युक्तं
हि प्रथमतो निवारणम् । तत् - यदुपक्रमे परया विद्यया प्राप्यम् इत्युक्तम् , एतत् -
अव्यवहितमन्त्रे सर्वज्ञः सर्वविदिति च यदुक्तम् , सत्यम् - स्वरूपतः स्वभावतश्च सततैकरूपतया
सत्यशब्दवाच्यम् । कवयः - अतीन्द्रियार्थसाक्षात्कारसमर्था महर्षयः, यान्यग्निहोत्रादीनि
कर्माणि, मन्त्रेष्वपश्यन् - मन्त्रैकप्रकाश्यानि साक्षात्कृतवन्तः । त्रेताग्निषु सम्बद्धानि
तानि कर्माणि मुमुक्षवोऽपि यूयं न त्यजत, किन्तु सत्यकामाः - उक्तलक्षणे सत्ये परब्रह्मणि
कामः येषां तथाविधा आचरत । लकारव्यत्ययश्छान्दसः ।
"	ननु यैः कर्मभिः अयमसौ वा लोकस्तैः अनुष्ठितैरवर्जनीयं लोकयोर्गतागतम् , उप्तं हि बीजं"
सजातीयमेवाङ्कुरम् उत्पादयेदेवेत्यत्राह - एष वः पन्थाः सुकृतस्य लोक इति । सुकृतसाध्ये
अस्मिन्नमुष्मिन्वा लोके पन्थाः - प्रापक एष एव -
सत्यशब्दवाच्यः परमात्मैव । अयं भावः - कर्मणां हि न फलजननसामर्थ्य बीजादाविव स्वतः
किमप्यस्ति, इन्द्रादिशरीरद्वारा परमात्मनः सपर्यारूपाण्येवेति स एव तत्तच्छरीरकस्तेन
तेन कर्मणाऽऽराधितस्तत्तत्फलं प्रयच्छति वाञ्छितम् । यदि सकामा यूयं कुरुत, तदापि
वः स एव पन्थास्तत्र कामे, तत् कामनान्तरं त्यक्त्वा तदेककामनया यद्याचर्यते कथं बन्धः,
प्रीतो हि परमात्मा वाञ्छितमेव तु फलं प्रयच्छेदिति । एतच्छब्दस्य परमात्मपरता कथमिति
न शङ्क्यम् , सत्यकामा इति अव्यवहितपदे हि सत्यशब्दः श्रूयते ।
"	यद्वा - किं नः कर्मणा सकामेनाकामेन वा इत्यत्राह - एष वः पन्थाः सुकृतस्य लोक इति"
। यदि यूयं मुमुक्षामात्रेण सर्वथा त्यजत कर्म, इह लोके युष्माभिर्दुष्कृतमेव कृतं स्यात्
। न हि कश्चित् क्षणमपि जातु तिष्ठति अकर्मकृत् (भ.गी. 3-5) शरीरयात्राऽपि च वो न प्रसिध्येदकर्मणाम्
, (भ.गी. 3-8) तथा च यथायथमाचरणेनावर्जनीयो दुराचारप्रसङ्गः, तस्मादिह लोके वः सुकृतस्य
पन्थाः - मार्ग एष एव - सत्यकामतया कर्माचरणमेव न तु त्यागः । यावल्लोकेन सम्बन्धस्तावदपरिहार्यत्वात्कर्मणः
कर्तव्यमेव सत्यकामतया कर्म, लोकातिगत्वे तु न तदपेक्षेति भावः । यदा लेलायत इत्यादेरिव
अस्यापि कर्मगतिनिरूपण- परताश्रयणे न वयं प्रत्यवतिष्ठामहे, सत्यशब्दस्यापेक्षिकताश्रयणं तु सोढव्यम् ।। 1 ।।
1.2.2
यदा लेलायते ह्यर्चिः समिद्धे हव्यवाहने । तदाऽऽज्यभागावन्तरेण1 आहुतीः
प्रतिपादयेच्छ्रद्धया हुतम् ।। 2 ।।
B.1.2.2
"	सु. - अथ कामिनां कर्मगतौ क्लेशबाहुल्यं परिमितफलतां च निरूपयन्नारभते - यदा इत्यादिना"
। हव्यवाहने समिद्धे यदा अर्चिर्लेलायते - प्रचलति । तदा आज्यभागावन्तरेण - आज्यभागयोर्मध्ये
आहुतीः प्रतिपादयेत् । तथा सति श्रद्धया हुतं भवति, अन्यथा तु अहुतसममिति भावः ।।
1.2.3
यस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।
अहुतमवैश्वदेवं अविधिना हुतमासप्तमान्1 तस्य लोकान् हिनस्ति ।। 3 ।।
B.1.2.3
"	सु. - यथाविधि हुतमप्यन्येन नित्येन कर्मणा विरहितं चेत् तदप्यननुष्ठितसममनर्थदं चेत्याह"
- यस्येति । यस्याग्निहोत्रं यथावद्विहितमपि दर्शादिरहितं तत्तस्य लोकानासप्तमान् हिनस्ति
। तत्सन्ततौ यावत्सप्तपुरुषं अनर्थः स्यादिति भावः । एतेन फलकामनया क्रियमाणेषु कर्मस्वल्पेऽपि
स्खालित्येऽनर्थ- बाहुल्यापादकत्वरूपो दोषः सूचितः ।। 3 ।।
1.2.4
काळी कराळी च मनोजवा च सुलोहिता या च सुधूम्रवर्णा ।
स्फुलिङ्गिनी  विश्वरूपी च देवी लेलायमाना इति सप्त जिह्वाः ।। 4 ।।
B.1.2.4
"	सु. - अप्रस्खलितमनुष्ठितानामपि फलं परिमितमेवेति प्रदर्शयन् फलोपलम्भप्रकारमाह - काली"
इत्यादिना ब्रह्मलोक इत्यन्तेन । हव्यवाहस्य सन्ति सप्त जिह्वा विशेषाः कालीत्यादयः,
तेषु दीप्यमानेषु यथाकालम् आहुतीराददायन् - अर्पयन्सन् यो यजमानः कर्माचरति, तमेता आहुतयः
सूर्यस्य रश्मयो भूत्वा, सूर्यरश्मिद्वारेति यावत् , देवानां पतिः चतुर्मुखो देवकोटावद्वितीयो
यत्र अधिवसति, तं देशं सत्यलोकं नयन्ति । नातः परं ते समर्थाः । कथं नयन्ति ? उच्यते
- सूर्यस्य रश्मिभिः संसृष्टाः सुवर्चस आहुतय एह्येहीति प्रियां वाचं व्याहरन्त्यः,
एष पावनः सुकृतफलभूतः चतुर्मुखलोको वः - युष्माकमेव भोगायेति, अर्चयन्त्यः - पूजयन्त्यः,
पूजावचनैः प्रीणयन्त्यः, वहन्ति - प्रापयन्ति ।। 4,5,6 ।।
1.2.5
एतेषु यश्चरते भ्राजमानेषु यथाकालं चाहुतयो ह्याददायन् ।
तं नयन्त्येताः सूर्यस्य रश्मयो यत्र देवानां पतिरेकोऽधिवासः ।। 5 ।।
1.2.6
एह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।
प्रियां वाचमभिवदन्त्योऽर्चयन्त्यः एष वः पुण्यः सुकृतो ब्रह्मलोकः ।। 6 ।।
B.1.2.9
"	सु. - अविद्यायां बहुधा वर्तमानाः - कर्तृत्वभोक्तृत्वाद्यनेकैः प्रकारैरविद्यायामेव"
निवसन्तः, अविद्याऽऽवृता इति यावत् । बालाः - अत्यल्पफलसाधनानुष्ठानमात्रेण वयमेव
चरितार्था इत्यभिमन्यन्ते । किञ्च यत्कर्मिणो न प्रवेदयन्ति रागात् ।  ते हि कर्मशीलाः
स्वर्गाद्यल्पफलेषु रागावेशान्न कर्मणां न वा कर्माराध्यस्य नापि कर्मकर्तुः स्वस्य
यथावस्थितं स्वरूपं प्रकर्षेण जानन्ति । तेन हेतुना क्षीणलोका अत एव आतुराश्च्यवन्ते ।। 9 ।।
1.2.10
इष्टापूर्त मन्यमाना वरिष्ठं नान्यच्छ्रेयो वेदयन्ते प्रमूढाः ।
नाकस्य पृष्ठे ते सुकृतेऽनुभूत्वा इमं लोकं हीनतरं 1वा विशन्ति1 ।। 10 ।।
B.1.2.10
"	सु. - इष्टम् इति श्रौतं लक्ष्यते, पूर्तम् इति च स्मार्तं कर्म लक्ष्यते । परिमितफलसाधनमप्येतदेव"
वरिष्ठम् -  सर्वपुरुषार्थसाधनतया श्रेष्ठं मन्यमानाः प्रमूढाः - प्रकर्षेण मूढाः श्रेयोऽन्यदुत्कृष्टं
नैव जानन्ति । ते तु सुकृते - सुकृतफलीभूते, साध्ये साधनोपचारः । नाकस्य पृष्ठे - स्वर्गस्योर्ध्वभागे
सुखमनु- भूय, क्षीणे पुण्ये, इमं मानुषं ततोऽपि निहीनं वाऽन्यं लोकं विशन्ति ।। 10 ।।
1.2.11
तपः श्रद्धे ये ह्युपवसन्त्यरण्ये शान्ता विद्वांसो भैक्षचर्या चरन्तः ।
सूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ।। 11 ।।
B.1.2.11
"	सु. - एवं कर्मणामल्पास्थिरफलतां निरूप्य ब्रह्मज्ञानस्यानन्तस्थिरफलतां निरूपयति ये"
विद्वांसः - आत्मयाथात्म्यविदः, अत एव शान्ताः - निवृत्तरागाः,
उपरतकरणाः, अरण्ये - विजने प्रदेशे स्थिताः, भैक्षचर्यां चरन्तः - इदं चोपलक्षकम् ,
अयत्नोपनतेन शरीरधारणं कुर्वाणा इति यावत् , तपःश्रद्धे - तपः - आश्रमानुगुणं कर्म,
श्रद्धा - विद्या, तदुभयम् उपवसन्ति - सेवन्ते । न केवलं कर्म न सेवलं विद्याम् , किन्तु
वर्णाश्रमनियतकर्माङ्गेन सह ब्रह्मविद्यां सेवन्त इति यावत् । तपः - ब्रह्म, श्रद्धा
- तद्विषयकत्वरा, तदुभयं सेवन्ते । त्वरापूर्वकं ब्रह्म केवन्त इति भाव इत्यपरे । ते
विरजाः - विरजसः, विधूतपाप्मानः, सूर्यद्वारेण - सूर्यो द्वारं यस्मिन् मार्गे, स चार्चिरादिः,
तेन मार्गेण प्रयान्ति तं देशविशेषम् । यत्र देशेऽव्ययात्माऽमृतः स पुरुषोऽस्ति -
अव्यय आत्मा - स्वरूपं यस्य सोऽव्ययात्मा सततैकरूपः । अमृतः -  भोग्यभूतः, निरतिशयसुखस्वरूप
इति यावत् । सुखस्यैव भोग्यत्वादसङ्कोचन्यायाच्च । स पुरुषः - यः परविद्यागम्यतयोपक्रमे
प्रस्तुतः । अयं च पुरुषशब्दो नार्वाचीनं बोधयेत् . विशेषणद्वयस्वारस्यभङ्गप्रसंगात्
, न हि हिरण्यगर्भो निरतिशयसुखरूपो न वा सततैकरूपः । अव्यवहितमन्त्रे च येनाक्षरं पुरुषं
वेद सत्यम् (मुं.उ.1-2-13) इति पुरुषशब्दः श्रूयते परे ब्रह्मणि ।। 11 ।।
1.2.12
परीक्ष्य लोकान् कर्मचितान् ब्राह्मणो निर्वेदमायात् नास्त्यकृतः कृतेन ।
तद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ।। 12 ।।
1.2.13
तस्मै स विद्वानुपसन्नाय सम्यक् प्रशान्तचित्ताय शमान्विताय ।
येनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ।। 13 ।।
B.1.2.12
"	सु. - तदेवमन्यदेवानन्तस्थिरफलम् , अन्यदेव तु कर्मफलं, तदनयोरन्तरमजानानो यः कर्मफलेष्वेव"
रमते, नासावधिकारी ब्रह्मविद्यायाम् । यस्तु परीक्ष्य लोकान्कर्मचितान्ब्राह्मणो निर्वेदमायात्
, य इत्यध्याहार्यम् , श्रूयते हि उत्तरत्र तच्छब्दः, यो निर्वेदमायात्स गुरुमभिगच्छेत्
इति अन्वयः । तथा च यः स्वर्गकामः स यजेतेत्यादौ कामनासम्बन्धस्येव निर्वेदसम्बन्धस्याधिकारि-
विशेषणत्वलाभः । परिक्ष्य लोकान्कर्मचितान् - आपाततः सुखरूपतया प्रतीयमानानिमानर्थाभासान्
स्वर्गादिलोकान् कर्मसाध्यान् परितः प्रमाणैः विचार्य इदम् ईदृशमिति यथावदवधृत्य, यो
ब्राह्मणः - वेदवित् , निर्वेदमायात् - प्राप्नुयात् । ननु कुतो निर्वेदस्तद्विचारेण
इत्यत्राह - नास्त्यकृतः कृतेन इति । योऽयम् अकृतः - अनन्तस्थिरफलरूपः स कृतेन कर्मणा
नास्त्येव, यस्मात्कर्मसाध्याः सर्वे लोकाः क्षयिष्णव एव, तद्विचारे निर्वेदः स्यादेवेति
भावः । इतिशब्द अध्याहारेण नास्त्यकृतः कृतेनेति निर्वेदम् आयादिति वा योजना । सञ्जातनिर्वेदोऽयम्
अधिकारी तस्य अकृतस्य नित्यसुखरूपस्य ससाधनस्य विज्ञानार्थ गुरुमेवाभिगच्छेत् । एवकारेण
न यतः कुतश्चिदियं विद्या सम्पादनार्हा, किन्तु वक्ष्यमाणलक्षणाद्गुरोरेवेति व्यज्यते
। कीदृशम् ? उच्यते - श्रोत्रियं ब्रह्मनिष्ठम् - श्रोत्रियादप्यब्रह्मनिष्ठात् न सा
विद्याऽधिगन्तव्येति भावः । कथमभिगच्छेदित्यत्राह - समित्पाणिः इति । एतेन शिष्यभावासाधारणाकारो
ज्ञाप्यते । तथा च अनेनैव प्रकारेण उक्तलक्षणाद्गुरोरुक्तेनाधिकारिणोक्ता परा विद्या
सम्पाद्य इत्युक्तं भवति ।। 12 ।।
B.1.2.13
"	सु. - स गुरुः उपसन्नाय - शिष्यभावेन स्वसन्निधिमुपगताय तस्मै - जिज्ञासमानाय - प्रशान्तचित्ताय"
- अवहितमनसे शमान्विताय - अवहितबाह्यकरणाय ब्रह्मविद्यां तत्त्वतो - याथातथ्येन प्रोवाच
- प्रब्रूयात् यया तमक्षरं सत्यं पुरुषं वेद - येनेति लिङ्गव्यत्ययश्छान्दसः । अत्र
प्रशान्तचित्ताय शमान्वितायेत्याभ्यामुपदिष्टस्य यथावद्ग्रहणेऽपेक्षितमवधानं विवक्षितम् ।। 13 ।।
।। इति प्रथममुण्डके द्वितीयखण्ड सुबोधिनी ।।
2.1.1
यथा सुदीप्तात् पावकाद् विस्फुलिङ्गाः सहस्रशः प्रभवन्ते सरूपाः ।
तथाऽक्षरात् विविधाः सोम्य ! भावाः प्रजायन्ते तत्र चैवापियन्ति ।। 1 ।।
B.2.1.1
"	सु. - उक्तमधिकारिविशेषादि । अथाधिकरणे विधिवदुपसन्नाय ब्रह्मनिष्ठेन गुरुणा यदुपदेष्टव्यं"
यद्विज्ञानादनन्तस्थिरफललाभस्तदेतद्विशदयन् उपदिशति - तदेतत्सत्यम् इत्यादिना खण्डान्तरेण
। तत्सत्यमेतत् - यत्प्रस्तुतं वेद सत्यम्  इति, तत्सत्यम् , एतत् - वक्ष्यमाणस्वरूपम्
। सत्यशब्दवाच्यं परं ब्रह्म इदानीं निरूप्यत इति यावत् । यथा प्रदीप्ताप्तावकाद्विस्फुलिङ्गाःस्तेजस्त्वेन
तत्सरूपाः सहस्रशः - आविर्भवन्ति, एवमेवाक्षराद्विविधा वियदादयो देवादयश्च भावाः प्रभवन्ति,
लीयन्ते च तत्रैवाक्षरे । ननु सरूपाः - स्युरक्षरस्येमे भावाः, का नः क्षतिः, न च भेदभङ्गः
। विशिष्टं ह्यक्षरं स्वविशेषणीभूतचिदचिद्द्वारा विविधं विभज्यते । एकमप्येतद्विशेषणद्वारा
भावा इति बहुवचनान्तनिर्देशमर्हति । अस्यैव तैस्तैः प्रकारैः भावशब्दवाच्यता च मुख्या
। न चैतावता विशेष्यविशेषणयोर्मिथो विशेषणानां चाभेदः । सूक्ष्मचिदचिद्विशिष्टमक्षरं
स्थूलचिदचिद्विशिष्टाक्षरात्मना स्वयमेव परिणमति इति अन्यत्र विस्तरश उपपादितम् । दृष्टान्तोऽपि विशिष्टस्यैव ।
इयान्विशेषः । दृष्टान्ते विशेष्यः सावयवः, दार्ष्टान्तिके तु निरवयव इति ।। 1 ।।
2.1.2
दिव्यो ह्यमूर्तः पुरुषः स बाह्याभ्यन्तरो ह्यजः ।
अप्राणो ह्यमनाः शुभ्रो ह्यक्षरात् परतः परः ।। 2 ।।
B.2.1.2
"	सु. - इममाशयमनवगच्छतो मन्दस्यानेन दृष्टान्तेनापाततः प्रतीयमानमर्थान्तरं निरस्यन्"
आह - दिव्यो ह्यमूर्त इति । यदीमे भावा विस्फुलिंगा इव पावकादक्षरात्सरूपाः सहस्रशः
प्रादुर्भूतास्तर्हि वियदादिभ्यो न भेदोऽक्षरस्य विस्फुलिङ्गादिव पावकस्य इति न भ्रमितव्यम्
, स ह्यक्षरात्परतः परः - यद्वियदादेर्विकारस्यास्य सर्वस्य मूलमक्षरं प्रधानं ततः परः,
यच्च ततः परं जीवतत्त्वं ततोऽपि परः - भिन्नः । तत्र प्रधानादन्यत्वे लिङ्गं दिव्यो
ह्यमूर्त इत्यादि । स हि दिव्यः - द्योतनगुणवान् । यदयं ज्ञानात्मा स्वयं विद्योतते
तत एव अयं जडात्प्रधानादन्यः । अमूर्तश्च - प्रधानं तु भवति पृथिव्यादिरूपेण मूर्तम्
, अयं तु न जातु तथा, अपरिच्छिन्नस्वरूपो ह्ययम् । पुरुषश्च - प्रधानं हि वपुरात्मना
परिणतं पूरिष्यते, अयं तु पुरि तस्यामन्तरात्मतया शेते । बाह्याभ्यन्तरश्च - बहिरन्तश्च
सर्वं व्याप्य वर्तमानः, प्रधानं तु अस्मात्परिमितं व्याप्तमेतेन । अजश्च - प्रधानं
तु महदाद्यात्मना स्वरूपतो जनितम् । जीवतत्त्वात्परत्वे लिङ्गमुच्यते - अप्राण - इत्यादि
। जीवो ह्यनादिकर्मणा गुणमयेनावृतो रजसा धूसरः, अयं तु न तथा, शुभ्रः सर्वदा - अत एव
प्राणेन मनसा च रहितः, स हि ताभ्यामितस्तत आकृष्यते ।।
2.1.3
एतस्माज्जायते प्राणो मनः सर्वेन्द्रियाणि च ।
खं वायुर्ज्योतिरापः पृथिवी विश्वस्य धारिणी ।। 3 ।।
B.2.1.3
"	सु. - के ते भावा ये निगदिताः भावाः प्रजायन्ते तत्र चैवापि यन्ति इति, तान् विविच्याऽऽह"
- एतस्मात् इति । श्रूयते च प्रथममुण्डकेऽपि तथाऽक्षरात्सम्भवतीह विश्वम् इति संग्रहेणाभिहितस्यार्थस्यानुपदं
विविच्यानुवर्णनं ततोऽन्नम् अभिजायते अन्नात् प्राणः मनः सत्यम् इत्यादिना । यानि भोक्तुरुपकरणभूतानि
प्राणादीनि, यानि च भोग्यानि वाय्वादीनि, तान्येतस्मादक्षरात्परतः पराज्जायन्ते । पृथिव्या
अनेकभूताश्रयत्वात् विश्वस्य धारिणी इति विशेषणम् ।। 3 ।।
2.1.4
अग्निर्मूर्धा चक्षुषी चन्द्रसूर्यौदिशः श्रोत्रे वाग्विवृताश्च वेदाः ।
वायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ।। 4 ।।
B.2.1.4
"	सु. - यतः विविधाः भावाः प्राणादयस्तं विशिनष्टि - एष हि सर्वभूतान्तरात्मा - भूतानां"
सर्वेषाम् एषामन्तरात्मैषः । अयं च शरीरशरीरिभावः शाखान्तरप्रसिद्धः । एतेनार्णवतरङ्गयोरिव
बिम्बप्रतिबिम्बयोरिव वा स्वरूपेऽनतिरेको जगद्ब्रह्मणोर्नेति  व्यज्यते । सर्वशरीरिणोऽस्य
पुरुषविधतां निरूपयत्यनुस्मृतये - अग्निर्मूर्धा इत्यादिना । अस्येति सर्वत्रानुषज्यते
। अग्निः - द्युलोकः, असौ वा लोकोऽग्निः (बृ.उ.8-2-9)  इति श्रुतेः । वाग्विवृताः -
वाग्विस्ताराः । हृदयं विश्वमस्य - विश्वमस्य संकल्पविलसितम् इति विश्वं मनस्त्वेन रूप्यते,
साध्ये साधनोपचारात् । पद्भ्यां पृथिवी - एष इति सम्बध्यते प्रकृत्यादिभ्य  उपसंख्यानम्
(वा.1466) इति तृतीया, पादावस्य पृथिवी इति यावत् ।। 4 ।।
2.1.5
तस्मादग्निः समिधो यस्य सूर्यः सोमात्  पर्जन्य ओषधयः पृथिव्याम् ।
पुमान् रेतः सिञ्चति योषितायां बह्वीः प्रजाः पुरुषात् संप्रसूताः ।। 5 ।।
B.2.1.5
"	सु. - याः प्रजाः प्रजायन्ते योषिल्लक्षणपञ्चमाग्नौ ता अप्येतस्मादेव सर्वभूतान्तरात्मनः"
प्रजायन्त इत्याह - तस्मादग्निः इति । तस्मात् - सर्वभूतान्तरात्मनः पुरुषात्परस्मादेव
बह्व्यः प्रजास्ता अपि सम्प्रसूताः, या एवं क्रमेण भवन्ति । कः क्रमः उच्यते । यस्य
सूर्यः समित् समिन्धे हि सूर्यः, स द्यौः प्रथमोऽग्निः, पर्जन्यो द्वितीयः, पृथिवी
तृतीयः, पुमांश्चतुर्थः, योषित्पञ्चमः, तत्र प्रथमाग्नौ सोमभावं प्राप्तं भूतसूक्ष्मं
सोम उच्यते, वृष्ट्यभिमानिनं पर्जन्यं द्वितीयमग्निं प्राप्तात्तस्मात् पर्जन्यो वर्षः
प्रभवति, ततो वर्षात्मतामापन्नात्तृतीयेऽग्नौ पृथिव्याम् ओषधयो भवन्ति, ओषधिभावमापन्नात्ततः
पुरुषाख्ये चतुर्थेऽग्नौ रेतो भवति, पुमान् रेतोभावमापन्नं तद्योषिति सिञ्चति,  ततो
योषिल्लक्षणे पञ्चमाग्नौ प्रजा इति ।। 5 ।।
2.1.6
तस्मादृचस्साम यजूंषि दीक्षा यज्ञाश्च सर्वे क्रतवो दक्षिणाश्च ।
संवत्सरश्च यजमानश्च लोकाः सोमो यत्र पवते यत्र सूर्यः ।। 6 ।।
B.2.1.6
"	सु. - वेदानां वैदिकानां कर्मणां तत्फलानां च तत एवोद्भव इत्याह - तस्मादृच इति । दीक्षाः"
- यजमानगता नियमविशेषाः । यज्ञाः - अग्निहोत्रादयः । क्रतवः - सयूपाः । पवते - पुनाति ।। 6 ।।
2.1.7
तस्माच्च देवा बहुधा सम्प्रसूताः साध्या मनुष्याः पशवो वयांसि ।
प्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ।। 7 ।।
B.2.1.7
"	सु. - कर्मसु यान्यङ्गानि तेषामपि तत एव सम्भव इत्याह - तस्माच्च देवाः इति । वाय्वादिभेदेन"
बहुधा देवाः सम्प्रसूताः, यानुद्दिश्य कर्माणि विधीयन्ते । तथा साध्याश्च । ये च कर्मस्वधिकारिणो
मनुष्याः । ये च पशवः पक्षिणः कर्मसु विनियुज्यमानाः । प्राणापानौ - यच्च जीवनं कर्मस्वधिकृतये
भवति । व्रीहियवौ हविरर्थौ । यच्च तपः । या च श्रद्धा, यया कर्मणां सिद्धिः । सत्यम्
- यदग्निहोत्रादौ अङ्गभूतम् । यच्च ब्रह्मचर्यम् । यच्च विधिर्योजकः । सर्वमिदं
तस्मादेव ।। 7 ।।
2.1.8
सप्त प्राणाः प्रभवन्ति तस्मात् सप्तार्चिषः समिधः सप्त 2होमाः ।
सप्त इमे लोका येषु चरन्ति प्राणा गुहाशया निहिताः सप्त सप्त ।। 8 ।।
B.2.1.8
"	सु. - इन्द्रियाणि तद्विषयास्तद्व्यापारास्तदाश्रयाः सर्वमिदं तस्मा- देवाक्षरात्प्रभवन्ति"
इत्याह - सप्त इति । चक्षुषी श्रोत्रे घ्राणे नासिका चेति शीर्षण्याः सप्तप्राणाः -
सप्तेन्द्रियाणि, त एव सप्तार्चिषः - अग्नयः, एते तस्मादक्षरात्प्रभवन्ति । समिधः -
विषयाः । रूपादिभिर्विषयैर्हि प्राणाग्निः समिन्धे । ते च तस्मात्प्रभवन्ति । विषयेन्द्रियसम्प्रयोगरूपा
ये होमाः सप्त ते च तस्मात्प्रभवन्ति । शरीराख्यगुहामधिशयानाः त एते प्राणाः प्रतिपुरुषं
सप्त निहिता येषु लोकेषु चरन्ति, ते सप्त लोका गोलकरूपास्तस्मादेव प्रभवन्ति ।। 8 ।।
2.1.9
अतः समुद्रा गिरयश्च सर्वेऽस्मात् स्यन्दन्ते सिन्धवः सर्वरूपाः ।
अतश्च सर्वा ओषधयो रसश्च येनैष भूतैः तिष्ठते ह्यन्तरात्मा ।। 9 ।।
B.2.1.9
"	सु. - सर्वे समुद्रा गिरयश्च अस्मादेवाक्षरात् प्रभवन्ति । गङ्गाद्या बह्व्यो नद्योऽप्यस्मादेव"
प्रभवन्ति । अस्मादेव सर्वा ओषधयः । अस्मादेव च सर्वो रसः । ननु ते ते रसादयः स्वस्वोपादानेभ्य
ओषधिप्रभृतिभ्यः प्रादुर्भवन्ति तत्कथमुच्यत अत इति तत्राह - येनैष भूतैस्तिष्ठते ह्यन्तरात्मा
- शरीरतयाऽपृथक्सिद्ध- प्रकारभूतैः भूतैर्विशिष्टस्तिष्ठति । स्वेतरसमस्तवस्तुप्रकारोऽयमेवेति
ततस्ततो जायमाने तत्र तत्र तत्तदात्मा तत्तत्प्रकारोऽयमेव हेतुरिति भावः ।। 9 ।।
2.1.10
पुरुष एवेदं विश्वं कर्म तपो ब्रह्म परामृतम् ।
एतद्यो वेद निहितं गुहायां सोऽविद्याग्रन्थिं विकिरतीह सोम्य ।। 10 ।।
B.2.1.10
"	सु. - पुरुष एवेदं विश्वम् - दृश्यमानमिदमखिलं परः पुरुष एव । स हि सर्वस्यास्यान्तरात्मा"
। न ह्यतदात्मकं किमप्यस्ति । रूपभेदेऽपि स एव तैस्तै रूपैस्तिष्ठति इति युक्तमुक्तं
पुरुष एवेदं विश्वम् इति । तदिदमजानताम् अहमयमस्म्ययं चान्योऽस्तीति मुह्यतामन्यदेव
कर्मान्यदेव ज्ञानम् , न हि तैरर्थकामपरैरव्यवसायिभिः फलवादरतैः क्रियमाणे कर्मणि लेशतोऽपि
ज्ञानस्यान्वयः । जानतां तु कर्मैव तपः - ज्ञानम् । ब्रह्मार्पणं ब्रह्म हविर्ब्रह्माग्नौ
ब्रह्मणा हुतम् (भ.गी.4-24) इति भावनाय हि ते कर्म कुर्वन्ति । तत् कर्म ज्ञाने परिसमाप्यते
। एवमजानतां भोग्यमन्यान्यदत्यल्पम् । जानतां तु ब्रह्मैव परामृतम् - सर्वतः परमुत्कृष्टं
भोग्यम् । यद्वा - कर्मेति साधनं लक्ष्यते । साधनं तप एव ज्ञानमेव नान्यत् । अन्यत्तु
फलाभाससाधनत्वात्साधनाभास एव । ब्रह्मैव हि परममृतम् - उत्तमं फलम् । अनेन तत्त्वोपायपुरुषार्थत्रयं
शोधितं भवति । हे सौम्य !  यो वेद इममर्थं गुहायां निहितम् - अतिरहस्यम् । सर्वस्य हृदयगुहायामन्तरात्मतया
सन्निहितमिमं परं पुरुषमक्षरं ये वेदेति वा । स उपासक इहैव अविद्याग्रन्थिम् - अविद्यामतिदृढामपि
विकिरति -  विनाशयति, कर्मबीजं दग्धं भवतीति यावत् ।।
।। इति द्वितीयमुण्डके प्रथमखण्डसुबोधिनी ।।
2.2.1
आविः संनिहितं गुहाचरं नाम महत् पदम् अत्रैतत् समर्पितम् । एजत्
प्राणन्निमिषच्च यत् एतज्जानथ सदसद्वरेण्यं परं विज्ञानात् यद् वरिष्ठं प्रजानाम् ।। 1 ।।
B.2.2.1
"	सु. - अधिगतयेऽक्षरस्योपायं निरूपयितुम् उत्तरः खण्डः प्रवर्तते - आविः इति । आविः"
- इति अव्ययम् , प्रकाशमयम् स्वयंप्रकाशैकरस- स्वरूपमिति यावत् । सन्निहितम् - सर्वस्य,
न कस्यचिद्विप्रकृष्टम् , सर्वत्रैव सम्बन्धमिति यावत् । विशेषतो गुहाचरम् - हृदयगुहायामन्तरात्मतया
सन्निहितम् । नेदमन्वेष्टव्यमन्यत्र, स्वस्यैव हृदयपथे सन्निहितमिति व्यज्यते । एजत्
प्राणत् निमिषत् यच्चान्यत् , चकारोऽनुक्तसमुच्चये, सर्वमेतदत्राक्षरे परस्मिन्समर्पितम्
। अत एवेदं महत्पदम् - महानाश्रयः । आत्मतयाऽस्य सर्वस्य धारकमिति यावत् । क्रियाविशेषग्रहणादिदं
व्यज्यते । सदसत् - यत्कार्यं यत्कारणम् उभयात्मकमेतत् । सूक्ष्मचिदचिद्विशिष्टत्वेन
स्थूलचिदचिद्विशिष्टत्वेनोभयात्मकताऽस्य । वरेण्यम् - प्रार्थनीयं सर्वैः । तदिदं जानथ
श्रेयसे । गुहाचरम् - इत्येतावता न भ्रमितव्यं जीव एवायम् इति । इदं तु परं
विज्ञानात् - विज्ञानघनाज्जीवात् । यद्वरिष्ठं प्रजानाम् । इयं च षष्ठी शेषे । जीवघनस्य
हि अवर्जनीयो जन्मसम्बन्धः । अकर्मवश्य- स्याक्षरस्य प्रजातः वरिष्ठत्वं सुस्पष्टम्
। तस्मादेतदक्षरं विज्ञानघनात्परमेव ।। 1 ।।
2.2.2
यदर्चिमत् यदणुभ्योऽणु यस्मिन् लोका - निहिता लोकिनश्च ।
तदेतदक्षरं ब्रह्म स प्राणस्तदु वाङ्मनः ।
तदेतत् सत्यं तदमृतं तद् वेद्धव्यं सोम्य विद्धि ।। 2 ।।
B.2.2.2
"	सु. - यद्विहितं निःश्रेयसाय सामान्यतो जानथेति तच्च ज्ञानं ध्यानरूपमिति विशेषयन्नाह"
- यदर्चिमत् इत्यादिना । अर्चिः शब्देन प्रकाशो लक्ष्यते, नित्ययोगे मतुम् , प्रकाशैकरसस्वरूपम्
इति यावत् । समुचितोऽयमर्थः । श्रुतं ह्याविरित्यव्यवहितम् । अनूद्यते च प्रायः पूर्वः
परेण । यदणुभ्योऽणु - सर्वतः सूक्ष्मम् । तन्महतोऽस्य कथं गुहाचरत्वमित्याशङ्काऽपास्ता
। एजत्प्राणन्निमिष- देवास्मिन्समर्पितमिति न मन्तव्यम् , ये च लोकाः - भूरादयः, ये
च लोकिनः - एजदादयः सर्वे यस्मिन्निहिताः । सर्वस्य धारकमिति यावत् । तदेतदक्षरं ब्रह्म
- ईदृशमहिमशाल्यक्षरं ब्रह्म । स प्राणस्तदु वाङ्मनः - यानि लोकिनां मनुष्यादीनामुपकरणभूतानि
प्राणादीनि तान्यपि तदात्मकत्वेन तदेकधार्यत्त्वात्तदेव । तदेतत्सत्यम् - सततैकरूपम्
। तदमृतम् । आनन्दमयं हि तत् । तद्वेद्धव्यं विद्धि - लक्ष्यमिव शरेण अवहितेन मनसा वेद्धव्यं
- जानीहि । एतेन न ज्ञानमात्रं साधनम् , श्रवणमात्रेण तदलाभात् , किं तु निध्यानमिति
व्यज्यते । श्रावयिष्यति च कण्ठरवेण शेषवाक्यतः ।। 2 ।।
2.2.3
धनुर्गृहीत्वौपनिषदं महास्त्रं ह्युपासानिशितं 1सन्दधीत1 ।
आयम्य तद्भावगतेन चेतसा लक्ष्यं तदेवाक्षरं सोम्य विद्धि ।। 3 ।।
B.2.2.3
"	सु. - कथं केन वेद्धव्यमित्यत्राह - धनुः इति । धनुर्गृहीत्वौपनिषदम् - नेह लौकिकस्य"
धनुषः कार्यम् , उपनिषत्प्रसिद्धं धनुर्ग्राह्यम् । किं तत् ? अनुपदं वक्ष्यति - प्रणव
इति । तच्च महास्त्रम् - अस्यते क्षिप्यतेऽनेनेत्यस्त्रम् । धनुषा हि क्षिप्यते शरः
। प्रणवाख्यं धनुस्तु महास्त्रम् । श्रूयते चास्य महत्ता -
"		एतद्ध्येवाक्षरं ब्रह्म एतद्ध्येवाक्षरं परम् ।"
"		एतद्ध्येवाक्षरं ज्ञात्वा यो यदिच्छति तस्य तत् ।।"
"		एतदालम्बनं श्रेष्ठमेतदालम्बनं परम् ।"
"		एतदालम्बनं ज्ञात्वा ब्रह्मलोके महीयते ।। (कठ.उ. 2-16,17)"
इति शरं ह्युपासानिशितं सन्दधीत - उपासया प्रकृतिविलक्षणात्मस्वरूपविषयेण निरन्तरचिन्तनेन,
निशितम् - तीक्ष्णीकृतं शरमुक्ते धनुषि सन्दधीत । शरश्च बुद्धिः । सा चेत्प्रकृतिविलक्षणात्मस्वरूपचिन्तनविधुरा
नालमक्षरं लक्ष्य- मुपस्प्रष्टुमपि । तदुक्तमुपासानिशितं शरमिति । आयम्य - संहितशरं
तद्धनुराकृष्य । हस्तेन धनुष इव नेहाकर्षणम् , किन्तु तद्भावगतेन चेतसा तस्य धनुःस्थानीयस्य प्रणवस्य यो भावः
आशयः, जीवपरमात्मनोः शेषशेषिभावावगाही, तद्गतेन चेतसा । तदर्थपरिचिन्तनमेव तदाकर्षणमिति
भावः । यथा धानुष्कः शरं धनुषि सन्धाया आकर्णमाकृष्य धनुरेकाग्रया दृष्ट्या लक्ष्यं
लक्षयति वेद्धुम् , एवमाकृष्य प्रकृतं धनुः लक्ष्यं तदेवाक्षरं सौम्य !  विद्धि इत्याह
- विद्धि - लक्षय इत्यर्थः । तद्भावगतेन चेतसा इत्यस्य मध्यमणिन्यायेन विद्धि इत्यनेनापि
सम्बन्धः । तस्मिन्नक्षरे भावः - भावना तद्गतेन - तदेकाग्रेण मनसेति यावत् । निरीक्ष्य
लक्ष्यम् अप्रमत्तेन वेद्धव्यमित्युत्तरेण वाक्यार्थः परिसमाप्यते । तद्भावगतेन चेतसा
धनुरायम्य लक्ष्यं तदेवाक्षरं वेद्धव्यं हे सौम्यैवं विद्धि इत्यनेनैव वा वाक्यार्थः
परिसमाप्यते । वेद्धव्यमिति च अनुषङ्गः ।। 3 ।।
2.2.4
प्रणवो धनुः शरो ह्यात्मा ब्रह्म तल्लक्ष्यमुच्यते ।
अप्रमत्तेन वेद्धव्यं शरवत् तन्मयो भवेत् ।। 4 ।।
B.2.2.4
"	सु. - किं धनुः कः शर इत्यत्राह - प्रणव इति । प्रणवो धनुः शरोह्यात्मा - प्रणवेन ह्यालम्बनेन"
ब्रह्म लक्ष्यमभिविशति बुद्धिः अप्रतिहता धनुषेव शरः । आत्मशब्देन इह बुद्धिरुच्यते
। ब्रह्म तल्लक्ष्यमुच्यते तत् - यदुपवर्णितमाविरित्यादिना तत् । अप्रमत्तेन वेद्धव्यम्
- प्रमादश्चेह बाह्मवासना । शरवत्तन्मयो भवेत् - शरेणेवन बुद्ध्या तन्मय्या भाव्यमित्यर्थः
। मयडत्र प्राचुर्ये । शरः शूरेण प्रास्तो विदार्य लक्ष्यमन्तर्निलीनः परितो लक्ष्यसम्बद्धस्तदनालीढ-
स्वांशरहितया तत्प्रचुरता भाव्यमिति भावः । एतेन ध्यानकाष्ठोक्ता । यद्वा - शरो ह्यात्मा
इत्यत्र आत्मशब्देन जीव उच्यते, तस्योपासानिशितता च प्रकृति- विविक्तज्ञानैकाकारस्वरूपनिरन्तरचिन्तनाभ्यासबलेन
सर्वदा स्वस्मै प्रकाशमान- विविक्तस्वरूपता, ईदृशमात्मशरं प्रणवे धनुषि सन्धाय वेद्धव्यं
ब्रह्म लक्ष्यम् । शरवत्तन्मयो भवेत् - यथा प्रक्षिप्तःतीक्ष्णः शरः प्रविश्य लक्ष्यमन्तर्निलीनस्ततः
अविभक्तस्तत्प्राचुर्यात् पृथग्व्यवहारशून्यो भवति, तथा तद्भावगतेन चेतसा ब्रह्म लक्ष्यमालक्ष्य
तत्र योजितः अयमात्मा अस्तात्मव्यवहारः भवेत् । स्वातन्त्र्यज्ञानमूलककेवलाहंग्रहविधुरो
ब्रह्मात्मकस्वात्मदृष्ट्या अहं ब्रह्मास्मि इत्येवात्मस्वरूपं ब्रह्मसमाधिस्थः पश्येदिति
भावः । ब्रह्म समाधिस्थेन स्वात्मस्फूर्तिमता अपि न भाव्यमिति वा ।। 4 ।।
2.2.5
यस्मिन् द्यौः पृथिवी चान्तरिक्षमोतं मनः सह प्राणैश्च सर्वैः ।
तमेवैकं जानथ आत्मानमन्या वाचो विमुञ्चथ अमृतस्यैष सेतुः ।। 5 ।।
B.2.2.5
"	सु. - निरूपणमुखेन विवक्षितं ध्यानं कण्ठखेण विधास्यन्नाह - यस्मिन् इत्यादिना । तत्र"
प्रथमं जानथ इति निर्देशः, अनन्तरं तस्यैव विशेषतो निर्देशः ध्यायथ इति । यस्मिन्नक्षरे
पृथिवी अन्तरिक्षं च ओतम् - सम्बद्धम् । चकारात्तत्रत्यानां सङ्ग्रहः । सर्वैः प्राणैः
चक्षुरादिभिः सह मनः च यस्मिन्नोतम् । तमेवैकमात्मानं जानथ - सन्ति जीवात्मानः प्रतिशरीरं
भिन्नभिन्नाः, यस्तेभ्योऽन्यः सर्वस्यास्यैक आत्मा - अभिन्न आत्मा, तं - परमात्मानं
द्युलोकादीनामाधारभूतं
जानथ । अन्या वाचः - इतोऽन्यस्य अवगमकं सर्वं वादमात्रम् , न तद्विज्ञानायालम् , तत्तां
विमुञ्चथ । कस्मादुच्यते अन्या वाच एवेति, अमृतस्यैष सेतुः - एष एव हि संसारसागरसन्तरणोपायभूतो नान्यः ।। 5 ।।
2.2.6
अरा इव रथनाभौ संहता यत्र नाड्यः स एषोऽन्तश्चरते बहुधा जायमानः ।
ओमित्येवं ध्यायथात्मानम् , स्वस्ति वः, पाराय तमसः परस्तात् ।। 6 ।।
B.2.2.6
"	सु. - प्रथममन्त्रे गुहाचरम् इत्यनेनाभिप्रेतमर्थं विशदयति - अरा इव इति । यत्र नाड्यो"
रथनाभावरा इव सम्बद्धास्तत्रान्तः हृदये स एष चरते - वर्तते । कथमयमकर्मवश्यः प्राणिनां
हृदये वर्तते ? बहुधा जायमानः - अयं हि सर्वज्ञः
सर्वशक्तः अपारमहिमा व्यूहादिरूपेण स्वेच्छया जायमानः, तदयमन्तर्यामिस्वरूपेण सर्वेषां
हृदि सन्निहितः । यद्वा - स एष सर्वान्तरात्मैकोऽपि प्रतिहृदयं विग्रह- विशिष्टवेषेणाविर्भवन्
बहुरूपो भवति इत्यभिप्रायेण बहुधा जायमान (तै.आर.3-13-3) इत्युक्तिः । ओमित्येवं ध्यायथात्मानम्
- एवंभूतं परमात्मानं प्रणवेनावलम्बनेन ध्यायथ । कस्मै फलाय ? तमसः परस्तात्पाराय -
संसारस्य यत्परं तीरं तस्मै । एवमुपदिश्य स्वोपदिष्टार्थे श्रद्धधानान् शिष्यान् प्रत्याशिषं
प्रयुङ्क्ते - स्वस्ति व इति ।। 6 ।।
2.2.7
यः सर्वज्ञस्सर्ववित् यस्यैष महिमा भुवि ।
दिव्ये ब्रह्मपुरे ह्येष व्योम्न्यात्मा प्रतिष्ठितः ।। 7 ।।
B.2.2.7
"	सु. - अन्तश्चरत इति शरीरान्तःस्थित्युक्तेः स्यात्कस्यचिज्जीव एवायमिति भ्रमस्तमपाकरोति"
- यः सर्वज्ञ इति । भ्रमस्य चेदल्पोऽप्यवसरः सहि सपदि निराकर्तव्यः, अत एव गुहाचरम्
इति निर्देशेन सम्भाव्यमानो जीवभ्रमः परं विज्ञानात् इत्यपाकृतः प्रथममन्त्रे । अन्तश्चरति
नामैषः, प्रतिष्ठितः तु दिव्ये व्योम्नि ब्रह्मपुरे हि - अप्राकृताकाशे ब्रह्माख्ये
पुरे - स्थानविशेषे प्रकर्षेण दिव्यमूर्त्या स्थितः । एष महिमा भुवि सर्वो यस्यास्यैव
- यः प्रतपति तपनः, यः पवते पवनः,  ये चान्ये विविधा भावाः सर्वमेतद्यस्य ऐश्वर्यैकदेशः
B.2.2.9
"	सु. - पश्यतां हृदयकमले परमात्मानं कर्मबीजं प्रणश्यति इत्याह - विद्यते इति । हृदयस्य"
ग्रन्थिः - वासनामयः । छिद्यन्ते सर्वसंशयाः - संशया इत्युपलक्षकम् , सर्वेऽप्यन्यथाज्ञानविपरीतज्ञानसंशयाः
प्रणश्यन्ति । यान्यस्य सर्वस्य मूलभूतानि कर्माणि, क्षीयन्ते नाम तानि । कदा ? परे
अवरे यस्मात् , तस्मिन् अक्षरे - परमात्मनि दृष्टे - निध्यानतः साक्षात्कृते । साक्षात्कारश्च
निध्यानात् नार्थान्तरम् , किन्तु निध्यानमेव चिरकालाभ्यासपाटवेन साक्षात्काररूपं भवन्ति
। प्रारब्धादन्येषामेव कर्मणां क्षयो बोध्यः, प्रारब्धस्य भोगादेव क्षयात् ।। 9 ।।
2.2.10
हिरण्मये परे (पुरे) कोशे विरजं ब्रह्म निष्कलम् ।
तच्छुभ्रं ज्योतिषां ज्योतिस्तद्यदात्मविदो विदुः ।। 10 ।।
B.2.2.10
"	सु. - दिव्ये ब्रह्मपुरे ह्येष इत्युक्तमर्थं पुनरप्याह प्रतिपत्तिदार्ढ्याय - हिरण्मय"
इति हिरण्मये - प्रकाशमान इति यावत् । परे कोशे - प्रकृष्टे धनागारे, धनं च ज्ञानिनां
ब्रह्मैव, तत् तदीयस्थानविशेष इहाभिप्रेतः । वर्तमानमिति शेषः । विरजम् - रजःशब्देन
गुणत्रयं लक्ष्यते, गुणत्रयासंसृष्टमिति यावत् । निष्कलम् - निरंशम् , उपचयापचयशून्यमिति
यावत् । तच्च शुभ्रम् - स्वच्छम् , निर्दोषमिति यावत् । ज्योतिषाम् - प्रकाशकानामपि
ज्योतिः - प्रकाशकम् । तच्चैतन्न सर्वे प्राकृता जानन्ति, किन्तु तद्यदात्मविद एव विदुः
- आत्मसाक्षात्कारकुशला महर्षय एव जानीयुः । यद्वा - अन्तर्यामिणो विज्ञाने प्रत्यगात्मविज्ञानस्याङ्गत्वमाह
- हिरण्मय इति ! कोशे - कुड्मले, हृदयकमले इति यावत् । विज्ञानप्रभाप्रसरणावच्छेदकदेशत्वेन
सुवर्णकमलवद्दीप्यमानतया हिरण्मयश्चायं कोशः । अत एव कोशान्तरतः परश्च । तस्मिन्नेतस्मिन्कोशे
यत् ब्रह्म वर्तते तदात्मविदो विदुः इति सम्बन्धः । कोशे वर्तमानमपि न तदीयेन रजसा धूसरमित्याह
- विरजमिति । गुणत्रयसंस्पर्शरहितम् इति यावत् । निष्कलम् - इत्यादि यथा व्याख्यातम्
। तदन्तर्यामिस्वरूपं प्रकृतिविविक्तात्म- स्वरूपविद एव जानीयुः नान्य इति भावः ।। 10 ।।
2.2.11
न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्निः ।
तमेव भान्तमनुभाति सर्वं तस्य भासा सर्वमिदं विभाति ।। 11 ।।
B.2.2.11
"	सु. - ज्योतिषां ज्योतिष्ट्वमुपपादयति - न तत्र इति । तत्र - परे ब्रह्मणि सूर्यो न"
भाति - न प्रकाशते, सूर्यस्तस्य न प्रकाशको भवति इति यावत् । न
चन्द्रतारकं नेमा विद्युतो भान्ति - ये च चन्द्रादयो दिव्यास्तेऽपि न प्रकाशकाः । कुतोऽयमग्निः
- अत्यन्तसन्निकृष्टात्यल्पदेशप्रकाशको भौमोऽयमग्निस्तु कुतः । ननु प्रकाशकतया लोके
प्रसिद्धस्य सूर्यादेः तत्प्रकाशकता कुतो न इत्यत्राह - तमेव भान्तमनुभाति सर्वम् स
हि भाति सर्वतोदीप्तिमान्निरन्तरम् , तमनु सर्वमिदं सूर्यादि भाति । ननु कथमुच्यते तमेव
भान्तमनुभाति इति ? तत्राह - तस्य भासा सर्वमिदं विभाति इति । तस्यैव परमात्मनः प्रकाशलेशेनैषां
प्रकाश इत्यर्थः । परमात्मसङ्कल्पाधीनप्रकाशा इति यावत् ।। 10 ।।
2.2.12
ब्रह्मैवेदममृतं पुरस्ताद्ब्रह्म पश्चात् ब्रह्म दक्षिणतश्चोत्तरेण ।
अधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ।। 12 ।।
।। इति द्वितीयमुण्डके द्वितीयखण्डः ।।
B.2.2.12
"	सु. - तत्र तत्र प्राणिनां हृदयगुहायां सान्निध्यं गुहाचरम् इत्युपक्रमे श्रावितम्"
। श्रावितं च मध्ये पुनः पुनः दिव्ये ब्रह्मपुरे हिरण्मये परे कोशे इति च । तदिदमन्तरात्मतया
अवस्थानं न केवलं प्राणिमात्रापेक्षया, परं तु यदिदं विश्वं चराचरात्मकं सर्वत्रैव अस्यान्तरात्मतया
अवस्थितेर्विश्वमखिलं तदात्मकमित्यन्तरात्मतां प्रस्तुतामेव उपसंहरति - ब्रह्मैवेति
। इदममृतं ब्रह्मैव पुरस्तादपि पश्चादपि दक्षिणतश्चोत्तरेण अधश्चोत्तरं प्रसृतम् , सर्वदिगवच्छेदेन
वर्तमानमखिलमेतदात्मकमेव इत्यर्थः । अत एव विश्वमिदं चराचरं ब्रह्मैव - ब्रह्मात्मकमेव,
तत्सर्वान्तरात्मतया इदमेव वरिष्ठम् - अत्युत्तमम् ।।
।। इति द्वितीयमुण्डके - द्वितीयखण्ड सुबोधिनी ।।
3.1.1
द्वा सुपर्णा सयुजा सखाया समान वृक्षं परिषस्वजाते ।
तयोरन्यः पिप्पलं स्वाद्वत्ति अनश्नन्नन्योऽभिचाकशीति ।। 1 ।।
[जीवब्रह्मणोः वैलक्षण्यम् ]
B.3.1.1
"	सु. - परविद्यागम्यतया प्रस्तुतस्य भूतयोन्यक्षरपुरुषस्य परस्य ब्रह्मणः हृदयगुहासंबन्धोक्तेः"
आत्मशब्देन निर्देशाच्च संभाव्यमानं जीवब्रह्मणोरभेदभ्रमं विशेषतः प्रतिक्षिपन् उपायमक्षराधिगतौ
निरूपयत्यनेन खण्डेन । यद्यपि निवर्तितोनाम भ्रमः प्राग् यः सर्वज्ञः इति मन्त्रे, उपायश्चोपदिष्टः
प्रणवो धनुः इत्यादिना, अथापि तत्प्रतिक्षेपो नातिस्फुटः प्राक् , इह तु स्फुटीक्रियते
। सत्यादि सहकारिनिरूपणं च उपायनिरूपणे विशेषः । पक्षिणाविव वृक्षम् इदंशरीरमाश्रयतो
जीवपरमात्मानौ इति सादृश्यमवलम्ब्य निरूपयति - द्वासुपर्णेति । द्विवचनेनैव यद्यपि द्वित्वमवगम्यत
तथापि जीवादर्थान्तरत्वं परमात्मनि द्रढयितुं द्वेति निर्देशः । आकारः छान्दसः । सुपर्णौ
- शोभने ह्यनयोः पर्णे, ते च एकस्य ज्ञानकर्मणी, परस्य तु संकल्पशक्ती, तौ हि ताभ्यां
तत्र तत्र पततः । सयुजौ - सहैव यु़ञ्जतः तत्र शरीरे । अविनाभूतत्वात् सखायाविवेति सखायौ
। समानं वृक्षम् - एकं शरीराख्यवृक्षम् । परिषस्वजाते - प्रविष्टाविति यावत् । तयोरन्यः
पिप्पलं स्वाद्वत्ति - तयोरिति निर्धारणे षष्ठी । योऽन्यः परस्मान् स जीवः पिप्पलमत्ति
- पिप्पलमिति फलं लक्ष्यते । फलं च यं वृक्षम् एषप्रविष्टः तस्य । कर्मणः फलमिति यावत्
। स्वाद्विति क्रियाविशेषणम् । स्वादुताचेह बौद्धा । प्रीतिपूर्वकमत्तीति यावत् । अन्यस्तु
परमात्मा तदनश्नन् प्रकाशते केवलम् । अन्य इति उभयत्र निर्देशात् अनयोर्भेदो दृढीक्रियते ।। 1 ।।
3.1.2
समाने वृक्षे पुरुषो निमग्नोऽनीशया शोचति मुह्यमानः ।
जुष्टं यदा पश्यत्यन्यमीशमस्य महिमानमिति वीतशोकः ।। 2 ।।
B.3.1.2
"	सु. - समाने वृक्षे पुरुषो निमग्नः - एवमेकस्मिन् वृक्षे द्वौ स्तः, तत्रैकः पुरुषः"
योऽसौ भोक्ता कर्मणः फलस्य, स तस्मिन्नेव वृक्षे निमग्रः - गाढं सक्तः । अन्यः - तु
ईशः तत्र वर्तमानोऽपि पुष्करपलाश इव सलिलमश्लेषः । अयं तु अनीशया - असामर्थ्येन निमग्नः
। अत एव मुह्यमानः - देवोऽहं मनुष्योऽहमिति स्वस्वरूपमोहं प्राप्तः, शोचति - ममायमर्थो
नष्टो, ममायमापातितोऽनर्थः इति । यदा
पुनरयम् ईशं - स्वस्मादन्यं स्वाधिष्ठित एव वृक्षे वर्तमानं, अथापि ईशितृत्वादेव जुष्टम्
- हृष्टम् , जुषहर्षे (धा.पा. 1835) कर्तरि क्तः । पश्यति - साक्षात्करोति । स वीतशोको
भूत्वा महिमानमस्य - अपहतपाप्मत्वादिलक्षणमस्य महिमानम् , इति - एति - प्राप्नोति ।
गुणाभावः छान्दसः । यद्वा जुष्टं यदा पश्यत्यन्यमीशं तथा महिमानं च जगद्रूपमस्यै- वेश्वरस्येति
च पश्यति, तदा वीतशोको भवतीत्यन्वयः । अयं भावः - शरीरे निमग्नो ह्ययं जीवः अन्वहम्
अहं ममेति मुह्यन् शोचति, यदा पुनरयम् अवसरप्रतीक्षेण परमकारुणिकेन पार्श्वगेन परमात्मना
रिरुक्षुणा अवसरे समुद्बोधितः समधिगत्य तत्त्वदर्शिनः प्रसन्नमुपदेशं - नेह किमपि जगति
स्वतन्त्रमस्ति वस्तु, किं तु तस्यैवेश्वरतस्य  परमात्मनः शेषभूतम् , तन्नाहमस्मि स्वतन्त्रः
न मम किंचित् , परमात्मैव नः स्वामी स च अत्यन्तविलक्षणः इति साक्षात्कुर्यात् तदा वीतशोको भवतीति ।। 2 ।।
3.1.3
यदा पश्यः पश्यते रुक्मवर्णं कर्तारमीशं पुरुषं ब्रह्म योनिम् ।
तदा विद्वान् पुण्यपापे विधूय निरञ्जनः परमं साम्यमुपैति ।। 3 ।।
B.3.1.3
"	सु. - उक्तम् अस्य महिमानमिति इति, नैतावता तद्भावापत्तिरिति न मन्तव्यम् , किं तु"
परमं साम्यमेव इत्याशयेन आह - यदेति । यद्वा - न केवलं वीतशोको भवतीति, किं तु तेन परमात्मना
सत्यकामेन सत्यसंकल्पेन आनन्दमयेन साम्यमापन्नो भवतीत्याशयेनाऽऽह - यदेति । पश्यः
- द्रष्टा अयं जीवः, कर्तारम् - अस्य सर्वस्य । ब्रह्मणः कार्यभूतस्य प्रधानस्य वा योनिम्
- कारणम् । ब्रह्म योनिमिति वा पदच्छेदः । योनिम् - उपादानमित्यर्थः । ब्रह्मेति विशेष्यसमर्पकम्
। ईशं -  सर्वस्य । रुक्मवर्णम् -  देदीप्यमानदिव्यविग्रहम् । पुरुषं परमं यदा पश्येद्
योगदृष्ट्या, तदाऽसौ विद्वान् - ब्रह्मस्वरूपवित् , पुण्यपापे - बन्धमूलभूते सपदि विधूय
- अश्व इव रोमाणि, निरञ्जनः - निर्लेपो भूत्वा, अपेतवासन इति यावत् । परमं साम्यं -
पुरुषेण परमेण उपैति - अपहतपाप्मत्वादिभिः अतिशयितं
साम्यमुपैति । साम्यमुपैतीत्युक्त्या भेदस्यान- पायित्वं व्यज्यते । अतश्च सूत्रितं
जगद् व्यापारवर्जम् (ब्र.सू. 4-4-17) इति ।।
3.1.4
प्राणो ह्येष यः सर्वभूतैर्विभाति विजानन् विद्वान् भव ते नातिवादी ।
आत्मक्रीड आत्मरतिः क्रियावानेष ब्रह्मविदां वरिष्ठः ।। 4 ।।
B.3.1.4
"	सु. - जीवो हि शरीरतया परिणते तत्र तत्र भूतसंघाते निमग्नः शोचति, य एष सर्वस्येशः"
सर्वान्तरात्मा स तु सर्वभूतैः विभाति - आब्रह्मपिपीलिकान्तैः भूतपरिणामैः उपलक्षितः
पद्मपत्रमिवाम्भसा निर्लेपो विशेषतः प्रकाशते । श्रुतं हि अनुपदम् अभिचाकशीति इति ।
भूतैरित्युपलक्षणे तृतीया । प्राणो ह्येषः - समाने वपुषि सन्नपि अनिमग्नः तस्मिन्नुपलक्षितः
तेन स्वयं सत्तया अन्यस्य प्राणने मुख्यसाधनं भवति । तदेष हि प्राणः वायुविशेषस्तु नाम्ना
। तमिमं विजानन् -  विविच्य जानन् पुरुषः स एवविद्वान् - अन्येत्वकृत्स्नविदो मन्दाः,
ते त्वतिवादिनः - अर्थमतिक्रम्य वादोऽतिवादः, आत्मस्वरूपं यथावदजानन्तः शरीरमेवात्मानं
तदतिरिक्तं वा केवलं कर्तारं भोक्तारमेव वा अवधारयन्तः कामात्मानः स्वर्गादिविविधफलप्रवणाः
देवोऽहं, मनुष्योऽहं, ब्राह्मणोऽहं, क्षत्रियोऽहं, अहमस्मिन् कर्मणि प्रभवामि, अयमस्मिन्
कर्मणि, इदमस्मै महते फलाय इति स्वरूपोपायपुरुषार्थेषु सर्वत्र सर्वदा अतिवदन्ति ; विद्वांस्त्वतिवादी
न भवते । छान्दसमात्मनेपदम् । यो हि सर्वान्तरात्मना सर्वेश्वरेणैकेन आत्मान- मन्यांश्चाधिष्ठितान्
तदेकात्मकान् वेत्ति, स कथम् अर्थमतिलङ्घ्य वदेत् , पुरुषार्थे वा उपाये वा न क्वापि
तस्य भ्रमावकाशः । यो ह्यात्मानमन्यथा वेत्ति तस्य भवत्युभयत्र भ्रमः, देहमात्मानं जानन्
मन्यते विषयमैहिकं वस्तुतः अनर्थमपि फलमिति, तदतिरिक्तं भोक्तारं केवलमात्मानं जानंस्तु
तमेव पारलौकिकं तादृशमपि फलमिति, अस्य तु वासुदेवात्मकमखिलं जानतो विदुषो न तेषु क्रीडा
रतिर्वा, किं तु - अयमात्मक्रीड आत्मरतिः - उद्यानादिजन्या प्रीतिः क्रीडा, स्रक्चन्दनादिजन्या
प्रीतिः रतिः इति विशेषः । एष एव क्रियावान् - एष एव ब्रह्मविदां वरिष्ठः - यद्यपि
जातमात्राः शिशवः चेष्टन्ते नाम, नैतावता क्रियावन्तस्ते व्यपदिश्यन्ते, न वा शलभा इव
स्वात्मनाशाय चेष्टितमात्रेण, किं तु यदि फलाय स्यात् कर्म, तदा क्रियावन्त इति शोभनं
वचः ; एष एवात्मरतिः आत्मक्रीडः क्रियावान् । यद्यपि बहवो ब्रह्म जानन्ति नाम श्रुतिशिरसामर्थावगमतः,
ते तु श्रवणमात्रात् न ब्रह्मविदां वरिष्ठाः, एष एवात्मरतिरात्मक्रीडः तेषु वरिष्ठः ।।
3.1.5
सत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।
अन्तःशरीरे ज्योतिर्मयो हि शुभ्रो यं पश्यन्ति यतयः क्षीणदोषाः ।। 5 ।।
B.3.1.5
"	सु. - अथ अस्य परमात्मनः साक्षात्कारे उपकरणविशेषात् विदधन्नाह । सत्येति । अन्तःशरीरे"
ज्योतिर्मयो हि शुभ्रः - यो ह्यन्तःशरीरे ज्योतिर्मयः - स्वप्रकाशज्ञानैकस्वरूपः, शुभ्रः
- शोकमोहादिमालिन्यरहितो वर्तते । एतेन अनीशया यः शोचति मुह्यमानस्ततो व्यावृत्तिः ।
यमिमं यतयः क्षीणदोषाः -
प्रक्षीणचित्तदोषाः, अपेतविषयवासनाकलङ्काः, पश्यन्ति - साक्षात्कुर्वन्ति योगकलया ।
एष ह्यात्मा - सत्येन नित्यं ब्रह्मचर्येण तपसा - सम्यग्ज्ञानेन लभ्यः । सत्यं - यथादृष्टार्थं
भूतहितं वचः । ब्रह्मचर्यम् - अमैथुनम् । तपः - द्वन्द्वसहनम् । सम्यग्ज्ञानम् - ब्रह्मनिष्ठाद्
गुरोः यथावस्थितमात्मस्वरूपस्य अवगतिः । एतेषां ध्यानोपकारकतया साधनत्वं बोध्यम् । स्मर्यते
च योगे सत्यब्रह्मचर्ययोःयमेषु परिगणना । तपःसम्यग्ज्ञानयोर्नियमेषु अहिंसासत्यास्तेय-
ब्रह्मचर्यापरिग्रहा यमाः (यो.द. 2-30) शौचसन्तोषतपःस्वाध्यायेश्वरप्रणिधानानि नियमाः
(यो.द. 2-32) इति । भाषितं च - तपो द्वन्द्वसहनम् स्वाध्यायो मोक्षशास्त्राणामध्ययनम्
इति । इदं च सत्याद्युपकरणविधानम् उपकरणान्तर- स्याप्युपलक्षकम् ।। 5 ।।
3.1.6
सत्यमेव जयति नानृतं सत्येन पन्था विततो देवयानः ।
येनाक्रमन्ति ऋषयो ह्याप्तकामा यत्र तत् सत्यस्य परमं निधानम् ।। 6 ।।
B.3.1.6
"	सु. - उक्तेषु उपकरणेषु सत्यं स्तौति प्राधान्यात् । जयो वा पराजयो वा न स्वतः सत्यानृतयोः,"
किं तु सत्यमनृतं वा प्रोच्यमानं वक्तुर्जये पराजये वा साधनं भवति, तद्वक्तृनिष्ठो जयो
वा पराजयो वा साधने उपचारतो निर्दिश्यते - सत्यमेव जयति नानृतमिति । सत्यमेव सर्वार्थसाधनमिति
यावत् । यश्च विततः - विस्तृतः देवयानः - अर्चिरादिः सोऽपि सत्येन साधनेन सिध्यति ।
कोऽसौ देवयानः ? येनाक्रमन्त्यृषयो ह्याप्तकामाः ऋषयः - अतीन्द्रियात्मस्वरूपसाक्षात्कारसंपन्नाः,
अत एव आप्तकामाः - विगततृष्णा इति यावत् , येन पथा आक्रमन्ति - प्राप्नुवन्तीति यावत्
, सोऽयं देवयानः । ननु किमाक्रमन्ति देवयानेन यत्र तत्सत्यस्य परमं निधानम् - यत्र
देशे सत्यस्य परमं प्राप्यं तत् किंचित् सर्वातिशायि वर्तते तमाक्रमन्तीति पूर्वेण संबन्धः ।। 6 ।।
3.1.7
बृहच्च तद्दिव्यमचिन्त्यरूपं सूक्ष्माच्च तत् सूक्ष्मतरं विभाति ।
दूरात् सुदूरे तदिहान्तिके च पश्यत्स्विहैव निहितं गुहायाम् ।। 7 ।।
B.3.1.7
"	सु. - ननु स्यात् परिच्छिन्नं दृष्टसजातीयं वा तत् , यस्य देशं देवयानेन पथा ऋषयः प्राप्नुवन्ति,"
देशो वा पन्था वा यस्य स हि परिच्छिन्नः दृष्टसजानीयश्च इति मन्दस्य शङ्कामपनुदन् विशिनष्टि
- बृहच्चेत्यदिना । तच्च बृहत् -  चस्त्वर्थे, भिन्नक्रम, यत्सत्यस्य परमं निधानं तत्तु
बृहत् , असंकोचन्यायेन सर्वतो बृहत्त्वं गम्यते । स्वरूपतः स्वभावतश्च अपरिच्छिन्नमिति
यावत् । स्थानविशेषे अभिव्यक्तिः न परिच्छिन्नत्वावहेति भावः । नापि दृष्टजातीयं तत्
, किन्तु दिव्यम् अत एव अचिन्त्यरूपम् - अप्रतर्क्यस्वरूपम् दृष्ट सजातीये हि तर्कः
। सूक्ष्माच्च - आकाशात् जीवात्मनश्च तत् सूक्ष्मतरम् , सर्वत्रान्तः प्रविष्टत्वात्
, सर्वकारणत्वाच्च । विभाति - विशेषतः प्रकाशते । दूरात्सुदूरे - अत्यन्तं दूरे । इह
-  संनिहिते प्रदेशे, तत्राप्यान्तिके अत्यन्तसमीप इति यावत् । कथमेकस्यैव विप्रकृष्टता
संनिकृष्टता च इत्याशङ्कां अधिकारिभेदेन वारयन्नाह - पशत्स्विहैव निहितं गुहायाम् -
ये नाम योगकलया साक्षात्कर्तुं प्रभवन्ति तेषु विषये इहैव शरीरे हृदयगुहायां संनिहितम्
, तेषां हृत्कमल एव प्रकाशमानतया अत्यन्तं संनिहितम् । विदुषां स्वगोचरत्वेन अत्यन्तविप्रकृष्टमिति भावः ।। 7 ।।
3.1.8
न चक्षुषा गृह्यते नापि वाचा नान्यैर्देवैस्तपसा कर्मणा वा ।
ज्ञानप्रसादेन विशुद्धसत्त्वस्ततस्तु तं पश्यति (ते) निष्कलं ध्यायमानः ।। 8 ।।
B.3.1.8
"	सु. - नन्विहैव हृदयगुहायां निहितमत्यन्त संनिकृष्टमपि तत् कश्चिदेव पश्यति न सर्वोजनः"
इत्येतत्कुतः इत्याशंकामपनयन्नाह - नचक्षुषेति - सत्यं संनिहितं नाम सर्वस्य हृदयगुहायां
तत्परमात्मतत्त्वम्, तावता जातमात्रः सर्वः कथं द्रष्टुं समर्थः स्यात्, स्यान्नाम समर्थो
यदिप्रभवेच्चक्षुरादिकं तस्मिन्, स हि परमात्मा न चक्षुषा गृह्यते । नान्यैर्देवैः -
त्वगादिभिरिन्द्रियैः नापि वाचा - वाक् व्यवहारः, यो हि चक्षुराह्यगोचरः स कथं तन्मूल
व्यवहारस्य गोचरो भवेत्, ननु माभूत् जात मात्रस्य तत्साक्षात्कारः, ये हि तपोनिष्ठाः
कर्मनिष्ठा वा तेषां स्यात्, विप्रकृष्टमपि स्वर्गादि लभन्ते हि, ते इत्यत्राऽऽह -
तपसा कर्मणा वेति । वर्षसहस्रं वाताम्बुपर्णाशनीभूयानुष्ठितेन  तपसा शतकृत्वोऽनुष्ठितेन
अश्वमेधादिना वा कर्मणा नायं गृह्यते । ननु योनाम पश्यति स केन साधनेन? यदपरेषां नेति
परेषां विप्रकृष्टोऽयं भवति, तं साधनविशेषमाह - ज्ञानप्रसादेनेनि यद्यपि सर्वे चैतन्यस्वभावतया
ज्ञानधर्माणएव, ज्ञानं तु न प्रसन्नं किन्तु आविलमेव, अनादिविपरीतवासनया हि अनुक्षणम्
अहं ममेत्यभिमानतः कामक्रोधादिभिः कलुषीकृतम्, यदा पुनः यथावस्थितात्मस्वरूपाधिगमः तदा
तु अपगताभिमानादि प्रशान्तरागादिदोषं प्रसन्नं भवति कतकाधिगमेनेव सलिलम्, एवंभूतेन ज्ञानस्य
प्रसादेन - निर्मलतया यस्यसत्त्वम् - अन्तःकरणं, विशुद्धम् - प्रवृद्धसत्त्वतया ध्यानयोग्यं
भवति, स विशुद्धसत्त्वः ततः पश्चात् तत एव हेतोः, निष्कलम् - निरवयवम्, नित्यं तं परमात्मानम्,
ध्यायमानः - अविरतमत्वहम् अन्यप्रत्ययानन्तरितेन चेतसाऽनुस्मरन् कश्चिदेव योगिनामग्रणीः पश्यति । इदं च
ध्यानं न सर्वेषां सुलभमिति कस्यचिदेवायमन्तिके अन्येषामतिदूरे इति युक्तमुक्तमिति भावः ।। 8 ।।
3.1.9
एषोऽणुरात्मा चेतसा वेदितव्यो यस्मिन् प्राणः पञ्चधा संविवेश ।
प्राणैश्चित्तं सर्वमोतं प्रजानां यस्मिन्  विशुद्धे विभवत्येष आत्मा ।। 9 ।।
B.3.1.9
"	सु.  - इदमिह निष्पन्नम्, परमात्मसाक्षात्कारः ध्यानेन, ध्यानयोग्यता च ज्ञानप्रसादेनेति,"
ज्ञानप्रसाद एव परमात्मसाक्षात्कारे निदानमिति, इदमेव पुनर्विविच्य ते - एषोऽणुरिति
। सहजमपि ज्ञानं कलुषं भवति केन ? अनात्मन्यात्माभिमानेन । तत्रकेषांचिदिन्द्रिये केषांचित्
प्राणे केषांचिन्मनसि च आत्मत्वाभिमानः । तेनतेनाभिमानेन तथा तथा संकल्पः कामः क्रोधः-
ततश्चान्ततो ज्ञाने सर्वतः कालुष्यम् । तत्तेभ्यो विलक्षणमविषमं सर्वत्र योनौ परमात्मशेषतैकवेषमात्मनः
स्वरूपं यदाऽसाववलोकयेत्, कालुष्यमूलस्याभि- मानस्यापगमेन ज्ञाननैर्मल्यं, तेन च परमात्मध्यानयोग्यता
चेतसस्ततो ध्यानं, तेन तस्य साक्षात्कारः स्यात् । तस्मात् प्रथमम् एषोऽणुरात्मा -
जीवः, चेतसा - विवेकशीलेन वेदितव्यः यस्मिन् - जीवे प्राणःपञ्चधा सविवेश उपकरणतया ।
यस्मिन् प्रजानां प्रणैः -  चक्षुरादिभिरिन्द्रियैःसह सर्वं चित्तम् ओतम्  संबद्धम् उपकरणतया । यद्यपि
चित्तमेकमेवैकस्य, तथापि वृत्तिभेदाद् बहुत्वमभिप्रेत्य सर्वमित्मुक्तिः । प्रत्येकमेकस्मिन्नेकं
संबद्धमिति वा आशयः । अणुरिति निर्देशात् स्थूलाच्छरीराद्वैलक्षण्यं व्यज्यते । प्राणादीनामुपकरणतया
संबन्धाभिधानात् तेभ्योऽपि वैक्षण्यं ज्ञापितम् । एवं विलक्षणस्याऽऽत्मनो जीवस्य
स्वरूपं प्रथमतो वेदितव्यम् । यस्मिन् - स्वात्मनि विशुद्धे - देहादिभ्यो विशोधिते,
विजातीयतया यथावस्थितवेषेण अवलोकिते एष आत्मा - बृहत्त्वादिधर्मविशिष्टतया अव्यवहितमन्त्रे
उक्तःपरमात्मा, विभवति - प्रकाशते । चेतसोध्यानयोग्यता- संपत्त्या ध्यानद्वारा साक्षात्कारपथगो
भवतीति यावत् । यद्वा पञ्चधा अवास्थतो जीवोपकरणभूतः प्राणोऽपि यस्मिन्नेव संविवेश -
यस्मिन्नेव प्रतिष्ठितः । प्रजानां चित्तं प्राणैः इन्द्रियैः सह यस्मिन्नेव ओतम्, यच्चान्यत््
सर्वं यस्मिन्नेवौतम्, स सर्वस्य प्रतिष्ठाभूत एषोऽणुरात्मा - सर्वतःसूक्ष्मः परमात्मा
चेतसावेदितव्यः । ननु चेतसाकथमस्य वेदनम् ? तद्धि प्रतिक्षणसमुन्मिषत्संकल्पसहस्रसंकुल-
मित्यत्राऽऽह - यस्मिन् विशुद्धे विभवत्येष आत्मा - एष - परमात्मा यस्मिन् विशुद्धे
- निर्मले सति विभवति  - विशेषतः प्रकाशते, साक्षात्कारगोचरो भवति, तेन विमलेन चेतसा
वेदितव्य इति पूर्वेण संबन्धः ।। 9 ।।
3.1.10
यं यं लोकं मनसा संविभाति विशुद्धसत्त्वः कामयते यांश्च कामान् ।
तं तं लोकं जयते (ति) तांश्च कामांस्तस्मादात्मज्ञं ह्यर्चयेद् भूतिकामः ।। 10 ।।
B.3.1.10
"	सु. - साक्षात्कृतात्मतत्त्वस्य महिमाऽनुवर्ण्यते - यंयमिति । विशुद्धसत्त्वः - निर्मलान्तःकरणः,"
अधिगतात्मसाक्षात्कारः । यं यं लोकं मनसा संविभाति - संकल्पयति, यांश्च कामान् , तं
तं लोकं जयति - तांश्च कामान् - प्राप्नोतीति यावत् । तस्मात् - सत्यसंकल्पत्वलक्षणमहिमशालितया,
आत्मज्ञम् - अधिगताऽऽत्मसाक्षात्कारं पुरुषं भूतिकामो अर्चयेत् ।। 10 ।।
।। इति तृतीयमुण्डकेप्रथमखण्ड सुबोधिनी ।।
3.2.1
स वेदैतत् परमं ब्रह्मधाम यत्र विश्वं निहितं भाति शुभ्रम् ।
उपासते पुरुषं ये ह्यकामास्ते शुक्रमेतदतिवर्तन्ति धीराः ।। 1 ।।
B.3.2.1
"	सु. - ज्ञानप्रसादेन यो विशुद्धसत्त्वः सः -एतत् उक्तलक्षणं ब्रह्मधाम वेद । भोग्यपरिपूर्णत्वात्"
ब्रह्मधामेति रूपणम् । इदं च ब्रह्मधाम परमम् - सर्वतः प्रकृष्टम् । कुतः ? यत्र - यस्मिन्
ब्रह्मणि, निहितं - वर्तमानमिति यावत् । विश्वं - सकलं, शुभ्रं - भाति । अन्यत्र  हि
धाम्नि सत्यपि सुखलवे बहुशो दुःखसंबन्धात् अशुभ्रमन्ततो बहु अस्ति, तदखिलमेव इतो अपकृष्टम्
। अस्मिन् ब्रह्मरूपे धाम्नि तु न कश्चिद् हेयसंबन्धः । हेयप्रतिभट हि अस्य स्वरूपं
कल्याणगुणानामाश्रयश्च । अतः अस्मिन् वर्तमानमखिलमेव शुभ्रम् । यद्वा - यच्चास्येहास्ति
यच्च नास्ति सकलमेव मनोरथपयगं यत्र - अस्मिन् निहितं - तस्मात् सर्वतः प्रकृष्टमेतत्
। श्रूयते च यच्चेहास्ति यच्च नास्ति सर्वं तदस्मिन् समाहितम् (छां.उ. 8-1-3) इति ।
इतश्चैतत् परमम् , यद् ब्रह्मधाम स्वयं शुभ्रं भाति स्वयंप्रकाशत्वात् । तद्ब्रह्मधाम
सवेदेति पूर्वेण संबन्धः । तं - ब्रह्मविदं पुरुषं येह्यकामाः - विगतसांसारिकसमस्तकामनाः
उपासते - परिचरन्ति परमिव देवम् । ते धीराः एतत् शुक्रम् - जन्मबीजम् अतिवर्तन्ते ।। 1 ।।
3.2.2
कामान् यः कामयते मन्यमानः स कामभिर्जायते तत्र तत्र ।
पर्याप्तकामस्य कृतात्मनस्तु इहैव सर्वे प्रविलीयन्ति कामाः ।। 2 ।।
B.3.2.2
"	सु. - ये ह्यकामा इति निर्देशेन विवक्षितं कामत्यागस्य प्राधान्यं प्रदर्शयति - कामान्य"
इति । यः पुनरनुदिनं कामान् - शब्दादीन् अनुभूताननुभूतान् वा, अहो शब्दस्य मधुरिमा,
अोहो स्पर्शस्य सौकुमार्यम् , अहो रूपस्य रमणीयता, अहो रसस्य स्वादः इति मन्यमानः -
पुनः पुनरनुचिन्तयन् कामयते । स तैः कामैः प्रवृत्तिबीजभूतैः धर्माधर्मपरिणामैः तत्र
तत्र योनौ जायते - तत् संसरणबीजं कामनैव । यस्तु पर्याप्तकामः - परितः आप्तः कामो -
विषयो येन सः निवृत्तकामन इति यावत् असति विषये हि कामना, समन्तादुपलब्धे तु विषये निवर्तते कामना, तस्य
निवृत्तकामस्य, अत एव कृतात्मनः - कृतः - संस्कृतः आत्मा - अन्तःकरणं यस्य तस्य, शुद्धान्तःकरणस्येति
यावत् । कामनया हि रागदूषितमन्तःकरणं भवति । अपगतायां च कामनायां भवति शुद्धात्मा ।
एवं भूतस्य तु सर्वेकामाः - शब्दादयः, इहैव - यस्मिन् देशे विषयाणां साम्राज्यं तस्मिन्नेवास्मिन्
संसृतिमण्डले प्रविलीयन्ति - अदर्शनं यान्ति । परितः प्रवर्तमाना अपि शब्दादयः प्रभवन्तोऽपि
अन्यत्र पर्याप्तकामस्य कृतात्मनः क्षोभाय न प्रभवन्तीति भावः । असति च विषयतः क्षोभे
जन्मबीजाभावात् शुक्रमतिवर्तन्ते नाम ।। 2 ।।
3.2.3
नायमात्मा प्रवचनेन लभ्यो न मेधया न बहुना श्रुतेन ।
यमेवैष वृणुते तेन लभ्यस्तस्यैष आत्मा विवृणुते तनूँ स्वाम् ।। 3 ।।
B.3.2.3
"	सु. - अथ मुक्तौ मुख्यसाधनमाह - नायमिति । व्याख्यातमेतत् कठवल्ल्याम् ।। 3 ।।"
3.2.4
नायमात्मा बलहीनेन लभ्यो न च प्रमादात् तपसो वाप्यलिङ्गात् ।
एतैरुपायैर्यतते यस्तु विद्वांस्तस्यैष आत्मा 1विशते ब्रह्मधाम ।। 4 ।।
B.3.2.4
"	सु. - अथ अन्वयव्यतिरेकाभ्यां बलादेः परिकरत्वं निरूपयति - नायमात्मेति । अयम् - उक्तलक्षणलक्षितः"
परमात्मा बलहीनेन न लभ्यः । बलं च शारीरं मानसं च । तत्र शारीरं बलं व्याध्यादिभिरशिथिलता
शरीरस्य । असति तस्मिन् बले व्याक्षिप्तं चित्तम् आत्मप्रणिधानाय न प्रकल्पेत । तथैव
च असति मानसे बले धृत्यात्मके नायमात्मा लभ्यः । न च प्रमादात् - प्रमादः अनवधानम् ।
तपसो वाप्यलिङ्गात् - यल्लिङ्गमाश्रमस्य वर्णस्य च तद्रहितेन तपसा न लभ्यः । तपःस्वाध्यायेश्वरप्रणिधानानि
क्रियायोग (यो.द. 2-1) इति पातञ्जलदर्शने तपसो योगोपकारकत्वमुक्तम् । विहायवर्णाश्रमलिङ्गमनुष्ठितं
नोपकारकमिति भावः । यद्वा लिङ्गं - लक्षणम् , तपसो हि लक्षणं ज्ञानम् , विनाज्ञानलवं
तपसे प्रवृत्तस्तु तपस्व्याभास एव । तस्माद् विना ज्ञानं क्रियमाणात् कायक्लेशमात्र
फलकात् तपसो नायमात्मा लभ्यः । एवं व्यतिरेक उक्तः । अथान्वयमाह - यस्तु विद्वानेतैः
बलादिभिः उपायैः आत्मध्यानाय यतते । तस्य विदुष आत्मा - स्वरूपं ब्रह्माख्यं धाम विशते
- प्राप्नोति । स विद्वान् प्रविशतीति यावत् ।। 4 ।।
3.2.5
संप्राप्यैनमृषयो ज्ञानतृप्ताः कृतात्मानो वीतरागाः प्रशान्ताः ।
ते सर्वगं सर्वतः प्राप्य धीरा युक्तात्मानः सर्वमेवाविशन्ति ।। 5 ।।
B.3.2.5
"	सु. - अनिष्पन्नयोगस्य यतमानस्य बलादिपरिकरः प्रोक्तः । अथ निष्पन्नयोगस्य स्थितिर्निरूप्यते"
- संप्राप्यैनमिति । ऋषयः - तत्त्वदर्शिनः, निष्पन्नयोगा इति यावत् । एनम् - परमात्मानम्
। संप्राप्य - समुपलभ्य समाधिसमये । ज्ञानतृप्ताः - तत्साक्षात्काररूपेण ज्ञानेनैव सर्वदा
तृप्ताः । अत एव कृतात्मानः - कृतस्वरूपाः, निष्पन्नस्वरूपा इति यावत् । यस्त्वन्नपानादिना
तृप्तः स ह्यस्तस्वरूपः । वीतरागाः प्रशान्ताः - प्रकर्षेण शान्ताः, निस्तरङ्गार्णववद्
अप्रकम्पाशयाः, अस्तवासनोर्मय इति यावत् । भवन्तीति शेषः । ते हि धीराः तं सर्वतः प्राप्नुवन्ति
- उपलभ्यन्ते । कुतः ? स हि सर्वगः, न ह्यनेनात्मतया अनधिष्ठितमेकं वा, एते च ऋषयः,
समुपलब्धस्तु समाधौ यथावस्थितमयमात्मा, तदेतेषां धीराणां निष्पन्नयोगानां यतो यतो दृष्टिः
ततस्ततः समुपलभ्यते परमात्मैव । भावास्तु सर्वे शब्दादय इव आकाशस्य तस्य उपसर्जनभूताः
प्रकाशन्ते । तत्तत्र तत्र तत्तदुपसृष्टः स एव समुपलभ्यते, तत्ते सर्वगं सर्वतः प्राप्य
युक्तात्मानः सर्वमेवाविशन्ति - तस्मिन्नेव सर्वान्तर्यामिणि स्वेतरसमस्तवस्तुप्रकाशके,
युक्तः - प्राधान्येन योजित आत्मा-मनः येषां ते तथा भूताः सन्तः, ज्योतीषि विष्णुः भुवनानि
विष्णुः (वि.पु. 2-12-38) इति सर्वमेवानुभवन्ति । अहं मनुरभवं सूर्यश्चाहं
कक्षीवानृषिरस्मि (ऋ.सं. 4-26-1) इति सर्वं स्वात्मकतया अनुभवन्तीति वा । अपरे तु -
मुक्तिदशा निरूप्यन्ते, तत्र पूर्वार्धे नार्थभेदः, ते धीरा युक्तात्मानः, सर्वतः सर्वगम्
- सर्वदेशावच्छेदेन सर्ववस्तुगतं परमात्मानं प्राप्य स्वयमपि सर्वमाविशन्ति, सर्वव्यापिनो
भवन्तीत्यर्थः । स चानन्त्याय कल्पते (श्वे.उ. 5-9) इति श्रुतेः । आनन्त्यं च स्वरूपतः
स्वभावतो वा । तत्राव्याकुलो अन्तिमः पक्षः इति ।। 5 ।।
3.2.6
वेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।
ते ब्रह्मलोकेषु (तु) परान्तकाले परामृतात् परिमुच्यन्ति सर्वे ।। 6 ।।
B.3.2.6
"	सु. - एवमुपायो निरूपितः अथ फलप्रकारो निरूप्यते । वेदान्तानां श्रुतिशिरसां विज्ञानेन"
- यथावस्थितार्थावगमेन, सुनिश्चितः अर्थः उपायोपेयादिः येषां तथाभूताः संन्यासयोगात्
- सर्वकामनात्यागयोगात् । शुद्धसत्त्वाः - निर्मलान्तःकरणाः । यतयः - यतनशीलाः, परमात्मध्यान
एव सर्वदा प्रवर्तमाना इति यावत् । ते सर्वे - एवंभूतब्रह्मदर्शिनः सर्वे । परान्तकाले
- जन्मानुत्तरतया अन्येभ्यः अन्तकालेभ्यः परः - उत्कृष्टः योऽन्तकालः प्रारब्धशरीरावसानसमयः,
तस्मिन् समये । परामृताः सन्तः - परं सर्वोत्कृष्टम् अमृतम् - आनन्दमयत्वाद् भोम्यभूतं
ब्रह्मतत्त्वं येषां तथाभूताः सन्तः, अन्तिमसमये परमानन्दमयं परमात्मानं
स्मरन्त इति यावत् । ब्रह्मलोकेषु परिमुच्यन्ति, - ब्रह्मणस्तेषु तेषु लोकेषु संनिधाय
सर्वतो मुक्ता भवन्ति । श्रूयते च परं ज्योतिरुपसंपद्य स्वेन रूपेणाभिनिष्पद्यते (छां.उ.च. 8-12-2)
इति । ते ब्रह्मलोकेषु - परामृताः परान्तकाले परिमुच्यन्तीति वाऽन्वयः ।
आशयश्चायम् - ये नाम वेदान्तविज्ञानसुनिश्चितार्था न, न वा संन्यासयोगात् शुद्धसत्त्वाः
अयतयो वा तेषां ह्यमृतमिहैव लोके, नहि तेषां वित्तपुत्रादिभ्योऽन्यदमृतमस्ति । ये पुनः
वेदान्तविज्ञानसुनिश्चितार्थाः संन्यासयोगाद् यतयः शुद्धसत्त्वाः तेषां हि परममृतं ब्रह्मणो
लोकेष्वेव, तत् ब्रह्मलोकेषु परामृतास्तो तथाभूतास्ते प्रारब्धशरीरावसानकाल एव परिमुच्यन्ति,
सर्वकर्मबन्धविनिर्मुक्ता भवन्तीति ।
परेतु - ये यतयः - तुर्याश्रमिणः, संन्यासयोगात् - 1एषणात्रयत्यागेन शुद्धसत्त्वाः -
निर्मलान्तःकरणाः केवलं वेदान्तविज्ञानसुनिश्चितार्थाः, मुमुक्षया कृतवेदान्तविचाराः,
ते हि न सपदि मुच्येरन् बन्धनतः, विरक्ता नाम ते वित्तपुत्रदारादिभ्यः, अत एव वैराम्ययोगात्
तुर्याश्रमे प्रविष्टाश्च, आश्रमानुगुणया मुमुक्षया श्रुतश्च गुरुमुखतः उपनिषदर्थः,
तेन च अयमुपायोऽयमुपेय इति च विनिश्चितं नाम, किं तावता परोक्षभूतेन तेन विज्ञानेन,
यावदेभिः न साधितः तत्साक्षात्कारोपायः, न सिद्धस्तत्साक्षात्कारः, तावदेतेऽनृषयः,
केवलं यतयः कथं मुच्येरन् तुर्याश्रमगौरवेण, परं तु ते सर्वे तेन गौरवेण ब्रह्मणो हिरण्यगर्भस्य
लोकेषु प्रविश्य तत्र क्रमशः प्राप्तब्रह्मसाक्षात्काराः, ब्रह्मैव परममृतं भावयन्तः
योऽयमायुःपरिमाणः (हिरण्यगर्भस्य) पर इति नाम्ना प्रसिद्धः तस्यान्ते परिमुच्यन्ति संसृतिबन्धनतः ।
"	एवमनेन मन्त्रेण यतीनामनिष्पन्नयोगानां क्रममुक्तिरुक्ता । ये पुनः निष्पन्नयोगाः तेषां"
सत्यपि प्रारब्धशरीरे सर्वदा सर्वत्र ब्रह्मसाक्षात्कारायोगेन करस्थत्वान्मुक्तेः सपदि
मोक्षस्तेषामिति पूर्वमन्त्रे सूचितम् । अत एव तत्र ऋषय इति पदमिति वदन्ति । ब्रह्मलोके
तु परान्तकाले परामृतात्परिमुच्यन्ति सर्वे इति पाठे तु - परान्तकाले स्मर्यमाणात् परामृतस्वरूपात्
परमात्मनो हेतोः ब्रह्मणो लोके प्रविष्टा मुक्ता भवन्ति इत्यर्थः ।। 6 ।।
3.2.7
गताः कलाः पञ्चदश प्रतिष्ठा देवाश्च सर्वे प्रतिदेवतासु ।
कर्माणि विज्ञानमयश्च आत्मा परेऽव्यये सर्व एकीभवन्ति1 ।। 7 ।।
[मोक्षकाले देहजनकसर्वकलानां परमात्मनि संगतत्त्वम्]
B.3.2.7
"	सु. - मुच्यमानस्य चरमशरीरं त्यजतः प्राणादयः पञ्चदशकलाः - यथासंभवं स्वस्य स्वस्य"
प्रतिष्ठाः - उपादानतत्त्वानि गता भवन्ति, लीयन्त इति यावत् । ताश्च कलाः प्रश्नोपनिषदि
श्रुताः । वागादिस्थानेषु स्थिताः तत्तदभिमानिदेवताः अग्न्यादयः, प्रतिदेवतासु स्वस्य
स्वस्य प्रतिनियतदेवतास्वरूपे एकीभवन्ति । वागाद्यधिष्ठानं त्यक्त्वा स्वस्वरूपेण वर्तन्त
इति यावत् । कर्माणि - भोगात् प्रक्षीणानि यानि तेम्योऽन्यानि, योऽयं विज्ञानमय आत्मा
- विज्ञानप्रचुरो जीवात्मा, सर्व एतेऽव्यये परे ब्रह्मणि एकीभवन्ति - अविभागं यान्ति
। विभागो नाम भेदकाकारः, स च नामरूपादिः, तत्प्रहाणम् अविभागः । उक्तं चोपनिषत् प्रकाशिकायाम्
- परमात्मप्रीत्यप्रीतिरूपाणां कर्मणां तत्रैकीभावः तद्धर्मभूतज्ञाने लय एव, जीवस्यैकीभावो
नाम रूपात्मकभेदकाकारप्रहाणम् इति ।। 7 ।।
3.2.8
यथा नद्यः स्यन्दमानाः समुद्रे अस्तंगच्छन्ति नामरूपे विहाय ।
तथा विद्वान्नामरूपाद्विमुक्तः परात्परं पुरुषमुपैति दिव्यम् ।। 8 ।।
B.3.2.8
"	सु. -  एकीभवन्तीत्यनेन विवक्षितमेकीभावं श्रुतिः स्वयं व्याचष्टे - यथेति ।  अन्यथा"
ह्यर्थनिर्णयो न भवेत् , अनियतार्थो ह्ययं प्रयोगः । स्थानतो बुद्धित आकारतो वा एकत्वयोगविवक्षयापि
भवति तादृशप्रयोगः । यथा - सायं गोष्ठे गाव एकीभवन्ति, ब्राह्मणा राजकुले एकीभवन्ति,
कीटो भ्रमर एकीभवति इति । एवं
पृथक्प्रतिपत्त्यविषयत्वविवक्षयापि भवति तथा प्रयोगः । यथा क्षीरे नीरमेकीभूतमिति ।
नात्र स्वरूपतादात्म्यं गम्यते । न हि नीरस्वरूपं क्षीरतां क्षीरस्वरूपं वा नीरतां कदापि
प्राप्नुयात् । न हि वस्तु वस्त्वन्तरतां गच्छेत् । नापि भ्रमराकारयोगः कीटस्येव क्षीराकारयोगो
नीरस्य भवति । नितरां विशीर्णाः नीरांशाः क्षीरांशेषु प्रविष्टाः केवलम् । आकारयोगश्चेत्
हंसेन तयोर्यथावद् विभजनं कथमुपपद्येत । तत् इदं क्षीरं इदं नीरम् इति पृथक्प्रतिपत्त्यनर्हतैव
एकीभावः । संश्लेषविशेषनिबन्धनश्चायम् । संश्लेषविशेष एव वात्र एकीभावः । प्रणष्टे घटे
घटाकाश आकाशे एकीभवति, प्रणष्टे जले प्रतिबिम्बः सूर्ये एकीभवतीत्यत्र तु पृथक्प्रतिपत्त्यनर्हतैव
एकीभावः । न च तत्र स्वरूपैक्यविवक्षा संभवति । उपाध्यपगमे घटाकाशो वा प्रतिबिम्बो वा
नहि वर्तते । तत् कस्य कस्मिन्नैक्यं तदानीं भवति । घटाकाशमहाकाशयोः स्वरूपैक्यस्य उपाधिसमयेऽप्यक्षत-
तयाऽभूततदभावे च्विप्रत्ययोऽपि न घटेत । इयान् विशेषः - क्वचित् संश्लेषविशेषात् पृथक्प्रतिपत्त्यनर्हता,
इह तु पृथक्प्रतिपत्तेरुपाधिकल्पितत्वात् , वस्तुनि भेदाभावात् , उपाध्यपगमे भवति पृथक्प्रतिपत्त्यनर्हता
। तत् एकीभवन्तीति प्रयोगमात्रेण वस्तुनि भेदाभावो न सिध्येत् । तदेवं संदिग्धार्थकतया
आवश्यकमेवास्य विवेचनम् ।
"	यथा - गङ्गाद्याः नद्यः स्यन्दमाना -  हिमवदादितः प्रविष्टाः समुद्रे गङ्गेति नाम रूपं"
च गाङ्गं विहाय अस्तं गच्छन्ति -  अदर्शनं यान्ति । विद्वानेवं देवो मनुष्य इत्यादिनाम्नः
देवादिरूपाच्च विमुक्तः परात्परं पुरुषमक्षरनिलयं याति । दृष्टान्तविशेषग्रहणाद् व्याख्यात
एकीभावः । कथम् ? इत्थम् । गङ्गाद्या नद्यः स्यन्दमानाः समुद्रसंगमतः प्राक् समुलभ्यन्ते
गाङ्गेन यामुनेन वा रूपेण, व्यवहृयन्ते च नाम्ना गङ्गेति यमुनेति वा । एवमेवायं जीवः
संसरन् ब्रह्मसंपत्तेः प्राक् समुपलभ्यते दैवेन मानुषेण वा येन केनापि रूपेण । समुद्रं प्रविष्टानां तु
तासामपगच्छतो नामरूपे, एवमेव विदुषस्तस्य ब्रह्म प्रविष्टस्य अपगच्छन्तो नामरूपे । अन्ततस्ता
अदर्शनं यान्ति, पुरेव व्यवहर्तृणां दर्शनपदं न प्राप्नुवन्ति, अयमपि पुरेव दर्शनपदं
नोपयाति । तत्सिद्धमिह एकीभावः पृथक्प्रति- पत्त्यनर्हत्वरूप इति । पृथक्प्रतिपत्त्यनर्हता
च नामरूपप्रहाणतः इति च ।
"	ननु - यदि मुक्तस्य ब्रह्मणो भेदः ; भवेदेव पृथक्त्वप्रतिपत्तिः स्वस्मिंस्तस्मात्"
, तत् कथं पृथक्प्रतिपत्त्यनर्हता । मैवम् । पुरा नामरूपसंबन्धे यादृशी पृथक्प्रतिपत्तिरासीत्
देवोऽहं मनुष्योऽहं स्वतन्त्रोऽहम् इति, सा प्रतिपत्तिरिदानीं न घटेतैव इत्यक्षतैव
पृथक् प्रतिपत्त्यनर्हता । दृष्टान्तेऽपि नद्यः यथा येषां दर्शनपथगाः प्राक् ; समुद्रं
प्रविष्टास्तु न तथा तेषां दर्शनपथार्हा इत्येव खल्वस्तं गच्छन्तीत्यनेन विवक्षितम्
, नहि सर्वथा सर्वस्यादर्शनं यान्तीति, दृश्यन्त एव हि सर्वज्ञेन तेऽप्यपामंशाः ।
"	ननु अनेन दृष्टान्तेन नदीनां नामरूपप्रहाणेन सामुद्रस्वभावयोगवत् , ब्रह्मसंपन्नस्य"
विदुषः ब्राह्मस्वभावयोगः स्यात् । मैवम् । न हि दृष्टान्तगतः सर्वोऽपि प्रकारः दार्ष्टान्तिके
नियत ; न वा विवक्षितः । नामरूपे विहायास्तं गच्छन्तीत्येव हि श्रूयते । भवति च अपहतपाप्मत्वादिना
ब्राह्मस्वभावयोगः । वस्तुतो न गाङ्गस्य जलस्य समुद्रप्रवेशमात्रेण सामुद्रस्वभावयोगः,
किं त्वभिभव एव केवलं भूयस्तया सामुद्रांशस्य ।। 8 ।।
3.2.9
यो ह वै तत् परमं ब्रह्म वेद ब्रह्मैव भवति ।
तरति शोकं, तरति पाप्मानं गुहाग्रन्थिम्यो विमुक्तोऽमृतो भवति ।। 9 ।।
B.3.2.9
"	सु. - अथ ब्रह्मवित्स्तूयते - स इति । यः एतद् -  उक्तलक्षणं सर्वतः प्रकृष्टं ब्रह्म"
वेद, स विद्वान् ब्रह्मैव भवति । एवकारोऽत्र सौसादृश्ये वर्तते । अनुशिष्टोऽयमस्यार्थः
। स्तुतिप्रकरणत्वात् एवकारेण अस्यार्थस्य ज्ञापनं समुचितं नाम । नास्याब्रह्मवित् कुले
भवति इति सहश्रवणात् स्तुतिः प्रकृतेति सुव्यक्तम् । तरति शोकमिहैव तन्मूलं पाप्मानं
च । गुहाग्रन्थिभ्यः हदयगुहागतेभ्यः ग्रन्थिवहुर्मोचेभ्यः वासनादिभ्यो विमुक्तो भूत्वा
स्वयममृतो भवति । आविर्भूतापहतपाप्मत्वादिस्वरूपतया अत्यन्तभोग्यस्वरूपो भवति ।।
3.2.10
तदेतदृचासभ्युक्तम् । क्रियावन्तः श्रोत्रियाः ब्रह्मनिष्ठाः स्वयं जुह्वते एकर्षि
श्रद्धयन्तः । तेषामैवेतां ब्रह्मविद्यां वदेत शिरोव्रतं विधिवद्यैस्तु चीर्णम् ।। 10 ।।
B.3.2.10
"	सु. - अथ अस्या विद्यायाः पात्रविशेषविधानं क्रियते । ऋचा - मन्त्रेण, तदेतत् - वक्ष्यमाणम्"
किंचिद् अभ्युक्तम् । किंतत् ? उच्यते क्रियावन्तः - इति । यथोक्तं कर्मकुर्वाणाः ।
ब्रह्मणि - वेदे, निष्ठा येषां तथाभूताः, वेदाध्ययनपराः । श्रद्धयन्तः - श्रद्धायुक्ताः,
ये श्रोत्रियाः - श्रोत्रियलक्षणलक्षिताः । एकर्षिम् - एकर्षिनामकमग्निं जुह्वते -
जुह्वति । जुह्वति । किं च यदाथर्वणानां प्रसिद्धं शिरोव्रतमिति, तद्व्रतं च यैश्चीर्णम्
-  अनुष्ठितम् , तेभ्य एवैतां ब्रह्मविद्यां वदेत - वदेत् । इह विद्याशब्देन विद्याप्रतिपादकोऽयमुपनिषदात्मकः
शब्दसंदर्भः प्रतिपाद्यते ।।
3.2.11
तदेतत्सत्यमृषिरङ्गिराः प्रोवाच नैतदचीर्णव्रतोऽधीते ।
नमः परमऋषिभ्यो नमः परम (मर्षि!) ऋषिभ्यः ।। 11 ।।
B.3.2.11
"	सु. - एतद्विद्यास्वरूपम् अचीर्णव्रतः कोपि नाधीते । यद्यपि पूर्वमन्त्रे अचीर्णव्रताय"
नेमां विद्यां वदेदित्युक्तं नाम । अथापि तत्र अध्यापकान् प्रति उक्तिः, इह तु अध्येतृन्
प्रति इति भेदो बोध्यः । विधाप्रवर्तकमहर्षिपरम्परायाः प्रणामः समाप्तौ, श्रेयसे वितन्यते
- नमः परमऋषिभ्यो नमः परमऋषिभ्य इति । आदराद् द्विरुक्तिः समाप्तिद्योतनाय वा ।
।। इति तृतीयमुण्डके द्वितीयः खण्डः सुबोधिनि ।।
।। इति गोपालानन्दस्वामि विरचिता सुबोधिनी समाप्तम् ।।