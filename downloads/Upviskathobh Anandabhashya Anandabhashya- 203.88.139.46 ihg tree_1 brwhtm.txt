1.1.1
उशन् ह वै वाजश्रवसः सर्ववेदसं ददौ ।
तस्य ह नचिकेता नाम पुत्र आस ।। 1 ।।
B.1.1.1
आनन्दभाष्यम्
(श्रीमद्भगवद्रामानन्दाचार्यविरचितम्)
"कपिरपि यस्य कृपातः प्रातः स्मरणीयतां यातः ।"
"नातः परमवलम्बे ध्यातः सद्यः श्रिये सोऽस्तु ।। 1 ।।"
"आराध्यं ब्रह्मरुद्रादेर्जगद्धेतुं च मुक्तिदम् ।"
"दिव्यदेहं गुणाम्भोधिं रामं ब्रह्म समाश्रये ।। 2 ।।"
[गुरुवन्दनम्]
"सूत्रवृत्तिकृतौ नत्वा व्यासबोधायनौ मुनी ।"
"श्रीमन्तं राघवानन्दाचार्यं गुरुं नमाम्यहम् ।। 3 ।।"
"कुर्वे गुरुं नमस्कृत्य ज्ञानभक्तिदयानिधिम् ।"
"कठोपनिषदश्चात्र भाष्यमानन्दसंज्ञकम् ।। 4 ।।"
[अवतारिका]
"सर्वेश्वरस्य परमपुरुषस्य उपेयस्य1, तदुपेतुः2 मुक्तजीवस्य परमपुरुषोपासन-"
रूपस्य  उपायस्य  च  स्वरूपम्  उपदिदिक्षुः  आचार्यः  सुखावगमाय गुरुशिष्य-
संवादगर्भिताम् आख्यायिकामुपक्रामति-
"अत्र  ह वै इति निपातद्वयं भूतपूर्वार्थस्मृत्यर्थम्, तेन आख्यायिकागतोऽर्थः न कल्पितः,"
किन्तु वस्तुभूत3 इति द्योत्यते । उशन् - कामयमानः फलमिति कर्माध्याहार्यम् - वश-कान्तौ
(धा.पा.1080) इति धातोः शत्रन्तस्य रूपम् । वाजश्रवसः - वाजेन - अन्नेन दानादिकर्मणा
श्रवः - कीर्तिः यस्य स वाजश्रवाः, रूढिर्वा वाजश्रवाः इति, तस्यापत्यं पुमान् वाजश्रवसः,
वाजश्रवस इत्येव वा रूढं नाम । एतदभिधानः कश्चित् ऋषिः सर्वस्वदक्षिणं विश्वजिन्नामकं
यागं कृतवान् । तत्र नियुक्तेभ्यो याज्ञिकेभ्यः, यज्ञसभायाम् उपस्थितेभ्योऽन्येभ्यो
ब्राह्मणेभ्यश्च सर्ववेदसम् - सर्वस्वं, ददौ - दक्षिणारूपेण दत्तवान् । तस्य - यजमानस्य
वाजश्रवसस्य ऋषेः; नचिकेता इति प्रसिद्धनामा, पुत्रः आस - बभूव । छन्दस्युभयथा  (पा.सू.3-4-117)
इति सूत्रेण अस्तेः पाक्षिकार्थे भूभावो1न।।
1.1.2
तँ ह कुमारँ सन्तं दक्षिणासु नीयमानासु श्रद्धाऽऽविवेश । सोऽमन्यत ।। 2 ।।
B.1.1.2
"आ.भा. - तम् - नचिकेतसं, कुमारम् - प्रथमवयस्कं बालमेव, सन्तं, दक्षिणासु, - ऋत्विग्भ्योऽपरेभ्यश्च"
दक्षिणारूपासु गोषु, नीयमानासु - अस्य कृते एतावत्यो गावो दक्षिणा  इत्येवं  विभज्य
दीयमानासु, पितुः फलैषिणः कामः1 नैतासां दानेन सिद्ध्येत् इति, मद्दानेनापि स सिद्ध्यतु
इत्येवं हितकामनाप्रयुक्ता
श्रद्धा - आस्तिक्यबुद्धिः आविवेश - प्रविष्टा, ततो जातश्रद्धः, सः - नचिकेता, अमन्यत
- मननं कृतवान्, विचारितवान् इत्यर्थः ।
"अत्र दक्षिणासु इति बहुवचनम् अनुपपन्नम्, आनतिकरद्रव्यरूपायाः दक्षिणाया एकत्र क्रतौ"
एकस्या एव भावात्, एकवचनान्तताया एवौचित्यात् - इति तु न शंक्यम्; क्रत्वपेक्षया दक्षिणाया
एकत्वेऽपि, ऋत्विक्सदस्यादि दक्षिणोद्देश्यभेदात् दक्षिणाभेदसम्भवात्; तस्यैव च अत्र
विवक्षितत्वात् बहुवचनोपपत्तेः ।
1.1.3
पीतोदका जग्धतृणा दुग्धदोहा निरिन्द्रियाः ।
अनन्दा नाम ते लोकास्तान् स गच्छति ता ददत् ।। 3 ।।
B.1.1.3
"आ.भा. - स किममन्यत इत्याकाङ्क्षायामाह - पीतं उदकं याभिः ताः पीतोदकाः, जग्धं तृणं"
याभिः ताः जग्धतृणाः, दुग्धो दोहः क्षीररूपः यासां ताः दुग्धदोहाः, दानात्पूर्वकालपर्यन्तं
यावत् पानीयं पीतं तावत्पीतमेव दानानन्तरं तु पानीयमपि पातुम् असमर्थाः, यावत्तृणं दानपूर्वकाले
भक्षितम्, ततः परं तृणमप्यत्तुमसमर्थाः, क्षीराख्यो दोहश्च यासां यो दुग्धः स दुग्धः,
न अतः परं तासां दोहः शक्यः दोग्धुम्, दुग्धदानासमर्थाश्च इत्यर्थः । निर्गतं प्रजननसामर्थ्यहीनं
जातमिन्द्रियम् जननेन्द्रियं यासां ताः, निरिन्द्रियाः - वत्सोत्पादनासमर्थाः, एतेन
पायोरपि1 शक्तिहीनत्वं बोध्यते । अतः शक्तिरहितपायुकतया द्रवीभूतशकृद्दानेऽपि2 लेपनादियोग्यगोमय3दानाशक्ततया
निष्फलत्वं प्रदर्शितम् । एवम्भूताः या गावः ताः ददत् - ऋत्विग्भ्यो दक्षिणारूपतया ददत्
- प्रयच्छन् यजमानः, ते - प्रसिद्धाः, अनन्दा नाम लोकाः, नन्दयन्ति इति नन्दाः न नन्दाः
अनन्दाः असुखकराः लोकाः शास्त्रविदिताः सन्ति, तान् स - दक्षिणाबुद्ध्यैतादृशगोप्रदाता
यजमानः गच्छति इति मननं कृतवान् इत्यर्थः ।।
1.1.4
स होवाच पितरं, तत ! कस्मै मां दास्यसीति ।
द्वितीयं तृतीयं तं होवाच मृत्यवे त्वा ददामीति ।। 4 ।।
B.1.1.4
"आ.भा. - सः - आस्तिक्यबुद्धियुक्तो नचिकेताः पूर्वोक्तविशेषणविशिष्ट गोदक्षिणया क्रत्वसाङ्गतां1"
निन्दितलोकप्राप्तिरूपमनिष्टं च मन्यमानः आत्मप्रदानेनाऽपि पितुः इष्टसिद्धिः अनिष्टनिवृत्तिश्च
पुत्रेण मया करणीय एवेति निश्चित्य, पितरम् - जनकं वाजश्रवसम्, उवाच - उपगम्य प्रोक्तवान् - हे ततः-
पितः, कस्मै - ऋत्विग्विशेषाय दक्षिणारूपेण, माम् - पुत्रं पुन्नाम्नोनरकात् त्राणकरम्,
दास्यसि - प्रयच्छसि इति, एवमुक्तेन पित्रा बालस्वभावादयमेवं वक्ति इति समुपेक्ष्यमाणोऽपि
स नचिकेताः द्वितीयम् - द्वितीयवारं, तृतीयम् - तृतीयवारं च यदा कस्मै मां दास्यसि ?
कस्मै मां दास्यसि ? इत्युवाच । तदा नायं बालस्वभावात् वक्ति, किन्तु बुद्धिपूर्वकमेव
वक्ति इति ज्ञात्वा निर्वेदमापन्नः क्रुद्धो वाजश्रवसः पिता मृत्यवे - यमाय, त्वा -
नचिकेतसं ददामि - प्रयच्छामि इति तं कुमारं नचिकेतसम् उवाच - उक्तवान् ह - इति निश्चये ।।
1.1.5
बहूनामेमि प्रथमो बहूनामेमि मध्यमः ।
किं स्वित् यमस्य कर्तव्यं यन्मयाऽद्य करिष्यति ।। 5 ।।
B.1.1.5
"आ.भा. - पित्रा कोपाविष्टतया मृत्यवे त्वा ददामि इत्युक्तोऽपि, नचिकेताः"
भयशोकादिरहितः सन्, पितरमुक्तवान् - बहूनाम् यमस्य पार्श्वे गन्तॄणां जनानां मध्ये
प्रथमः - सर्वतोऽग्रे एमि - गच्छामि । अहमिति शेषः । अथवा बहूनां गन्तॄणां मध्ये मध्यमः
- सर्वतोऽग्रे गन्तुः अनुयायी भूत्वा, एमि - गच्छामि । भयाद्याविष्टतया बहूनां पश्चात्
न गच्छामि । अर्थात् तवाज्ञया यमगृहगमनेऽपि न मे भयम्, न वा कोऽपि विचारः, इति तवाज्ञां
पालयाम्येव; परन्तु मम तत्र गमनेऽपि अद्य मया - प्राप्तेनापि यत्कर्तव्यम् - प्रयोजनं,
सः करिष्यति - तत् यमस्य कर्तव्यं किं स्वित् - किमस्ति ?  यदि मया किमपि यमस्य कार्यं
सेत्स्यति, तदा तु याज्ञिकेभ्य इव यमायापि मम दानं ते सफलं सम्भवि;2 परन्तु
नैतत् । पूर्णकामत्वात् यमस्य, बालस्वरूपेण मया, अकिञ्चित्करेण किं तस्य । अतः प्रयोजनं अनालोच्यैव
क्रोधावेशात् मृत्यवेऽहं भवता दत्त इति अनुशोचामि।।
1.1.6
अनुपश्य यथा पूर्वे प्रतिपश्य तथाऽपरे ।
सस्यमिव मर्त्यः पच्यते सस्यमिवाऽऽजायते पुनः ।। 6 ।।
B.1.1.6
"आ.भा. - एवं भयक्रोधादिरहितं सौम्यं पुत्रस्य वचः श्रुत्वा, पिता - सत्यम्, क्रोधावेशादेव"
मया एवमुक्तम्; न ईदृशो गुणी पुत्रः मृत्यवे दातुमुचितः इति
पश्चात्तापं कुर्वाणं पितरं दृष्ट्वा, कदाचित् अयं पश्चात्तापयुक्तः यदि यमगृहगमनं मम
निरुन्ध्यात्, तदा प्रतिज्ञाऽपरिपालनपरिणामभूतम् अनिष्टं नरकादिरूपं पुनः अस्य उपतिष्ठेत्
। तन्न भवतु इति प्रतिज्ञापालनाय पितरमुत्साहयति नचिकेताः - अनुपश्य इति ।
"हे पितः ! पूर्वे - पूर्वकालीनाः पितामहादयः यथा - येन प्रकारेण मृषावचनं विनैव सत्यवचने"
प्रतिज्ञातपरिपालने च स्थिताः, तथा अनुपश्य - तेन क्रमेण आलोचय, तदनुसारेण त्वमपि वर्तस्व,
अपरे - अर्वाचीनाः सज्जना अपि स्वधर्मे सत्यवचनादौ स्थिताः यथा सन्ति, तथा प्रतिपश्य
- विचारय । विचार्य पूर्वापरसत्पुरुषवृत्तान्तं त्वमपि तथाऽऽचर । यमगेहप्रेषणात् मां
न अवरुन्स्व, यतः मर्त्यः - मनुष्यः, सस्यमिव - धान्यमिव पच्यते - स्वल्पेनैव समयेन
जीर्णो भवति। म्रियते च । मृत्त्वा च पुनः सस्यमिव आजायते - समन्तात् उत्पद्यते । अतः
अनित्येऽत्र जीवलोके स्वल्पकालीनसुखाय न मृषा करणीयम्, प्रतिज्ञातं सत्यं कुरु; मृत्युगृहाय
मां प्रेषय द्रुतम्, इति तात्पर्यम् ।।
1.1.7
वैश्वानरः प्रविशत्यतिथिर्ब्राह्मणो गृहान् ।
तस्यैतां शान्तिं कुर्वन्ति हर वैवस्वतोदकम् ।। 7 ।।
"B.1.1.7"
"आ.भा. - एवं प्रेरितेन पित्रा यमसदनाय प्रेषितः नचिकेताः, मृत्यौ ब्रह्मसदनं प्रति"
गते सति, यमभवनं जगाम । तत्र च अभुञ्जान एव किमपि, तिस्रो रात्रीः उपवासेन व्यगमयत्
। प्रोष्य च स्वभवनमागतं वृद्धाः द्वारपाला ऊचुः -
"ब्राह्मणः - विप्रः, अतिथिः - अभ्यागतः सन् वैश्वानरः - साक्षात् वह्निरेव, गृहान्"
प्रविशति - आगच्छति । अतः तत्कृतदाहोपशमाय साधवः, तस्य- अतिथिरूपस्याग्नेः, एताम् -
पाद्यादिदानरूपां शान्तिम्, कुर्वन्ति - समाचरन्ति । अन्यथा प्रत्यवायापातात्1। अतः
हे वैवस्वत ! विवस्वतोः  अपत्यं यम ! उदकम् - पाद्यार्थं जलम् । उपलक्षणमिदम्2 आसनादेरपि
। हर - आनय नचिकेतसे इत्यर्थः ।।
1.1.8
आशाप्रतीक्षे सङ्गतँ सूनृताञ्च इष्टापूर्ते पुत्रपशूँश्च सर्वान् ।
एतद्वृङ्क्ते पुरुषस्याल्पमेधसो यस्यानश्नन् वसति ब्राह्मणो गृहे ।। 8 ।।
B.1.1.8
"आ.भा. - पादोदकाद्यनाहरणे कः प्रत्यवायः ? इत्याकाङ्क्षायां प्रत्यवायं द्वारपालाः"
बोधयन्ति वैवस्वताय - आशाप्रतीक्षे इति । आशा च प्रतीक्षा च आशाप्रतीक्षे - स्वेष्टभाविवस्तुप्राप्तीच्छा,
आशा;  स्वेष्टवर्तमानवस्तु प्राप्तीच्छा प्रतीक्षा; सङ्गतम् - सत्पुरुषसङ्गतिं, तज्जन्यं
फलं वा ! सूनृताम् - प्रियां वाचम्, तस्या निमित्तं वा; यतो प्रियवाक् प्राप्यते । इष्टापूर्ते
- इष्टं च पूर्तं च इष्टापूर्ते, पृषोदरादित्वात् इष्टशब्दस्य समासे दीर्घत्वम् । इष्टं
यागादि, तज्जन्यं फलं वा, पूर्तम्
- खातं वापीकूपतटाकादि, तज्जन्यं फलं वा । पुत्रान् पशूँश्च सर्वान् एतत्
अतिथिरूपब्राह्मणस्य अनशनम्, तज्जन्यं पापं वा कर्तृ वृङ्क्ते - अपवर्जयति विनाशयति,
कस्य इति आकाङ्क्षायाम् आहुः यस्य अल्पमेधसः - अल्पप्रज्ञस्य पुरुषस्य गृहे अनश्नन्
- अभुञ्जानः ब्राह्मणो वसति तस्य इत्यर्थः । अतः कस्यामपि अवस्थायां ब्राह्मणोऽतिथिर्नोपेक्ष्यः,
किन्तु सत्करणीय एव । वैवस्वत!
त्वं तु स्वस्थावस्थ एवेति ब्राह्मणायास्मै पाद्यादिकं शीघ्रम् उपनयेति भावः ।।
1.1.9
तिस्रो रात्रीर्यदवात्सीर्गृहे मेऽनश्नन् ब्रह्मन्नतिथिर्नमस्यः ।
"मस्तेऽस्तु ब्रह्मन् स्वस्ति मेऽस्तु तस्मात् प्रति त्रीन् वरान् वृणीष्व ।। 9।।"
B.1.1.9
"आ.भा. - एवं द्वारपालैः वृद्धैः उक्तः मृत्युः पाद्यादिकं नचिकेतसे समुपहृत्य तमुवाच"
- तिस्र इति । तिस्रो रात्रीः - त्रिरात्रिसमकालपर्यन्तम्, यत्-
यस्मात् हेतोः, मे - मम यमस्य गृहे हे ब्रह्मन् - हे विप्र ! नमस्यः - नमस्कारार्हः,
अतिथिः - अभ्यागतो भूत्वा, अनश्नन् - अभुञ्जान एव अवात्सीः वासं कृतवानसि । अतः, ते
- तुभ्यं नमस्कारयोग्यातिथये ब्राह्मणाय नमः - नमस्कारोऽस्तु. मे - मम मृत्योः स्वस्ति
अस्तु - भद्रमस्तु, तस्मात् - त्वत्पूजाद्यकरणनिमित्तः प्रत्यवायो मा भवतु इत्येतदर्थम्
अनशनेन मद्गृहे गमिताः तिस्रो रात्रीः प्रति - ताः रात्रीः समुद्दिश्य, त्रीन् वरान्
- अभीष्टार्थविशेषान्, वृणीष्व - याचस्व मत्सकाशात् । यद्यपि ब्राह्मणस्य ते कदाचित्
वराभीप्सा न भवेत्, तथापि मय्यनुग्रहसम्पादनाय वरत्रयमवश्यं प्रार्थयस्व इति भावः ।।
1.1.10
शान्तसंकल्पः सुमना यथा स्याद्वीतमन्युर्गौतमो माऽभि मृत्यो !
"त्वत्प्रसृष्टं माऽभिवदेत् प्रतीत एतत् त्रयाणां प्रथमं वरं वृणे ।।10।।"
B.1.1.10
"आ.भा. - एवं यमेनाभ्यर्थितो नचिकेता आह - शान्तसंकल्प इति । हे मृत्यो - यम ! गौतमः"
एतन्नामा मत्पिता, शान्तसंकल्पः शान्तः - निवृत्तिं गतः संकल्पः - मम पुत्रो यमं प्राप्य
किन्नु करिष्यति ? इति भावनारूपः यस्य । तादृशचिन्तारहितः यथा स्यात् । एवं सुमनाः -
प्रसन्नचित्तः मत्प्रेषणयुक्तखेदरहितत्वात्, स्वस्थमनाः यथा स्यात् । मा अभि - मां प्रति
वीतमन्युः - विगतक्रोधश्च यथा स्यात्, तथा कुरु इति शेषः । किञ्च त्वत्प्रसृष्टम्- त्वया
गृहं प्रति प्रेषितं मा - माम् अभि - प्रति प्रतीतः सन्, स एवायं मम पुत्रः, यो यमगृहं
प्रति मया प्रेषितः इत्येवं प्रत्यभिज्ञावान्1 विश्वस्तः सन्निति भावः । वदेत् - पूर्ववत्
अभिभाषेत । यद्वा, अभिवदेत् - आशिषा युञ्ज्यात् । एतत् - एतत्प्रयोजनकं, त्रयाणां वराणां
त्वद्दत्तानां मध्ये प्रथमं वरं वृणे प्रार्थये ।।
1.1.11
यथा पुरस्ताद्भविता प्रतीत औद्दालकिरारुणिर्मत्प्रसृष्टः (ष्टम्)।
सुखँ, रात्रीः शयिता वीतमन्युः त्वां (द?) द्दशिवान्  मृत्युमुखात् प्रमुक्तम् ।। 11 ।।
B.1.1.11
"आ.भा. - एवं नचिकेतसा प्रार्थितो मृत्युः प्रत्याह - पुरस्तात् - मद्गृहागमनात् पूर्वस्मिन्"
काले, यथा - यादृशप्रीतिसमन्वितबुद्धिमान् त्वयि आसीत्, तथैव मम गृहात् स्वगृहं प्रतिगतेऽपि
त्वयि प्रीतिसमन्वितबुद्धिमान्, भविता -
भविष्यति । प्रतीतः - स एवायं मदीयः प्रियः पुत्रः  इति प्रत्यभिज्ञावान् सन् । औद्दालकिः
- उद्दालक एव औद्दालकिः, आरुणिः - अरुणस्य अपत्यं पुमान् अरुणपुत्रः, द्वयोर्वा अपत्यम्
। अरुणस्य अपत्यम्, उद्दालकस्य गोत्रापत्यं वा आरुणिः, औद्दालकिः तव पिता इत्यर्थः ।
मत्प्रसृष्टः - मया अनुगृहीतस्सन्, सुखम् - सुखपूर्वकं चिन्तारहितत्वात्, वीतमन्युः
- त्वयि विगतक्रोधस्सन्, रात्रीः- त्वद्गमनोत्तरभाविरात्रीः, शयिता - स्वप्ता । मृत्युमुखात्
- मृत्युगोचरात्, प्रमुक्तम् - परावृत्तं त्वाम्, दृशिवान् - दृष्टवान् सन्, मदनुग्रहवशात्
प्रथमवरेण याचितं सर्वं प्रयोजनं पितुः परितोषकारकं ते सेत्स्यति इति भावः । दर्शिवान्?
इत्यत्र दृश् धातोः क्वसुः । द्विर्वचनं तु छान्दसत्वात् न इति बोध्यम् ।।
1.1.12
स्वर्गे लोके न भयं किञ्चनास्ति न तत्र त्वं न जरया बिभेति ।
उभे तीर्त्वा अशनायापिपासे शोकातिगो मोदते स्वर्गलोके ।। 12 ।।
B.1.1.12
"आ.भा. - अतः परेण मन्त्रेण द्वितीयं वरं प्रार्थयितुकामो नचिकेताः प्रार्थनाविषयाग्निविद्याफलभूतं"
स्वर्गम् अनेन मन्त्रेण प्रशंसति - स्वर्गे इति  ।
[स्वर्गशब्दस्य अप्राकृतमोक्षस्थानपरत्व समर्थनम्]
"अत्र प्रकरणे बहुकृत्वोऽभ्यस्तः स्वर्गशब्दः । सः सर्वोऽपि मोक्षस्थानभूताऽप्राकृतलोकपर"
एव; स्वर्गे लोके न भयं किञ्चनास्ति - इति मन्त्रेण मुक्तपुरुषसाधारणस्य अपहृतपाप्मत्वादिकस्य
गुणाष्टकस्य1 बोधनात् ।
"ध्रुवसूर्यान्तरं 2 यत्तु नियुतानि चतुर्दश ।"
"स्वर्गलोकः स कथितः लोकसंस्थानचिन्तकैः ।। (वि.पु.2-7-18)"
इति  पुराणप्रतिपादितस्वर्गलोकगतानां  संसारिणाम् अपहृतपाप्मत्वादिरूपगुणाष्ट -
काविर्भावस्य कुत्रापि अश्रवणात् ।
"अत्र च मन्त्रे न भयं किञ्चनास्ति इत्यनेन अपहृतपाप्मत्वम् । न तत्र त्वम् इत्यनेन"
विमृत्युत्वम्,  न जरया इत्यंशेन विजरत्वम्, उभे तीर्त्वा अशनायापिपासे इत्यनेन विजिघत्सत्वम्
अपिपासत्वं च प्रतिपाद्यते । शोकातिगः इत्यनेन विशोकत्वम् बोध्यते । मोदते स्वर्गलोके
इत्यनेन च मोदकारणभूते सत्यकामत्वसत्यसंकल्पत्वे प्रतिपाद्येते । तस्मात् अत्र स्वर्गशब्दः
मोक्षस्थानवाच्येव मन्तव्यः ।
"न च-अन्यत्र कुत्रापि स्वर्गशब्दस्य मोक्षस्थानवाचकतया दृष्टत्वात्, एतस्मिन्नर्थ अप्रसिद्धेश्च"
ईदृशार्थकल्पना नोपपद्यते इति शंकनीयम् । अनन्ते स्वर्गे लोके ज्येये प्रतितिष्ठति (के.उ.4-9)
तेन धीरा अपियन्ति ब्रह्मविदः स्वर्गं लोकमित ऊर्ध्वं विमुक्ताः (बृ.उ.6-5-8) तस्यां
हिरण्मयः कोशः स्वर्गो लोको ज्योतिषावृतः (तै.आ.1-26) अमुष्मिन् स्वर्गे लोके सर्वान्
कामानाप्त्वाऽमृतः समभवत् (ऐ.उ.4-6) इत्यादिश्रुतिषु
स्वर्गशब्दस्य मोक्षस्थानवाचितया अनेकशो दृष्टत्वात् ।
"स्वर्गकामाधिकरणे निरतिशयप्रीतिवाचिताया एव स्वर्गशब्दस्य निर्धारणात्। पुराणप्रतिपादितलोकविशेषस्य"
सातिशयप्रीतिमात्रेण स्वर्गशब्दवाच्यत्वस्य औपचारिकत्वात्, उपचारमात्रेण प्रसिद्धेश्च
अकिञ्चित्करत्वात्। स्वर्गे लोके मोक्षस्थाने साकेताभिधे1 न किञ्चन भयमस्ति भयकारणस्य
पुण्यपापसम्पर्कस्य विनष्टत्वेन कस्यापि भयस्य तत्र न सम्भव इत्यर्थः ।
"एतेन पुण्यप्राप्यपौराणिकस्वर्गे इन्द्रादेरपि वृत्रासुरादिजन्यभयस्य पुराणादावेव अवगम्यत्वात्"
न तत्र भयसामान्याभाव इति सूच्यते । तस्मात् न प्रसिद्धोऽपि सः ।
अत्र प्रकरणे ग्रहणर्महति इति भावः । हे मृत्यो ! तत्र स्वर्गे - मोक्षस्थाने त्वं न
- न ईशिषे, तवापि तत्र प्रभावो नास्ति । न जरया - बद्धावस्थया तत्र गतो जीवो बिभेति,
जरामरणादेः मुक्तिस्थानेऽसम्भवात् । अशनायापिपासे - अशितुमिच्छा अशनाया बुभुक्षा, पातुमिच्छा
पिपासा जलादिकर्मकपानविषयिणी इच्छा । ते अपि तत्र न स्तः, शोकातिगः - शोकं-दुःखम् अतिगच्छति
तरति सः शोकातिगः शोकपारगामी स्वर्गलोके मोक्षस्थाने श्रीमद्भगवद्रामचन्द्राधिष्ठिते
साकेते गतो जीवः मोदते - यं कामं  कामयते सोऽस्य संकल्पादेव समुत्तिष्ठति तेन सम्पन्नो
महीयते (छां.उ.8-2-10) इत्यादि श्रुत्या सत्यकामत्व सत्यसंकल्पत्वाविर्भावबोधनात् ।
तेन च पितृलोकादिगतसर्वविधमोदस्य संकल्पादेव प्राप्तत्वात् सर्वथा आनन्दी भवति इत्यर्थः ।।
1.1.13
स त्वमग्निं स्वर्ग्यमध्येषि मृत्यो प्रब्रूहि तँ श्रद्धधानाय मह्यम् ।
स्वर्गलोका अमृतत्त्वं भजन्ते एतत् द्वितीयेन वृणे वरेण ।। 13 ।।
B.1.1.13
"आ.भा. - अनेन मन्त्रेण स्वर्गसाधनीभूताग्निविद्यामर्थयते द्वितीयवररूपां नचिकेताः ।"
हे मृत्यो ! सः - पुराणादिषु सर्वज्ञत्वेनरूपेण प्रसिद्धः त्वम् । स्वर्ग्यम्  - उक्तलक्षणस्वर्गलोकप्राप्तिसाधनभूतम्
। अग्निम् - अग्निविद्याम्, अध्येषि - स्मरसि जानासि इति यावत् । तम् - अग्निम्, श्रद्धधानाय
- उक्तलक्षणमोक्षश्रद्धाविशिष्टस्य मह्यम् - नचिकेतसे तव शिष्यभूताय, प्रब्रूहि - प्रकर्षेण
वद, उपदिशेत्यर्थः । प्र उपसर्गेण तथा माम् अग्निम् उपदिश, येन सम्यगहं वेत्तुं शक्नुयामि
इति द्योत्यते । मोक्षसाधनत्वं च अग्नेः उपासनद्वारा भवति इत्यनुसन्धेयम् । कस्मात्
मां तदर्थं प्रेरयसि ? इत्याकाङ्क्षायाम् आह - स्वर्गलोकाः अमृतत्वं भजन्ते - स्वर्गः
साकेताख्यः अप्राकृतो देशः लोको येषां ते स्वर्गलोकाः, परमं पदं प्राप्ताः । ये ते अमृतत्वम्
- स्वस्वरूपाविर्भावलक्षणं मोक्षम्, भजन्ते - प्राप्नुवन्ति । अतः तत्र श्रद्धावान्
अहं तदुपदेशाय त्वां प्रेरये इति भावः । एतत् - मोक्षसाधनम् अग्निविज्ञानम् द्वितीयेन
वरेण वृणे प्रार्थये।।
1.1.14
प्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।
अनन्तलोकाप्तिमथो प्रतिष्ठां विद्धि त्वमेतन्निहितं 1 गुहायाम् ।। 14 ।।
B.1.1.14
"आ.भा. - एवं प्रार्थितो मृत्युः प्रतिजानाति - हे नचिकेतः ! स्वर्ग्यम्3 - स्वर्गाय"
हितं स्वर्गसाधनम् अग्निम् - अग्निविद्यां, प्रजानन् - प्रकर्षेण सम्यग्रूपेण जानन्
ज्ञातवान् अहं, ते - तुभ्यम्, प्र ब्रवीमि - प्रकर्षेण
कथयामि उ इति यदर्थे यत्त्वत्प्रार्थइतं तत्,  मे - मम सकाशात्, मदुपदेशात् निबोध -
जानीहि एकाग्रचित्तस्सन्, अनन्तलोकाप्तिम् - न अन्तो यस्य सः अनन्तः, अविनाशी नित्यः,
स चासौ लोकः अनन्तलोकः - साकेताभिधः । तस्य आप्तिः - प्राप्तिः साधनभूतम् । कारणे कार्योपचारात्4
। अथ - किञ्च, प्रतिष्ठाम् - अत्रापि कारणे कार्योपचारात् तत्र गत्वा अपुनरावृत्तिरूपप्रतिष्ठासाधनम्,
एतम् - मया वक्ष्यमाणम्, अग्निम् - अग्निविद्याम्, गुहायां निहितम् - अतिगुप्तम् रहस्यभूतम्
त्वं विद्धि - जानीहि । नायं सर्वेषां कृते सुलभः, अहं तु त्वयि प्रीतिपरीतया रहस्यभूतमर्थं
समुपदिशामि। तस्मात् सावधानमनाः शृणु इति भावः ।
"अथवा यत् त्वया पृष्टम् अग्निस्वरूपं ते - तुभ्यम्, अहं ब्रवीमि । त्वं तु मे - मदुपदेशात्"
तत् निबोध - जानीहि । हे नचिकेतः ! प्रजानन् मदुपदेशात् स्वर्गसाधनमग्निं ज्ञातवान्
त्वम्, अनन्तलोकाप्तिम् - पूर्वोक्त एवार्थः; विद्धि - लभस्व। अथ - अनन्तरम्, प्रतिष्ठां
च - उक्त एवार्थः; विद्धि - लभस्व इत्यर्थः । विदेर्लाभार्थकत्वस्य विवक्षणात् ।।
1.1.15
लोकादिमग्निं तमुवाच तस्मै या इष्टका यावतीर्वा यथा वा ।
स चापि तत्प्रत्यवदद्यथोक्तमथास्य मृत्युः पुनराह तुष्टः ।। 15 ।।
B.1.1.15
"आ.भा. - इदन्तु श्रुतिवाक्यम् अस्मान् प्रतिबोधयितुम् । लोकस्य - मोक्षस्थानरूपस्य साकेतस्य, आप्तिम्"
- उपासनाद्वारा प्राप्तिकारणभूतम्, स्वर्ग्यम् इति यावत् । तम् - नचिकेतसा प्रार्थितम्
अग्निम् - अग्निविद्याम् । तस्मै - नचिकेतसे उवाच - उपदिदेश; मृत्युः इत्यनुसन्धेयम्
। याः - यत्स्वरूपाः यादृश्यः इष्टकाः - चेतव्याः उपधातव्याः, यावतीः - सङ्ग्राह्याः,
यत्संख्याकाः इष्टकाः चेतव्याः । यथा - येन प्रकारेण वा - चेतव्याः, तत्सर्वम् उवाच
इत्यर्थः। यावतीः इत्यत्र प्रथमाविभक्तेरपि जसः पूर्वसवर्णदीर्घः छान्दसत्वात् इति ध्येयम्
। सः - नचिकेताः अपि तत्  मृत्युना प्रोक्तम्, यथोक्तम् - उक्तमनतिक्रम्य यथोक्तम्,
यथा यमेन उक्तं तथैव, प्रत्यवदत् - अनूदितवान्  ।  अथ -  अनुवदनानन्तरम्,  शिष्यस्य
ग्रहणधारणानुवचनसामर्थ्यपर्यालोचनेन तुष्टः - प्रसन्नः, मृत्युः - वैवस्वतः, पुनः -
भूय एव नचिकेतसम्, आह - उक्तवान् । प्रतिज्ञातवरत्रयादधिकम् अपरं वरं दातुं वक्ष्यमाणप्रकारेण
अत्र मन्त्रे इष्टका पदेन संवत्सरमध्ये प्रातःकाले सायंकाले च प्रतिदिनमनुष्ठीयमानानि
अग्निहोत्रकर्माण्येव
विवक्षितानि । एतेषाम् अग्निहोत्रकर्मणां विंशत्यधिक-सप्तशतसंख्यावत्त्वात् अग्निविद्यायाम्
इष्टकानामपि तावत्संख्यावत्त्वमेव। यथा शब्देन च, ये ये मन्त्राः इष्टकाप्रकाशनसमर्थाः
तत्तन्मन्त्रोच्चारणपूर्वकं मृत्युना अग्निविद्या उपदिष्टा; तत्तन्मन्त्रानामपि सर्वानुच्चार्य
नचिकेतसा अनूदितमिति भावः । इतोऽधिकं तु चयनप्रकरणात् अवगन्तव्यम् ।।
1.1.16
तमब्रवीत् प्रीयमाणो महात्मा वरं तवेहाद्य ददानि (मि) भूयः ।
तवैव नाम्ना भविताऽयमग्निः सृंकाञ्चेमामनेकरूपां गृहाण ।।16 ।।
B.1.1.16
"आ.भा. - प्रीयमाणः - नचिकेतसः बुद्धिवैभवम् अवेक्ष्य सन्तुष्यन् महात्मा - महत् विपुलम्"
उदारं मनो यस्य तादृशः उदारचेता इत्यर्थः । एवम्भूतो मृत्युः तम् - नचिकेतसं शिष्यम्,
अब्रवीत् - उक्तवान् । किम् इत्यत्राह - इह - त्वयि प्रसन्नतानिमित्तकम्, इह इत्यत्र
सप्तम्याः निमित्तार्थकत्वाश्रयणम् । यतः अहं त्वयि प्रसन्नः, तत एव अधिकं वरं दातुमिच्छामि
इति भावः । भूयः - पुनरपि अद्य - इदानीम् । एतेन प्रसन्नतायाः अतिशयो द्योत्यते । तत
एव विलम्बं न क्षमते इत्याशयः वरम् - पूर्वप्रतिज्ञातवरत्रयापेक्षया अधिकं चतुर्थं वरं,
तवकृते ददामि - प्रयच्छामि इति । कोऽसौ वरः ? इत्यत्राह - अयं मया समुपदिष्टः अग्निः,
तवैव नाम्ना - नाचिकेतः इति संज्ञया भविता - प्रसिद्धो भवेत् इति । अनेकरूपाम् - अनेकानि
नानाविधानि रूपाणि नीलपीतादीनि चाकचक्यवन्ति यस्यां तां विचित्रवर्णाम् । इमाम् - प्रत्यक्षां
पुरःस्थितम् । सृंकाम्- कर्णप्रियमधुरशब्दवतीं रत्नमालाम्  गृहाण - अङ्गीकुरुष्व इत्यर्थः ।
1.1.17
त्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।
ब्रह्मजज्ञं देवमीड्यं विदित्वा निचाय्येमाँ शान्तिमत्यन्तमेति ।। 17।।
B.1.1.17
"आ.भा. - पुनरपि मृत्युः कर्म स्तुवन् आह - त्रिकर्मकृत् त्रीणि त्रिसंख्याकानि कर्माणि"
इज्य - अध्ययन - दानरूपाणि करोति इति त्रिकर्मकृत् । तत्र इज्या - ज्योतिष्टोमादियागरूपा,
अध्ययनम् - गुरुमुखोच्चारितानां वेदानाम् अनूच्चारणरूपम्; स्वाध्यायोऽध्येतव्यः इति
विधिश्रवणात् । दानम् - बहिर्वेदि1 पात्र [भूताय] पुरुषाय वस्तुसमर्पणरूपम् । यद्वा
- पाकयज्ञ - हविर्यज्ञ - सोमयज्ञकृत् इत्यर्थः । त्रिणाचिकेतः - त्रिकृत्वः नाचिकेतोऽग्निः
चितो येन तादृशः त्रिभिः - चितैः अग्निभिः, सन्धिम् - परमात्मोपासनेन सह सम्बन्धम् ।
एत्य - प्राप्य, जन्ममृत्यू - जननमरणे तरति - अतिक्रामति । परमात्मोपासकेन अनुष्ठितोऽयं
नाचिकेतोऽग्निः अपवर्गाय प्रभवति इत्यर्थः । द्वारभूतपरमात्मोपासनस्वरूपं निर्दिशति
- ब्रह्मजज्ञम् - सकलजगत्कारणात् ब्रह्मणो जातः ब्रह्मजः, जानातीति ज्ञः, ब्रह्मजश्चासौ
ज्ञश्च सः जीवः तम्, ईड्यम्- स्तुत्यर्हं सर्वतो दीप्यमानम् परमात्मानं विदित्वा, -
जीवात्मानं परमात्मात्मकं मत्वा इत्यर्थः । यद्वा - ब्रह्मयज्ञं-
जीवात्मानं, देवं - परमात्मानं च विदित्वा - शास्त्रतो गुरूपदेशतो वा विज्ञाय, निचाय्य2
- ध्यानादिना साक्षात्कृत्य, इमाम् - स्वीयबुद्धिसन्निहितां शान्तिमत्यन्तमेति - संसाररूपानर्थनिवृत्त्यात्मिकाम्
आत्यन्तिकीं शान्तिं प्राप्नोति । अत्र मन्त्रे ब्रह्मजज्ञं देवं विदित्वा इति सामानाधिकरण्यनिर्देशात्
जीवब्रह्मणोः अभेदः प्रतीयते । स च अत्यन्तमसम्भवी। तस्मात् देवशब्दस्य परमात्मात्मकताश्रयणात्
सामानाधिकरण्यनिर्देशः सुसङ्गमनीयः ।।
1.1.18
त्रिणाचिकेतस्त्रयमेतत् विदित्वा य एवं विद्वांश्चिनुते नाचिकेतम् ।
स मृत्युपाशान् पुरतः प्रणोद्य शोकातिगो मोदते स्वर्गलोके ।। 18।।
B.1.1.18
"आ.भा. - यः - उपासकः एतत् त्रयम् - ब्रह्मजज्ञं देवम् इत्यनेन प्रोक्तं ब्रह्मस्वरूपं,"
ब्रह्मात्मकजीवस्वरूपं, त्रिभिरेत्य सन्धिम् इत्यनेन निदर्शितम् अग्निस्वरूपं च इति
त्रयम् । विदित्वा - गुरूपदेशात् शास्त्राद्वा विज्ञाय । एवं विद्वान् - गुरूक्तप्रकारेण
शास्त्रदर्शितप्रकारेण वा, अग्नि - ब्रह्म - तदात्मकजीवस्वरूपसमनुसन्धानवान् । नाचिकेतम्
- एतन्नाम्ना यमराजवरप्रथितम् अग्निं, चिनुते - अनुतिष्ठति । सः - नाचिकेतः, त्रिवारं चित-
नाचिकेताग्निः उपासकः । पुरतः - शरीरपातात् प्रागेव, जीवद्दशायामेव । मृत्युपाशान् -
मृत्योः यमस्य पाशाः बन्धनरज्जुभूताः ये रागद्वेषादयः क्लेशपदाभिधेयाः तान् । प्रणोद्य
- निगमय्य दूरेकृत्वा इत्यर्थः । शोकातिगः - शोकम् अतिगच्छति इति शोकातिगः, शोकातिक्रमं
कृत्वा । स्वर्गलोके -
निरतिशयसुखविशिष्टे स्थाने, साकेताख्ये मोक्षस्थाने  इत्यर्थः । मोदते - सत्यकामत्व
- सत्यसंकल्पत्वाद्याविर्भावात् ईप्सितम् आनन्दं लभते ।।
1.1.19
यो वा ए(प्ये) तां ब्रह्मजज्ञात्मभूतां चितिं विदित्वा चिनुते नाचिकेतम्।
स एव भूत्वा ब्रह्मजज्ञात्मभूतः करोति तद् येन पुनर्न जायते ।। 19 ।।
B.1.1.19
"आ.भा. - यः उपासकः, एताम् - पूर्वप्रोक्ताम्, चितिम् - चयनं, नाचिकेताग्न्यनुष्ठानं,"
ब्रह्मजज्ञात्मभूतां-ब्रह्मजज्ञो जीवः तदात्मभूताम् तत्स्वरूपाम्, विदित्वा - अनुसन्धाय,
नाचिकेतम् - नाचिकेतसंज्ञम् अग्निम्, चिनुते - अनुतिष्ठति, सः - उपासकः एव, ब्रह्मजज्ञात्मभूतो
भूत्वा - चितौ ब्रह्मजज्ञस्वरूपत्वभावनायुक्तो भवन्, तत् - भगवदुपासनं, करोति येन -
उपासनेन, पुनः - भूयः, न जायते - जन्ममरणचक्रे न पतति ।
"अयं भावः - ब्रह्मात्मकस्वस्वरूपताभावनापूर्वकमेव नाचिकेताग्न्यनुष्ठानं ब्रह्मोपासनाद्वारा मोक्षसाधनम्; न"
तु एतादृशभावनाविरहितम् इति । अयं मन्त्रः यद्यपि क्लिष्टव्याख्यानतया पौनरुक्तशंक्या
च, कैश्चित्  प्रक्षिप्तत्वेन1 गणितः, अत एव
न  व्याख्यातश्च । कैश्चित्तु व्याख्यातः, तथापि निरुक्तदोषद्वयस्य बहुषु मन्त्रेषु
सम्भवात्, तद्भयेन तेषामपि परित्यागप्रसङ्गः स्यादिति अस्माभिः परिगृहीत एव ।
1.1.20
एष तेऽग्निर्नचिकेतः स्वर्ग्यो यमवृणीथा द्वितीयेन वरेण ।
एतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व।। 20।।
B.1.1.20
"आ.भा. - हे नचिकेतः! स्वर्ग्यः - मोक्षस्थानभूतदेशविशेषप्रयोजनकः अग्निः - अग्निविद्या,"
ते - तुभ्यम् , उपदिष्टो मया इति शेषः । यमग्निं द्वितीयेन वरेण अवृणीथाः - वृतवान्,
त्वम्  इति शेषः । जनासः - जनाः आज्जसेरसुक् 1 (पा.सू.7-1-50) इति असुगागमः छान्दसो
बोध्यः । एतम् - मदुपदिष्टम्, अग्निं तवैव - त्वत्सम्बन्धिनमेव, प्रवक्ष्यन्ति - वदिष्यन्ति,
अर्थात् तवैव नाम्ना सम्बद्धमिमं नाचिकेतोऽग्निः इत्येवं रूपेण व्यवहरिष्यन्ति लोकाः
। हे नचिकेतः । अतः परं तृतीयं वरं स्वाभीप्सितं वृणीष्व - प्रार्थयस्व, यावत्तृतीयं
वरं न ददामि तुभ्यं, तावत्, अपूर्णप्रतिज्ञ2 एव अहं स्याम् इति भावः ।।
1.1.21
येयं प्रेते विचिकित्सा मनुष्ये अस्तीत्येके नायमस्तीति चैके ।
एतद् विद्यामनुशिष्टस्त्वयाऽहं वराणामेष वरस्तृतीयः ।। 21 ।।
B.1.1.21
"आ.भा. मुमुक्षुः नचिकेताः, द्वितीयेन वरेण मोक्षसाधनभूताम् अग्निविद्यां पप्रच्छ ।"
अधुना मोक्षस्वरूपविषये पृच्छति? स हि वादिविप्रतिपत्त्या मोक्षस्वरूपे सन्दिहान आस्ते
। तथा हि - केचित्, क्षणिकविज्ञानरूपस्यात्मनः स्वरूपसमुच्छेदमेव मुक्तिं वदन्ति । अपरे
तु, नित्यविज्ञानरूपमात्मानं  मन्यमानाः  तद्गताविद्याऽस्तमयं  मोक्षमामनन्ति । तार्किकासु
अशेषविशेषगुणोच्छेदम् आत्मनो मुक्तिं वर्णयन्ति । अन्ये तु अपहृतपाप्मत्वादिगुणविशिष्टः
नित्यशुद्धः परमात्मैव उपाधिसंसर्गात् जीवभावमुपैति; उपाध्यगमाच्च यः तस्य परमात्मभावः
तमेवमोक्षस्वरूपतयानिरूपयन्ति।सवासनाऽनादिकर्मरूपाविद्याविच्छेदपूर्वकाविर्भूता-पहतपाप्मत्वादिगुणाष्टकविशिष्टस्य
जीवस्य, अप्राकृतदेशविशेषविशिष्टपरमात्मानुभव एव मोक्षः - इति परे वैदिकाः वदन्ति।
"पुष्करपलाशकल्पस्य1 आत्मनः  प्रकृतिपुरुषाऽविवेकजन्यभोक्तृत्वावभास -"
विच्छेद एव मुक्तिः  इति तु कापिलाः2 कल्पयन्ति । तदेवमादिभिः विप्रतिपत्तिभिः संश्याकुलितः नचिकेताः
अस्तिनास्त्यात्मकविप्रतिपत्तिद्वयेन सर्वाः विप्रतिपत्तीः
सङ्गृह्य, संशयं प्रदर्श्य, मोक्षदशायां मुक्तस्य किं स्वरूपम् ? - इति पृच्छति येयं
प्रेते इति । प्रेते - प्रकर्षेण इते तत्तद्वादिस्वीकृतसकलबन्धनमुक्ते मनुष्ये मोक्षाधिकारि
जीवे, या इयम्- अनुभूयमाना, स्वबुद्ध्या विषयीक्रियमाणेति यावत् विचिकित्सा - संशयः,
जायते इति शेषः । विचिकित्साहेतुभूते विप्रतिपत्ती दर्शयति - अस्तीत्येके।  सर्वबन्धविनिर्मुक्तौ
सत्याम् अयमात्मा अस्ति इत्येके वदन्ति इति शेषः । अयमात्माबन्धनात् निगमानन्तरं नास्तीत्येके,
स्वरूपोच्छित्ति मोक्षमाचक्षाणाः, वदन्ति । अतः एतद्  आत्मस्वरूपम्, मोक्षदशायां कीदृशम्
? इति । त्वया - विदितात्मयाथात्म्येन सर्वज्ञेन गुरुणा मृत्युना, अनुशिष्टः - उपदिष्टः
अहम् - नचिकेताः, विद्याम् जानीयाम् यथा तथा माम् उपदिशेति भावः। त्वया दातुं प्रतिज्ञातानां
त्रयाणां वराणां मध्ये, एषः - मोक्षस्वरूपविषयकः मया प्रार्थ्यमानः, तृतीयो वरः अस्ति ।।
1.1.22
देवैरत्रापि विचिकित्सितं पुरा न हि सुज्ञेयमणुरेष धर्मः ।
अन्यं वरं नचिकेतो वृणीष्व मा मोपरोत्सीरति मा सृजैनम् ।। 22 ।।
B.1.1.22
"आ.भा. - एवं मोक्षस्वरूपं नचिकेतसा पृष्टोऽपि मृत्युः, पृष्टार्थस्य गम्भीरतया शिष्याधिकारपरीक्षणं"
विना, तदिच्छामात्रेण उपदेष्टुम् अनिच्छन्, तदधिकारं परीक्षितुम् आह - देवैरिति । मनुष्यापेक्षया
आजानसिद्ध1प्रकृष्टज्ञाना हि!
देवा भवन्ति । तैर्देवैरपि अत्र मुक्तात्मस्वरूपे, पुरा विचिकित्सितम् - संशयितं पुरा
सृष्ट्युत्तरकाले, अतो देवानामपि दुर्विज्ञानमिदम् इति भवादृशानां मनुष्याणां कृते तु
अत्यन्तं दुर्विज्ञानमिति भावः । एतत् मुक्तात्मस्वरूपम्, न हि सुज्ञेयम् - सरलतया ज्ञातुमशक्यम्,
हि - यत्; एषः - मुक्तात्मस्वरूपाख्यो धर्म  ध्रियमाणत्वात् परमात्मना, आत्मस्वरूपमपि
धर्मः; परमात्माधीनस्वरूपस्थितिप्रवृत्तिर्हि आत्मा इति भावः । अणुः - अतिसूक्ष्मः ।
अतः एतस्योपदेशे मया कृतेऽपि, यदित्वं ज्ञातुं न शक्नुयाः; तदा निष्फलमेव भविता तव
एतद्वरवरणम् । तस्मात् हे नचिकेतः! अन्यम् - मुक्तात्मस्वरूपापेक्षया भिन्नं ज्ञातुमर्हं
निश्चितफलं कमपि वरं यथेच्छं वृणीष्व  प्रार्थयस्व । मा - माम्, मा उपरोत्सीः - इमम्
मुक्तात्मस्वरूपोपदेशाय मम उपरोधं न कुरु । यद्वा मामेति वीप्सायां द्वित्वम् । तथा
च निषेधार्थकमापद्द्वयेन अत्र विषये निर्बन्धं नैव आचरेत्यर्थः । एनम् - प्रतिज्ञातवरत्रयं
मां मृत्यम्, अतिसृज - मुक्तस्वरूपोपदेशात् विमुञ्च । यद्वा मा - मां प्रति, एनं वरम्
अतिसृजविमुञ्च इत्यर्थः । यद्यपि वरत्र्यप्रदानात् पूर्वम् अहमधमर्ण2 इवास्मि; तथापि
त्वादृशजनदुर्विज्ञेये अत्र मुक्तात्मस्वरूपे उपदेशदानाय उत्तमर्ण3 इव कदाऽऽग्रहं4 न कुरुष्वेति भावः।।
1.1.23
दैवरत्रापि विचिकित्सितं किल त्वचं मृत्यो यन्न सुज्ञेयमात्थ ।
वक्ता चास्य त्वादृगन्यो न लभ्यो नान्यो वरस्तुल्य एतस्यकश्चित् ।। 23 ।।
B.1.1.23
"आ.भा. - एवं मृत्युना एतादृशवरत्यागाय प्रेर्यमाणोऽपि नचिकेताः, न ततश्चचाल । आह च"
- अत्र मुक्तात्मस्वरूपविषये, देवैरत्रापि विचिकित्सितम् - संशयितम् किल! इदन्तु भवतः
सकाशादेव अवगतम् । हे मृत्यो ! त्वं च न सुज्ञेयम् - न सारल्येन1ज्ञातुमर्हम् इति यत्
मुक्तात्मतत्त्वम् आत्थ - कथयसि,
अस्य - दुर्विज्ञानस्य मुक्तात्मस्वरूपस्य, अन्यः - त्वद्भिन्नः त्वादृक् - त्वत्सदृशः
सर्वधर्मवेत्ता, वक्ता - मया मनुष्येषु सादरम् अन्विष्यमाणोऽपि, न लभ्यः - न प्राप्यः
। किञ्च एतस्य - वरस्य, तुल्यः अन्यः कश्चित् वरो नास्ति । परमपुरुषार्थरूपनित्यफलप्राप्तिर्हि
वरोऽयम् । अन्यस्तु तदपेक्षया सर्वोऽपि न परमपुरुषार्थप्राप्तिकरः । अतः अनित्यफलः
। तस्मात् यदि त्वादृशम् अपरं वक्तारम्, एतद्वरसदृशम् अपरवरं च प्राप्नुयाम्, समन्वेषणपरोऽपि;
तदैव त्वाम् एतद्वराप्रदानाय न निर्बध्नीयाम्, एनं वरं च मुञ्चेयम्; नान्यथा इति भावः ।।
1.1.24
शतायुषः पुत्रपौत्रान् वृणीष्व बहून् पशून् हस्तिहिरण्यमश्वान् ।
भूमेर्महदायतनं वृणीष्व स्वयं च जीव शरदो यावदिच्छसि ।। 24।।
B.1.1.24
"आ.भा. - एवमुक्तोऽपि मृत्युः, तस्मै स विद्वानुपसन्नाय प्रशान्तचित्ताय (मुं.उ.1-2-13)"
इत्यादि श्रुतिप्रोक्तं प्रशान्तचित्तत्वम्, अस्य परीक्षितुं प्रलोभयति - शतायुषः इति
। शतायुषः - शतं वर्षीणि आयूंषि येषां तान्,
शतवर्षप्रमाणजीवनान्, पुत्रपौत्रान् - पुत्राश्च पौत्राश्च तान्, वृणीष्व  प्रार्थयस्व,
बहून् - यथेप्सितसंख्याकान्, पशून् - गोमहिष्यादीन् वृणीष्व, हस्तिहिरण्यम् - हस्ती
च हिरण्यं च हस्तिहिरण्यम् जातावेकवचनम्2 । अत्रापि बहून् इति विशेषणं योज्यम् । ईप्सितसंख्याकान्
हस्तिनः, ईप्सितपरिमाणं हिरण्यं च वृणीष्व । अश्वान् अपि बहून् वृणीष्व । किञ्च भूमेः
- पृथिव्याः महत् - अतिविस्तृतम् आयतनम् - मण्डलं, चत्वारिंशद्योजनपरिमितदेशसंज्ञितं
राज्यं वृणीष्व, यद्वा भूसम्बन्धि महत् - विपुलम् आयतनम् - शाला3प्रासादादिविशिष्टगेहं
वृणीष्व इत्यर्थः । किञ्च सर्वमेतत् - विफलम् ; यदि तवायुरेव अल्पं स्यात्। अतः यावत्
वर्षाणि जीवितुं वाञ्छसि तावत् शरदः - वर्षाणि स्वयं जीव - शतायुर्वै मनुष्यः
इति नियमस्तु तव पुत्रपौत्रेष्वेव न त्वयि इति त्वं तन्नियमम् अनादृत्य, इच्छानुसारं चिरंजीव इति भावः ।
1.1.25
एतत्तुल्यं यदि मन्यसे वरं वृणीष्व वित्तं चिरजीविकां च ।
महाभूमौ नचिकेतस्त्वमेधि कामानां त्वा कामभाजं करोमि ।। 25।।
B.1.1.25
"आ.भा. - एतत्तुल्यम् । एतेन मदुक्तेन वरेण, तुल्यम् - सदृशं वरं कमपि अपरं यदि मन्यसे,"
तर्हि तमपि वृणीष्व । वित्तम् - मुक्ताफलमाणिक्यादि महार्घरत्नरूपं प्रभूतमपि वृणीष्व
। चिरजीविकाम् - चिरकालपर्यन्तं जीवनं च वृणीष्व । हे नचिकेतः ! महाभूमौ - महती चासौ
भूमिः महाभूमिः । तत्र आसमुद्रान्तभूभागे एतत् नाम्नैव त्वं एधि - वर्धस्व, सर्वोत्कृष्टः
राजमूर्धन्यो भव इत्यर्थः । किञ्च अत्रैव महाभूमौ कामानाम् - काम्यन्ते इति कामाः दिव्यस्रक्चन्दनाप्सरः
- प्रभृतयः तेषां कामभाजम् - कामनाविषयं त्वां करोमि । अप्सरःप्रभृतयः भूमौस्थितमपि
यथा कामयेरन्, तथा त्वं करोमि इति भावः ।
1.1.26
ये ये कामा दुर्लभा मर्त्यलोके सर्वान् कामान् छन्दतः प्रार्थयस्व ।
इमा रामास्सरथास्सतूर्या न हीदृशा लम्भनीया मनुष्यैः ।।
आिभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ।। 26 ।।
B.1.1.26
"आ.भा. - मर्त्यलोके - भूलोके, ये ये कामाः - विषयाः, दुर्लभाः - दुःखेन लब्धुं शक्याः,"
तान् सर्वान् कामान् छन्दतः - स्वेच्छानुसारम्, प्रार्थयस्व  याचस्व, यतः मर्त्यलोके
जातेन मर्त्यदुर्लभमेव प्रार्थनीयम् । त्वमपि तथैवासि इति भावः । इमाः - पुरतो मत्प्रसादेन
त्वयाऽपि दृश्यमानाः दिव्याः रामाः - रमयन्ति
पुरुषं याः ताः अप्सरसः, सरथाः - दिव्यैः रथैः सहिताः, सतूर्याः - तूर्यैः नृत्यगीतसाधनयुतैः
दिव्यैर्वादित्रैः सहिताश्च सन्ति याः मनुष्याणां दुर्लभाः ताः अपि गृहाण । ईदृशाः -
दिव्याः स्त्रियः, मनुष्यैः - मानवैः,  न लम्भनीयाः - न प्राप्याः, मनुष्यदुर्लभत्वम्
आसां प्रसिद्धमेवेति भावः । तस्मात् आभिः - दिव्याभिः, मत्प्रदत्ताभिः - मया तुभ्यम्
अर्पिताभिः परिचारिकाभिः, परिचारयस्व  पादसंवाहन - नृत्यदर्शन - गीतश्रवणादिशुश्रूषां
प्राप्स्यसि । अतः एतावतैव सन्तोषमाधारयस्व । हे नचिकेतः मरणम् अनु - सर्वबन्धविनिर्मुक्तेः
पश्चात् यत् मुक्तात्मस्वरूपं तत्, मा प्राक्षीः - न पृच्छ ।
1.1.27
श्वोऽभावा मर्त्यस्य यदन्तकैतत् सर्वेन्द्रियाणां जरयन्ति तेजः ।
अपि सर्वं जीवितमल्पमेव तवैव वाहास्तव नृत्यगीते ।। 27 ।।
B.1.1.27
"आ.भा. - एवं बहुधा प्रलोभ्यमानो हि मृत्युना असञ्जातक्षोभो नचिकेताः प्राह - हे अन्तक!"
मृत्यो, मर्त्यस्य - मनुष्यस्य कृते ये कामाः पुत्र - पौत्र - हस्ति- हिरण्यादयः त्वया
प्रार्थ्यत्वेन उपस्थापिताः, ते सर्वेऽपि श्वोऽभावाः - श्वः अभावो येषां तादृशाः,
दिनद्व्यस्थायिनोऽपि निश्चितरूपेण नश्यन्ति । श्वो भविष्यन्ति न वा ? इति सन्दिह्यमानत्वात्
तेषाम् । यदेतदपरं प्रलोभनम् उक्तम् अप्सरः
प्रभृति, तदपि न प्रार्थ्यम्; यतः एताः अप्सरसः सर्वेन्द्रियाणाम् - बाह्यानाम् आन्तराणां
च करणानां1 तेजः - सामर्थ्यं जरयन्ति - क्षपयन्ति । अतः प्रज्ञा - वीर्य - धर्म - यशः
प्रभृतिक्षपयितृत्वात्, अनर्थहेतवः एव ताः इति भावः । या तु चिरजीविका प्रलोभयितुं त्वया
प्रदातुमाख्याता, साऽपि न प्राज्ञमतेः प्ररोचनो2पयुक्ता यतः सर्वमपि जीवितमल्पमेव ।
ब्रह्मैव सर्वजीवानाम् अग्रणीः तस्यापि जीवनं, सावधित्वात् अल्पमेव; किमितरेषां जीवस्य
अल्पत्ववर्णनेन । तस्मात् त्वत्प्रदर्शितात् मानुषात् दिव्याच्च भोगात्, चिरजीवनाच्च
विरक्तस्य मे त्वत्तो लब्धैः एभिः किं कार्यम् ? अतः ते त्वया दर्शितः वाहा - अश्वादयः
तवैव सन्तु; न एतैः साध्यं किमपि मम प्रयोजनम् । नृत्यगीते - नृत्यं च गीतं च नृत्यगीते
अपि तवैव भवताम् न आभ्यामपि विरक्तस्य मे प्रयोजनम् इति भावः ।
1.1.28
न वित्तेन तर्पणीयो मनुष्यो लप्स्यामहे वित्तमद्राक्ष्म चेत् त्वा ।
जीविष्यामो यावदीशिष्यसि त्वं वरस्तु मे वरणीयः स एव ।।28।।
B.1.1.28
"आ.भा. - मनुष्य वित्तेन - प्रभूतेनापि न तर्पणीयः - न सन्तोषमापदनीयः, नहि वित्तलाभेन"
कस्यचिदपि तृप्तिः दृष्टचरी न आशाया
अवधिशून्यत्वात् । तथापि वित्ताशा यदि स्यात् तर्हि वित्तं लप्स्यामहे - प्राप्स्यामो
वयम् अवश्यमेव त्वां महोदारस्वभावं समर्थं महापुरुषम् अद्राक्ष्म - दृष्टवन्तः । नहि
भवादृशमहोदारमहापुरुषदर्शने सत्यपि वित्तचिन्ताऽस्मान् बाधेन कदापि इति भावः । यावत्कालं
त्वम् ईशिष्यसि याम्ये पदे स्थितस्सन् जीवनं नियमयिष्यसि तावत्कालं वयमपि जीविष्यामः
एव यतोऽस्मात्प्रणयिनः तवाज्ञामतिक्रम्य मदीयजीवनान्तरकृत् को नाम भवेत् ? वरस्वीकारास्वीकारेऽपि
सर्वमेततम् सिद्धमेव अस्माकम् अतो हेतोः येयं प्रेते  इत्यादिना पूर्वं प्रस्तुतो यो
वरः स एव वरः - मुक्तात्मस्वरूपविषयः वरणीयः - प्रार्थनीयो नान्य इति भावः ।
1.1.29
अजीर्यताममृतानामुपेत्य जीर्यन् मर्त्यः क्व तदास्थः (क्वधस्थः) प्रजानन् ।
अभिद्यायन् वर्णरतिप्रमोदान् अनतिदीर्घे जीविते को रमेत ।। 29 ।।
B.1.1.29
"आ.भा. - किञ्च जीर्यन् जरामरणाद्युपद्रुतः क्वधःस्थः - कुः - पृथिवी सा तु अधः - अन्तरिक्षादिलोकापेक्षयास्ति"
तत्र तिष्ठति इति क्वधःस्थः भूतलवर्ती, यद्वा- कुः - कुत्सितः दुःखप्रचुरत्वात् अधः
- अधोदेशः तत्र तिष्ठतीति क्वधःस्थः मनुष्यलोके स्थितः कः मर्त्यः? अमृतानाम् - जरामरणशून्यानां
मुक्तानाम् आत्मनां स्वरूपम्, उपेत्य - ज्ञात्वा, गत्यर्थक इण् धातोः ज्ञानार्थकत्वसम्भवात्
। प्रजानन् - स्वीयजरामरणाद्युपप्लव दुःखबहुलाधोदेशवृत्तित्वं च प्रकर्षेण सम्यक्तया
जानन्, अनुभवन्सन् वर्णरतिप्रमोदान् अभिध्यायन् वर्णाः - अप्सरःप्रभृतिगतरूपलावण्यादयः
। रतिः - तत्कृतस्नेहादिः । प्रमोदः -
तत्सभोगजन्यः सुखविशेषः तान् अभिध्यायन् - उक्तण्ठाकुलितचेतसाऽनुचिन्तयन्, अतिदीर्घे
जीविते - भवता दित्सितायां चिरजीविकायां रमेत । अपहतपाप्मत्व - सत्यकामत्व - सत्यसंल्पत्वादि
आविर्भूतगुणाष्टकविशिष्टमुक्तात्मस्वरूपज्ञाने सति कोऽपि जरामरणधर्मां विवेकी अप्सरःप्रभृतिभोगेषु
चिरजीवनान्वितेषु अपि रुचिं नैव कुर्यात् इति भावः । क्वचित् अतिदीर्घे इत्यत्र अनतिदीर्घे
इति पाठः क्वधस्सथः इत्यत्र क्वतदास्थः इति पाठः । तत्पक्षे - तत्र अप्सरः प्रभृतिभोगो
आस्था आस्थितिर्वर्तनं यस्य सः तदास्थः एवंभूतः क्व कथं भवेन्मर्त्यो विवेकी इत्यर्थः
। वर्णाः - आदित्यवर्णं तमसः परस्तात् (श्वे.उ.3-8) इत्यादि श्रुतिश्रुताः । रतिप्रमोदाः
- अप्राकृतदेशवर्तिपरमपुरुषानुभवजन्यसुखविशेषाः तान् अभिध्यायन् - नैपुण्येन समालोचयन्
अनतिदीर्घे - अत्यल्पे जीवने कः रमेत? कः प्रीतिमान् स्यात् ? न कोऽपि इत्येवं व्याख्या योजनीया ।
1.1.30
यस्मिन्निदं विचिकित्सन्ति मृत्यो [यत्] सम्पराये महति ब्रूहि नस्तत् ।
योऽयं वरो गूढमनुप्रविष्टो नान्यं तस्मान्नचिकेता वृणीते ।। 30 ।।
B.1.1.30
"आ.भा. - हे मृत्यो ! यस्मिन् - मुक्तात्मस्वरूपे इति - अस्ति, नास्ति इत्येवंरूपं,"
विचिकित्सन्ति - मनुजाः देवाश्च संशयं कुर्वन्ति । महति -
महाप्रयोजनान्विते साम्पराये - पारलौकिके सर्वबन्धविनिर्मुक्ते आत्मविषये यत् - ज्ञातव्यं
तदेव नः - अस्मभ्यं ब्रूहि - समुपदिश । गूढम् - अतिगुप्तं यत् मुक्तात्मतत्त्वं तत्
अनुप्रविष्टः - तद्गोचरो यो वरः तस्मात् अन्यम् - अनात्मविषयं वरं नचिकेता अयं जनः त्वच्छिष्यताम्
उपगतो न वृणीते - न प्रार्थयते । नचिकेता इति स्वनामनिर्देशो स्वस्य अप्रलोभनीयतां व्यञ्जयति
। यद्वा श्रुतिरेव अस्मान् बोधयति एतेन वाक्येन यत् नचिकेता अन्यं वरं न वृणीते इति।
।। इति काठकोपनिषदि आनन्दभाष्ये प्रथमवल्ली समाप्ता ।।
B.1.1.30
"सु. - यस्मिन्निति । हे मृत्यो ! यस्मिन् - मुक्तात्मस्वरूपे विषये । इदम् - अस्ति"
- नास्ति इत्यादि विचिकित्सन्ति - संशेरते । महति साम्पराये-
महति पारलौकिके निमित्ते । यत् - ज्ञातव्यम् इति शेषः । यदेव आत्मस्वरूपं सर्वातिशायिपुरुषार्थनिमित्ते
ज्ञातव्यमिति यावत् । तदेव नो ब्रूहि गूढमनुप्रविष्टो दुर्विज्ञेयार्थगोचरो योऽयं वरः
तस्मात् अन्यं वरं नचिकेता न वृणीते - स्वस्याविप्रलोभ्यत्वं व्यञ्जयन् आत्मानमेव नाम्ना
निर्दिशति नचिकेताः । यद्वा - श्रुतिः तस्य गभीरमनस्कतां कथयति यमेन प्रलोभितोऽपि नचिकेता
नान्यं वरं वृणुत इति ।। 30 ।।
।। इति प्रथमवल्ली सुबोधिनी ।।
1.2.1
अन्यच्छ्रेयोऽन्यदुतैव प्रेयस्ते उेभे नानार्थे पुरुषँ सिनीतः । तयोः श्रेय
आददानस्य साधु भवति हीयतेऽर्थात् य उ प्रेयो वृणीते ।।1।।
[श्रेयः प्रेयोमार्गयोः मोक्षबन्धकारणत्वम्]
हरिः ओम्
B.1.2.1
"आ.भा. - अथ शिष्यं सम्यक् परीक्ष्य, तदीयमुमुक्षां सुस्थिरामवगत्य, मुमुक्षां, मुमुक्षुशिष्याञ्च"
प्रशंसितुकामो यमः, पूर्वं श्रेयः प्रेयोवर्त्मनी पृथक्तया दर्शयति- अन्यत् इति । श्रेयः
प्रेयः शब्दैः मोक्षाभ्युदयपरावपि, तत्साधनवर्त्मनो अत्र प्रतिपादकौ । श्रेयः - अतिशयेन
प्रशस्तं मोक्षवर्त्मा इत्यर्थः । अन्यत् - भिन्नमेव।
एवं प्रेयः - अतिशयेन प्रियं भोगवर्त्म । उत शब्दोऽपि अर्थः । तेन प्रेयोवर्त्माऽपि
अन्यदेव, श्रेयोवर्त्मापेक्षया भिन्नावेव । उभयोः परस्परवैलक्षण्यम् अस्तीति भावः ।
वैलक्षण्ये हेतुमाह - ते उभे - ते - पूर्वोक्ते श्रेयःप्रेयसो द्वे अपि, नानार्थे । नाना-
परस्परविलक्षणः, अर्थः - प्रयोजनं ययोः ते भिन्नप्रयोजने । एकस्य मोक्षः, अपरस्य तु
अभ्युदयः प्रयोजनमिति भावः । एतेन प्रयोजनमार्गयोः भेदहेतुः प्रदर्शितः । पुरुषम् -
स्वस्वाधिकारिणम्, सिनीतः बध्नीतः, श्रेयोवर्त्ममोक्षार्थिनं स्वस्मिन् प्रवर्तयति स्ववशे
कृत्वा, प्रेयोवर्त्म तु अभ्युदयार्थिनं स्ववशे कृत्वा स्वस्मिन् प्रवर्तयति इति भावः
। तयोः - श्रेयः प्रेयोमार्गयोः मध्ये, श्रेयः - श्रेयोमार्गम्, आददानस्य - गृह्णतः,
निःश्रेयसाय1 प्रयत्नम् आचरतः, साधु - शिवं निःश्रेयसमिति यावत् । तदेव हि वास्तवं शिवम्;
नित्यत्वात् इति भावः भवति । यः - यस्तु, प्रेयोऽभ्युदयवर्त्म, वृणीते - स्वीकरोति,
अभ्युदयसाधने ज्योतिष्टोमादौ यत्नम् आदधाति, सः इति अध्याहार्यम्। अर्थात् - परमपुरुषार्थात्
निःश्रेयसात् हीयते - वियुज्यते, उ अवधारणे, पुरुषार्थात् स भ्रष्टोऽवश्यं
भवति इत्यर्थः । मार्गवरणे एव बुद्धेः उपयोगः प्रथमः कार्यः । त्वया मोक्षमार्ग एव वृतः
इति प्रशंसार्हः त्वम् इति शिष्यं प्रतिव्यनक्ति2 मृत्युः अत्र मन्त्रे ।
1.2.2
श्रेयश्च प्रेयश्च मनुष्यमेतस्तौ सम्परीत्य विविनक्ति धीरः ।
श्रेयो हि धीरोऽभि प्रेयसो वृणीते प्रेयो मन्दो योगक्षेमाद्वृणीते ।। 2 ।।
[मन्दज्ञानिभ्यां फलतया प्राप्यौ भोगमोक्षौ]
B.1.2.2
"आ.भा. - मार्गद्वयस्यापि पुरुषसाध्यत्वात्, श्रेय एव सर्वो वृणुयात् न प्रेयः। तत्कथं"
? लोकस्य आधिक्येन प्रेयसि प्रवृत्तिः इत्याशंकायामाह - श्रेयश्च इति। श्रेयश्च प्रेयश्च
- एतद्वयमपि, मनुष्यम् -
अनुष्ठानोपयुक्तशरीरेन्द्रियादिमन्तं मनुजम्, एतः - आसमन्तात् आभिमुख्येन वा इतः, प्राप्नुतः,
तत्साध्ययोः निःश्रेयसाऽभ्युदययोः द्वयोरपि पुरुषार्थत्वात् । अत्र चकारद्वयं समुच्चयार्थत्वात्
द्वयोरपि नीरक्षीरवत् सम्मिश्रत्वं द्योतयितुम् । धीरः - हंसवत् विवेचनशीलबुद्धिः जनः
। तौ - श्रेयः प्रेयः - शब्दार्थौ, सम्परीत्य - सम्यक् विज्ञाय, विविनक्ति - नीरक्षीरन्यायेन1
परस्परसम्मिश्रावपि तौ पृथक् करोति । धीरः - विवेकशीलबुद्धिः, प्रेयसः अभि - प्रेयोऽपेक्षया
अभ्यर्हितम्2, श्रेयो हि - श्रेय एव3, वृणीते । यद्वा - प्रेयसः अभि, प्रेयोऽपेक्ष्य
ल्यब्लोपेपञ्चमीसमाश्रयात्4, श्रेयो हि - श्रेय एव, अभिवृणीते - अभितः स्वीकरोति लाघवपरिज्ञानात्
मन्दः - विवेकासमर्थबुद्धिर्जनः, योगक्षेमात् - हेतोः शरीरादेरुपचयः अत्र योगः; तत्परिरक्षणञ्च
क्षेमः । शरीरेन्द्रियाद्युपचयपरिरक्षणार्थं, पशुपुत्रादिलक्षणं भोग्यजातं वृणीते -
स्वीकरोति, भोग्यजातसाधनकर्मानुष्ठाने गौरवम् आयासाधिक्यादिलक्षणं परिज्ञातुमसमर्थत्वात्
मन्दबुद्धित्वमस्येति भावः ।
1.2.3
स त्वं प्रियान् प्रियरूपाँश्च कामान् । अभिध्यायन् नचिकेतोऽत्यस्राक्षीः।
नैताँ सृंकां वित्तमयीमवाप्तो यस्यां मज्जन्ति बहवो मनुष्याः ।। 3 ।।
[विषयपराङ्मुखतया नचिकेतसः सर्वोत्कृष्टत्वम् ]
B.1.2.3
"आ.भा. - हे नचिकेतः ! स त्वम् - यः पूर्वं मया बहुशः भोग्यजातवरदानव्याजेन प्रलोभितोऽपि"
अप्रचलित एवाभूः तादृशः त्वम्, प्रियान् स्वभावतः प्रियान् पुत्रादीन् । प्रियं रूपं
येषां अप्सरः प्रभृतीनाम् तादृशान्, कामान्- काम्यन्ते इति कामाः, अप्सरःप्रभृतयः तान्,
पुत्रादीनां स्वभावत एवं स्पृहणीयत्वम्; अप्सरःप्रभृतीनां तु रूपलावण्यादितः इति प्रसिद्धमेतत्
। अभिध्यायन् - नैपुण्येन निरूपयन्, निस्सारत्वानित्यत्वदुःखपरिणामत्वादिकं तेषु चिन्तयन्
इत्यर्थः । अत्यस्राक्षीः - परित्यक्तवानसि । वित्तमयीम् - धनमयीम्, एताम् - मया प्रदीयमानां,
सृंकाम् - रत्नमालाम् । यद्वा कुत्सितां मन्दबुद्धिसेव्यमानां सृतिम्1, न अवाप्तः -
न स्वीकृतवान् । यद्वा न प्राप्तवानसि, यस्याम् - कुत्सितायां गतौ, बहवः - असंख्याताः
मनुष्याः, निमज्जन्ति - पतित्वा सीदन्ति, अतः सारासारविवेचनचातुरीयुक्तस्त्वम् प्रशंसनीयोऽसि इति भावः।
1.2.4
दूरमेते विपरीते विषूची । अविद्या या च विद्येति ज्ञाता ।
विद्याभीप्सिनं(तं) नचिकेतसं मन्ये । न त्वा कामा बहवोऽलोलुपन्त।।4।।
B.1.2.4
"आ.भा. - या कर्मकाण्डे प्रसिद्धा काम्यकर्मस्वरूपा अविद्येति ज्ञाता - समवगता पण्डितैः"
इति शेषः । या च वेदान्तेषु प्रसिद्धा तत्त्वज्ञानस्वरूपा विद्येति ज्ञाता पण्डितैः
इति शेषः । प्रेयः साधनभूता अविद्या; श्रेयःसाधनभूता तु विद्या इति विवेकः । एते - विद्याऽविद्ये,
दूरम् - अत्यन्तम्, विपरीते - तेजस्तमसी इव परस्परविरुद्धस्वरूपे; एकस्याः तत्त्वज्ञानरूपत्वात्,
अपरस्याश्च काम्यकर्मरूपत्वात् इति भावः । विषूची - विपरीतं फलं सूचयतः इति विषूच्यौ
। छान्दसः सवर्णदीर्घः । विभिन्नफलिके इत्यर्थः । विद्यायाः मोक्षफलकत्वात् अविद्यायाश्च
संसारफलकत्वादिति भावः । तत्र विद्याविद्ययोः मध्ये, विद्याभीप्सिनम् - विद्यार्थिनं,
नचिकेतसम् त्वाम् - अहं, मन्ये; श्रेयः समुत्सुकतायाः त्वयि
परिज्ञानात् इति भावः । यस्मात् हेतोः, बहवोऽपि मया दीयमानाः कामाः - अप्सरःप्रभृतयः
त्वा - त्वाम्, न अलोलुपन्त - श्रेयोमार्गात् विच्छेदं कर्तुं समर्थाः न अभूवन् । अप्सरःप्रभृतिभोगाय
त्वं बहुशः प्रचालितोऽपि प्रचलितो नाभवः इति श्रेयःसाधनविद्याकामः त्वं स्तोतुमर्हसि
इति मृत्योरभिप्रायः । अलोलुपन्त - इत्यत्र छान्दसो यङ्लुक्1 ।
1.2.5
[काम्यकर्मिणां नीचपदप्राप्तिः]
अविद्यायामन्तरे वर्तमानाः स्वयं धीराः पण्डितंमन्यमानाः ।
दन्द्रभ्यमाणाः परियन्ति मूढा अन्धेनैव नीयमाना यथाऽन्धाः ।। 5 ।।
B.1.2.5
"आ.भा. - इदानीं अविद्यां काम्यकर्मरूपां ये सेवन्ते, तेषाम् अधोगतिं दर्शयति मृत्युः"
(अविद्यायाम् इति) । अविद्यायाम् - काम्यकर्मादिरूपायाम् अन्तरे- अविद्यामध्ये, अविरलितसन्तमसे4
इव, वर्तमानाः - तत्र निमज्जन्तः, पुत्र-भार्या-पशु-हिरण्यादितृष्णापरिगताः इत्यर्थः
। स्वयं धीराः - स्वयं प्रज्ञाशालिनः, अन्यदृष्ट ये बुद्धिरहिता एव स्वदृष्ट्या आत्मनां
बुद्धिमन्तं ये मन्यन्ते ते स्वयं धीराः इत्युच्यन्ते । पण्डितम् शास्त्रविषये
मतिमन्तमात्मानं ये मन्यन्ते ते पण्डितम् मन्यमानाः आत्मनि शास्त्रनिपुणताभिमानवन्तः
। एवंभूता मूढाः - विवेकरहिता जनाः, अन्धेन - चक्षुर्विहीनेन जनेन, नीयमानाः - विषमे
कण्टकादिसमाकीर्णे वा वर्त्मनि प्राप्यमाणाः, अन्धाः - दृष्टिरहिता जनाः, यथा परियन्ति
- परितः अनर्थान् कण्टकवेधशरीरपादादिभङ्गरूपान् यन्ति - प्राप्नुवन्ति, तथा दन्द्रम्यमाणाः
। गत्यर्थो यङन्तो द्रम्धातुः1 । कुटिलं गच्छन्तः कुटिलगतिं प्रतिपद्यमानाः, परियन्ति
- परितः स्वर्गनरकपशुस्थावरादियोनिषु नानाप्रकाराणि दुःखानि प्राप्नुवन्ति। दन्द्रव्यमाणा
इत्यपि क्वचित्पाठः । तदा विषयवासनावह्निविद्रूयमाणमनसः2 इत्यर्थः।
1.2.6
न सांपरायः प्रतिभाति बालं प्रमाद्यन्तं वित्तमोहेन मूढम् ।
अयं लोको नास्ति पर इति मानी पुनः पुनर्वशमापद्यते मे ।। 6 ।।
B.1.2.6
"आ.भा. - सम्परेयते - सम्यक् अस्माल्लोकात् परावृत्त्य गम्यते इति"
सम्परायः - परलोकः । सम्परायः, एव साम्परायः । यद्वा - संपरायः - परलोकः प्रयोजनमस्येति
साम्परायः, परलोकसाधनभूतं शास्त्रप्रतिपाद्यं वर्त्म । स साम्परायः बालम् - बालमिव विवेकस्पर्शहीनम्
। अत एव प्रमाद्यन्तम् - शरीरोपचयसाधनेषु पश्वन्नप्रभृतिषु समासक्ततया असमाहितचित्तम्
। वित्तमोहेन मूढम् - वित्तम् रत्नहिरण्यादि, तन्निमित्तेन मोहेन - अविवेकेन, मूढम्
- मुग्धम्, विषयवासनाकवलितान्तःकरणम् जनं प्रति, न भाति - न प्रकाशते । अस्ति कश्चित्
परलोकोऽपि पदार्थः; तत्साधनमार्गो वा शास्त्रबोधितः इति भानम् अविवेकिनो धनाशापरीतस्य
नैव भवतीत्यर्थः । तस्मात् अयं दृश्यमानः लोक  एवास्ति; दृष्टस्यैव प्रामाण्याभिमानात्
। परः - परलोकः, नास्ति; तस्य अदृश्यमानत्वात् इति मानी अभिमानवान् । सह केन परलोको
दृष्टः ? ततो नास्त्येव सः इति मन्यते । एवम्भूतो जनः, पुनः पुनः - जन्ममरणपरम्परया
वारं वारं, मे - मम, दण्डधरस्य शासितुः यमस्य, वशम् - आधीन्यम्, आपद्यते- मया क्रियमाणायाः
मम यातनाया विषयो पौनःपुन्येन भवति इत्यर्थः। क्वचित्तु इति मानी इत्यत्र उत मानी इति
पाठः, तदा उत शब्दस्य अपिसमानार्थत्वात् अयं लोको नास्ति परोऽपि लोको नास्ति इत्येवम्
अन्वयः कार्यः । तत्पक्षे बाल इव विवेकहीनः इमं लोकं न मन्यते । शिष्टैः अपरिगृहीतत्वात्,
परलोकमपि न मन्यते विषयवासनापरीतत्त्वात् । तस्मात् ईदृशदुष्टात्मनः पौनः पुन्येन मम
यातनाविषयता भवत्येव इति भावः ।
1.2.7
श्रवणायापि बहुभिर्यो न लभ्यः शृण्वन्तोऽपि बहवो यं न विद्युः ।
आश्चर्यो वक्ता कुशलोऽस्य लब्धा आश्चर्यो ज्ञाता कुशलानुशिष्टः ।। 7।।
B.1.2.7
"आ.भा. - अनेकजन्मसमुपार्जितसुकृतपरम्परया त्वादृशः श्रेयोर्थी, विरल एव भवति इति नचिकेतसं"
प्रशंसितुम् आह - श्रवणायापि - शास्त्रतात्पर्यविद्यया  निश्चेतुमपि, यः - परमात्मा,
बहुभिः - श्रोतृभिः न लभ्यः, प्राप्योऽस्ति, बहवः जनाः, श्रुतिजन्यपरमात्मतत्त्वविनिश्चयाय
न प्रवर्तन्ते, किन्तु प्राक्तनपुण्यपरिपाकवन्तः1 अल्पीयांस एव अत्र प्रवर्तन्ते इति
भावः । शृण्वन्तोऽपि  ये परमात्मतत्त्वम्, प्रवर्तन्ते विनिश्चेतुं, तेष्वपि बहवः जनाः,
यम् - परमात्मानं, न विद्युः न जानन्ति, किन्तु श्रवणपरेष्वपि कश्चिदेव ज्ञातुं प्रभवति
। अस्य - एवम्भूतस्य असुलभज्ञानस्य परमात्मनः, कुशलः - निपुणः, वक्ता - उपदेष्टा, आश्चर्यः-
अद्भुत एव । शिष्यप्रतिपत्तिकारिनैपुण्येन समुपदेष्टाऽपि परमात्मतत्त्वस्य, महान् दुर्लभ
इति भावः । एवम् - कुशलानुशिष्टः -
कुशलेन निपुणेन आचार्येण, अनुशिष्टः - समुपदिष्टः, परमात्मतत्त्वस्य ज्ञाताऽपि आश्चर्य
एव, विरल एव निपुणतमगुरूपदिष्टोऽपि याथार्थ्येन परमात्मतत्त्वज्ञाता भवति इत्यर्थः
। अस्य लब्धा - अपि, आश्चर्यः - निपुणतमगुरूपदेशसामर्थ्यावगतपरमात्मयाथार्थ्येष्वपि
विरल एव उपायानुष्ठानतः अस्य प्राप्तिकर्ता इति सर्वतोऽस्य दौर्लभ्यात् आश्चर्यकरत्वमिति भावः ।
1.2.8
न नरेणावरेण प्रोक्त एष सुविज्ञेयो बहुधा चिन्त्यमानः ।
अनन्यप्रोक्ते गतिरत्र नास्ति अणीयान् ह्यतर्क्यमणुप्रमाणात् ।। 8 ।।
B.1.2.8
"आ.भा. - पूर्वमन्त्रे परमात्मतत्त्वस्य वक्ता ज्ञाता च आश्चर्यः इुत्युक्तम् । तत्र"
हेतुस्तु न उपन्यस्तः ; तम् अनेन मन्त्रेण समुपन्यस्यति - अवरेण - हीनेन प्राकृतबुद्धिना
देहेन्द्रियादिषु आत्माभिमानवता नरेण, प्रोक्तः - प्रकर्षेण उक्तः समुपदिष्टोऽपि, एषः
- परमात्मा, न सुविज्ञेयः -
न हि सम्यक् विज्ञातुं शक्यः यतो हेतोः वादिभिः तैः तैः तान्त्रिकैः, बहुधा चिन्त्यमानः
अस्ति नास्ति इत्येवं रूपेण, कर्ता अकर्ता इत्येवं रूपेण, नित्यः अनित्यः इत्येवंरूपेण
बहुप्रकारेण विचार्यमाणोऽस्ति; प्रकारबाहुल्यात्। अकृतात्मसाक्षात्कारवता नरेण प्राप्तोपदेशस्यापि
सम्भ्रमावश्यंभावात्1 । अतः यदुपदेशेन निर्विचिकित्सं प्रतिपद्येतायमात्मा, तादृशो वक्ता
आश्चर्य एव । एवं सत्यपि कृतात्मसाक्षात्कारवतः उपदेशे विषयवासनावशीकृतमनसा अवरेण नरेण
नैवं सम्यक् ज्ञातुमर्हः इति, ज्ञाताऽपि गतवासनः कश्चिदेव अतो ज्ञाताऽपि आश्चर्यः इति भावः ।
"अनन्यप्रोक्ते - अन्येन स्वापेक्षया भिन्नेन ब्रह्मसाक्षात्कारवता गुरुणा, प्रोक्तः"
- अन्यप्रोक्तः, तद्भिन्ने - गुरूपदेशमन्तरेण स्वबुद्धिव्यापारमात्रेण विचिन्तितेऽत्र
परमात्मस्वरूपे, गतिः - अवगमः सम्यक् ज्ञानमित्येतत्, नास्ति  न भवति कस्यापि ।
"यद्वा - अनन्येन परमात्मनि स्वात्मत्वानुसन्धानवत्तया तदैकान्तिकेन तत्साक्षात्कारवता,"
प्रोक्ते - अत्र परमात्मस्वरूपे, अगतिः नास्ति किन्तु ब्रह्मावगतिः भवत्येव ।
"यद्वा ब्रह्मसाक्षात्कारिणा ब्रह्मस्वरूपे प्रोक्ते सति, अत्र संसारे, गतिः - भ्रमणं"
नास्ति;    तादृशगुरूपसदनवतः ;    यतः  तादृशगुरूपदेशसामर्थ्या-
वगतपरमात्मयाथात्म्यो भवत्येव सः इति भावः । ऊहापोहविशिष्टः2 तर्ककुशलः स्वयमपि कथं
नावगच्छेत् ? अवरप्रोक्तेऽपि तर्ककौशलेन वा कथं न विज्ञातयाथात्म्यः स्यात् ?  इत्याशंकाम्
निराकर्तुमाह - अणीयान् अणु प्रमाणात् । अणुप्रमाणात् - अणोरपि, अणीयान् - अतिशयेन अणुरेव,
तर्केण हि अणुपरिमाणपर्यन्तं कश्चित् स्थापितुमर्हति; न
ततोऽणुतरम्, तत्र तर्कस्याप्रसरात्  इदञ्च ब्रह्मतत्त्वम् अणोरणुतरम् इति हेतोः, अप्रतर्क्यम्
- तर्कागोचरभूतम् । अतो न स्वतर्कमात्रेण, अवरोपदेशसहकृततर्केण वा ज्ञातुम् अर्हम् इति भावः ।
1.2.9
नैषा तर्केण मतिरापनेया प्रोक्ताऽन्येनैव सुज्ञानाय प्रेष्ठ ।
यां त्वमापः सत्यधृतिर्बतासि त्वादृङ्नोभूयान्नचिकेतः प्रष्टा ।। 9 ।।
B.1.2.9
"आ.भा. यस्मात् परमात्मस्वरूपम् अप्रतर्क्यम्, अतः हेतोः एषा परमात्मविषयिणी मतिः तर्केण"
- स्वबुद्धिसम्पादित ऊहापोहमात्रेण, न आपनेया न प्राप्तुमर्हा, तर्ककौशलमात्रं न अत्र
प्रभवति इत्यर्थः । यद्वा - एषा मतिः तर्केण गुरूपदेशमुल्लङ्घ्य केवलेन कृतेन, न आपनेया1
न दूरीकार्या, तर्कमात्रेण ब्रह्मतत्त्वमवजिगमिषुरपि, नाधिगच्छति किन्तु; ततोऽपगतैव
भवति सावगतिः इत्येतत् । हे प्रेष्ठ2 ! प्रियतम ! नचिकेतः, अन्येन - तत्त्वसाक्षात्कारिणा
गुरुणा, प्रोक्ता - समुपदिष्टैव मतिः, सुज्ञानाय - मोक्षसाधनभूताय ज्ञानाय, भवति सा मतिः का? इति
जिज्ञासायाम् उपदिशति - याम् - मतिं सर्वबन्धविनिर्मोक्षोत्तरकालीनात्मविषयां, त्वम्
आपः - मद्वरप्रदानेन प्राप्तुं कृतनिश्चयोऽसि, त्वम् इत्येतदेव विशिनष्टि - सत्यधृतिः
इति । सत्या - अप्सरः प्रभृतिभिरपि अकंपनीया, धृतिः - मनःस्थिरता यस्य तादृशः, हे नचिकेतः
! त्वादृशः - त्वत्समः, सत्यधृतिः प्रष्टा - शिष्यः, मे भूयात् । बत इति अव्ययम् अनुकंपायाम्
। सा च अनुकंपा त्वादृशः प्रष्टा भूयात् इत्यनेन प्रदर्शिता भवति स्तुतिव्यञ्जनया ।
1.2.10
जानाम्यहँ शेवधिरित्यनित्यम् । न ह्यध्रुवैः प्राप्यते हि ध्रुवं तत् ।
ततो मया नाचिकेतश्चितोऽग्निरनित्यैर्द्रव्यैः प्राप्तवानस्मि नित्यम् ।।10।।
B.1.2.10
"आ.भा. - प्रसन्नो मृत्युः, यथा परमात्मतत्त्वं ज्ञातवान् तदनेन मन्त्रेण नचिकेतसम्"
उपदिशति - शेवधिः - निधिः, तद्भोग्यत्वात् सर्वमेव कर्मफलम् इत्यर्थः । अनित्यम् - अत्र
छान्दसं नपुंसकत्वम् । अनित्यः
इति भाव्यम्, निधिविशेषणत्वात्1 । अनित्यः - न सदा स्थायी; जन्यत्वेन विनाशित्वात् इति,
अहम् - मृत्युः, जानामि - सम्यक् वेद्नि । तत् - परमात्मस्वरूपम्, ध्रुवम् - नित्यम्,
अत एव अध्रुवैः - अनित्यफलसाधनभूतैः कर्मभिः न प्राप्यते । हि निश्चितमेतत् । ततः -
नित्यस्य अनित्यफलसाधनैः अप्राप्यत्वज्ञानवत्त्वादेव हेतोः, मया - मृत्युना, नचिकेतः
अग्निः नाचिकेतनाम्ना ख्यातः अग्निः, अनित्यैः - इष्टकादिद्रव्यैः, परमात्मज्ञानमुद्दिश्य
फलान्तरनिरपेक्षया चितः - निर्वर्तितः, अतः नित्यंपरमात्मप्राप्तिरूपनित्यफलसाधनं ज्ञानम्,
प्राप्तवान् - लब्धवानस्मि । यद्यपि-
ब्रह्मज्ञानमपि अनित्यम्, तथापि - नित्यफलसाधनत्वात् अनित्यत्वमुच्चार्यते ।।
1.2.11
एकादशमन्त्रः
कामस्याप्तिं जगतः प्रतिष्ठां क्रतोरानन्त्यमभयस्य पारम् ।
स्तोमं महदुरुगायं प्रतिष्ठां दृट्वा धृत्या धीरो नचिकेतोऽत्यस्राक्षीः ।। 11 ।।
B.1.2.11
"आ.भा. - विरक्तस्यैव ब्रह्मविद्यायाम् अधिकारः इति प्रदर्शयन्, नचिकेतसः वैराग्यम्"
अनुस्मरति, तं प्रशंसितुं प्रसादमापन्नो मृत्युः अनेन मन्त्रेण । हे नचिकेतः ! क्रतोः
- कर्मणः यागादिरूपस्य, प्रतिष्ठाम् - फलरूपाम्, जगतः  जगत्सम्बन्धिनः, ब्रह्माण्डान्तर्गतस्य,
चतुर्मुखस्थानपर्यन्तस्य, सर्वस्य, कामस्य - कामनाविषयस्य, आप्तिम् - प्राप्तिं, दृष्ट्वा
- विचिन्त्य, दुःखमिश्रत्व - दुःखोदर्कत्वासदायतनत्वविनाशित्वादिदोषसन्दोहविशिष्टवि
षयप्राप्तिरूपतया-जघन्याम्
अनित्याञ्च अवधार्य, परमपुरुषार्थे च आनन्त्यम् - अन्तो विनाशः तद्रहितोऽनन्तः, तस्य
भावः - आनन्त्यम् - अविनाशित्वम्, अभयस्य - त्रासराहित्यस्य, पारम् -  चरमां काष्ठाम्,
स्तोमम् - समुदायम्, अपहतपाप्मत्व - सत्यकामत्व -  सत्यसंकल्पत्वादिगुणानाम् आविर्भूतम्,
स्तवनीयत्वम्, महत् - महत्त्वम्, भावप्रधाननिर्देशः, उरुगायः1 - उरु - महान्, गीयते
इति गायः - कीर्तिः, तम् उरुगायं महतीं कीर्तिम् प्रतिष्ठाम् - स्थिरताञ्च अपुनरावृत्तिस्वरूपाम्,
दृष्ट्वा - समवधार्य, मया दीयमानान् कामान्, अत्यस्राक्षीः त्यक्तवानसि । तस्मात् त्वं
धीरः सारासारविवेचनसामर्थ्यप्रज्ञावानसि ।
"यद्वा - मोक्षप्राप्तावेव जगतः सर्वस्य प्राप्तिम् क्रतोः प्रतिष्ठाञ्च अन्तर्गतां"
सत्यकामत्वादिगुणाविर्भावचिन्तनादवधार्य मया दीयमानां कामाप्तिं त्यक्तवान् अतः धीरः  असीति योजनीयम् ।
1.2.12
तं दुर्दर्शं गूढमनुप्रविष्टं गुहाहितं गह्वरेष्ठं पुराणम् ।
अध्यात्मयोगाधिगमेन देवं मत्त्वा धीरो हर्षशोकौ जहाति ।। 12 ।।
[भक्तियोगसाध्यः परमात्मा]
B.1.2.12
"आ.भा. - एवं पूर्वमन्त्रोक्तक्रमेण नचिकेतसः मोक्षाधिकारं प्रशंस्य, ये यं प्रेते (क.उ.1-21)"
इति मन्त्रेण पृष्टं मोक्षस्वरूपं प्रतिवक्तुमाह - तम्
इति । तम्  पूर्वोक्तम्, श्रवणायापि बहुभिर्यो न लभ्यः - इत्यत्र दुर्लभतया प्रतिपादितम्
इत्यर्थः। दुर्दर्शम् - दुःखेन योगादिरूपदुःखनान्तरीयकेन  उपायेन,  द्रष्टुमर्हम्, विरलसाधकदर्शनीयम्
इत्येतत् । अत्र हेतुमाह - गूढम् - कर्मरूपया विद्यया अन्तर्हितम् । अनुप्रविष्टम् -
अन्तर्यामिरूपेण सर्वभूतान्तर्गतम् । गुहाहितम् - गुहायां हृदयाकाशरूपायाम्, आहितम्
- स्वरूपेणापि वर्तमानम् । गह्वरेष्ठम् - गह्वरे रागद्वेषादिभिरतिसंकटे अन्तःकरणे, स्थितम्
। यद्वा - गह्वरे - दुष्प्रवेशे अप्राकृते साकेताख्ये प्रदेशे, स्थितम् । यद्वा - गह्वरे
- परिशुद्धस्वरूपे जीवे, स्थितम् । पुराणम् - पुरातनम् अनादिम् इति यावत् । देवम् -
निरतिशयं दीप्यमानं परमात्मानम् इत्यर्थः । तस्यैव सर्वातिशायिदीप्तिमत्वावगमात् । श्रुतिश्च
भवति यस्य भासा सर्वमिदं विभाति इति । एतावत्पर्यन्तम् उपेयस्य स्वरूपमुक्तम् । अध्यात्मयोगाधिगमेन
- आत्मानमधिकृत्य प्रवर्तितो योगः अध्यात्मयोगः, परमात्मैकचिन्तनरूपः । तस्य अधिगमः
- प्राप्तिः, तेन । अनेन उपायस्वरूपमुक्तं भवति । केचन आत्मनि जीवस्वरूपे इति, अध्यात्मम्
। तत्र योगः - बाह्यविषयेभ्यः प्रत्याहृतस्य मनसः समाधानम् । तेन योगाधिगमः ज्ञानम्
। तच्च जीवात्मज्ञानम् । तेन - अध्यात्मयोगाधिगमेन, अनेन परिशुद्धजीवात्मज्ञानस्य परमात्मज्ञाने
कारणत्वं समर्थितम् । मत्त्वा - ज्ञात्त्वा, ज्ञानं च इदं निदिध्यासन वेदनादिशब्दवाच्यसाक्षात्काररूपम्
बोध्यम् ।  एतावता, विशुद्धजीवात्मज्ञानपूर्वक -
परमात्मसाक्षात्काररूपः मोक्षस्य उपायः प्रतिपादितः इति वर्णयति । धीरः - विवेचनकुशलमतिः,
हर्षशोकौ  विषयलाभजन्यसुखविशेषो - हर्षः । तदलाभजन्ये दुःखविशेषः- शोकः । जहाति- परित्यजति,
विषयलाभालाभप्रयुक्त सुखदुःखभाक्   न   भवति
आत्यन्तिकदुःखनिवृत्तिपूर्वकपरमात्मानुभवसहकृतपरमात्मानन्दावाप्ति -
रूपं मोक्षमापद्यते इति भावः । अनेन फलं प्रतिपादितम् ।
1.2.13
एतच्छ्रुत्वा संपरिगृह्य मर्त्यः प्रवृह्य धर्म्यमणुमेतमाप्य ।
स मोदते मोदनीयं हि लब्ध्वा विवृतँ सद्म नचिकेतसं मन्ये ।। 23 ।।
[उपासकस्य स्वस्वरूपावाप्तिफलम् ]
B.1.2.13
"आ.भा. - मर्त्यः - उपलक्षणमेतत् अधिकारिमात्रस्य । तेन, मनुष्यदेवादिरूपोधिकारीत्यर्थः"
। एतत् - पूर्वोक्तं परमात्मस्वरूपम्, श्रुत्वा - गुरूपदेशतो वेदान्तवाक्यद्वारा निश्चित्य,
सम्परिगृह्य - सम्यक् संशयविपर्यासनिरासपूर्वकम् अवधार्य, मननं कृत्वा इति यावत् ।
उपलक्षकमिदं निदिध्यासनस्यापि; तेन श्रवण-मनन-निदिध्यासनपूर्वकं साक्षात्कृत्वा इत्यर्थः
। धर्म्यम् - धर्मशब्दः पुण्यपापरूपकर्ममात्रपरः; तेन कर्मसाध्यम् शरीरेन्द्रियादिकं
धर्म्यम् इत्युच्यते । प्रवृह्य - प्रारब्धावसाने सति परित्यज्य, अणुम् - सर्वतः सूक्ष्मम्
- पूर्वत्र निर्दिष्टम्, एतम् परमात्मानम्, प्रत्यक्षविषयतोपलक्षिते एतच्छब्दप्रवृत्तेः1
एतच्छब्देन निर्देशं मृत्युः स्वप्रत्यक्षविषयत्वाभिप्रायेण अकरोत् । आप्य - अप्राकृते
साकेताख्ये देशविशेषे प्राप्य, सः - उक्तोपासनाविशिष्टः उपासकोऽधिकारी, मोदनीयम - प्रीतिविशेषविषयीकृतमाविर्भूत
अपहतपाप्मत्वादिगुणाष्टकं स्वकीयं वास्तवं ब्राह्मस्वरूपम्, लब्ध्वा मोदते - परमात्मानुभवरूपपरमानन्दभाक्
भवति । सः अश्नुते सर्वान् कामान् सह ब्रह्मणा विपश्चिता (तै.उ.2-12), परंज्योतिरूपसम्पद्य
स्वेन रूपेण निष्पद्यते (छां.उ.8-12-2) इत्यादि श्रुतिबोधितस्वरूपाविर्भावपूर्वक परमात्मानुभवमोक्षशाली
भवतीत्यर्थः । एवं नचिकेतसः प्रश्नस्य उत्तरमभिधाय, तस्य मोक्षयोग्यतामाख्याति नचिकेतसं
त्वां प्रति, सद्म - ब्रह्मस्वरूपं धाम, विवृतम् - समुद्धाटितद्वारम् । अतएव प्रवेशाय
सुगमं मन्ये - जानामि, मृत्युः अहमिति शेषः । श्रुतिश्च अस्य अर्थस्य उपोद्बलिका भवति
तस्यैष आत्मा विशते ब्रह्मधाम (मुं.उ.3-2-4) इत्यादि।
1.2.14
अन्यत्र धर्मादन्यत्राधर्मादन्यत्रास्मात् कृताकृतात् ।
अन्यत्र भूताच्च भव्याच्च यत्तत्पश्यसि तद्वद ।। 14 ।।
B.1.2.14
"आ.भा. - अध्यात्मयोगाधिगमेन देवं मत्वा धीरो हर्षशोकौ जहाति (क.उ.2-12) इत्यत्र मृत्युना"
अध्यात्मयोगाधिगमशब्देन समुपदिष्टमुपायम्, देवम्
इत्यनेन सूचितम् । उपेयम् मत्त्वा धीरः, जहाति इत्येतैः पदैः बोधितम् । उपेतारञ्च सामान्यतः
अवगत्य विशेषतः तज्ज्ञानाय, नचिकेताः पृच्छति - अन्यत्र इति । धर्मात् - विधेयतया वेदबोधितात्
पुण्यापरपर्यायात्, कर्मरूपात् प्रसिद्धात्, स्वर्गादिफलकादुपायात्, अन्यत्र - अन्यत्,
तथा अधर्मात् - निषिद्धतया वेदबोधितात् पापाऽपरपर्यायात्, प्रसिद्धात् नरकादिफलकात्
कर्मरूपात् उपायात्, अन्यत्र भिन्नम्, तत्प्रसिद्धम् उपायान्तरम्, यत् त्वं पश्यसि,
तद्वद - उपदिश । प्रसिद्धोपायभूत धर्माधर्मभिन्नम् उपायान्तरं यत्पश्यसि त्वम्, तत्
विनीताय विशेषतो जिज्ञासवे मह्यम्, बोधय इत्यर्थः । अनेन नित्यफलसाधनभूतः उपासनरूप उपायः
पृष्टः । अन्यत्र अस्मात्कृताकृतात् । कृतञ्चाकृतञ्च इति समाहारद्वन्द्वः; अतएव एकवद्भावः1
। तस्मादन्यत्र भिन्नम् । तस्मात् अस्माद्बुद्धिकार्यात्मना यदवस्थितं तत् कृतं यच्च
कारणस्वरूपेणावस्थितं तदकृतमित्युच्यते । सर्वमेव इहलोके परलोके वा प्राप्यवस्तुकार्यरूपं
कारणरूपमेव वा; न ततोऽतिरिक्तरूपम् । न च तयोः अन्यतरस्य द्वयोर्वा प्राप्त्या, हर्षशोकपरिहारं
दृष्टचरम्2, अतः यत्प्राप्तिः हर्षशोकापहाराय कल्पेत तत्प्राप्यम् कृतादकृताच्च अन्यदेव
भवेत् । तस्य स्वरूपं विज्ञातुं स्पृहयालवे3 मह्यं सम्यक् वद इति । अनेन परमात्मरूपप्राप्यविषयकः
प्रश्नः कृतः । अन्यत्र भूताच्च भव्याच्च । भूतात् - अतीतात् कालात्, चकारेण अतीतकालावच्छिन्नादपि
अन्यत्र - अन्यत्। भव्यात् - भविष्यतः कालात्, चेत् न; भविष्यत्कालावच्छिन्नादपि अन्यत्।
अनेनैव द्वितीयेन चकारेण वर्तमानकालः, तत्परिच्छिन्नं वस्तु च उपलक्षितम् । अतः वर्तमानकालात्
तत्परिच्छिन्नवस्तुनश्च भिन्नं यद्वस्तु धीरो जहाति इत्यनेन च सूचितम्, तदुपेतृस्वरूपमेवेति,
तदपि श्रद्धालवे मह्यम् उपदिश इत्यर्थः । अनेन उपेतुः स्वरूपं पृष्टम् । यद्वा - भूतात्
भव्यात् अस्मात्कृताकृतादन्यत्र इत्यनेन मिलितेन प्राप्यस्वरूपे पृष्टे, प्राप्तुः स्वरूपमपि
पृष्टं भवति; प्राप्तुः स्वरूपस्यापि प्राप्यान्तर्भावात् । मुक्तिदशायां, प्राप्ता स्वीयं ब्राह्मं
स्वरूपमपि गुणाष्टकविशिष्टं प्राप्नोत्येव । तस्यापि च कृताकृताविलक्षणत्व कालापरिच्छिन्नत्वं
च नित्यत्वादेव बोध्यम् । एतन्मन्त्रे उपायोपेत्रोः प्रश्नः, तन्त्रेण कृतो नचिकेतसेति द्योतितो भवति ।
1.2.15
सर्वे वेदा यत्पदमामनन्ति तपाँसि सर्वाणि च यद्वदन्ति ।
यदिच्छन्तो ब्रह्मचर्यं चरन्ति तत्ते पदं सङ्ग्रहेण ब्रवीमि ओमित्येतत् ।। 15।।
B.1.2.21
"आ.भा. - अणीयस्त्वमहीयस्त्वरूपविरुद्धधर्माश्रयत्वं पूर्वमन्त्रेण"
प्रदर्श्य, अनेन मन्त्रेण परानपि परस्परविरुद्धान् धर्मान् प्रदर्श्य अस्य दुरधिगमत्वं
सूचयितुमाह आसीनः इति । आसीनः - उपविष्टोऽपि, दूरं व्रजति - दूरतरप्रदेशं गच्छति, लोके
तु न क्वचिदपि आसीनः - व्रजत्यपि; किमुत दूरं व्रजेत्? शयानः - शय्यादौ कृतशयनोऽपि,
सर्वतः याति सर्वत्र गच्छति, न हि शयानस्य गमनमपि सम्भवि; किमुत सर्वत्र गमनम्; अयन्तु
विरुद्धक्रियाश्रय इति भावः । मदामदम् मदः - हर्षः, अमदः अहर्षः, मदश्चामदश्च मदामदौ
यस्य स्तः स मदामदः अर्श आद्यजन्तः । सहर्षमहर्षं चेति विरुद्धधर्माश्रयम् । देवम् -
सर्वतो दीप्यमानत्वात् देवः परमात्मा, तम् । मदन्यः - तदनुग्रहविशिष्टमादृशजनादन्यः,
कः ज्ञातुमर्हति? परस्परनानाधर्माश्रयं परमात्मानं तदीयप्रसादसम्पादितसूक्ष्मबुद्धिः
मादृश एव ज्ञातुं प्रभवति, नान्येति भावः । अनेन तदनुग्रहमन्तरेण अस्य दुर्विज्ञेयत्वं
प्रदर्शितम् । अत्र परस्परविरुद्धधर्माश्रयत्वन्तु परमात्मनः व्यापकत्वाज्जीवद्वारा
वा सम्भवतीति अनुसन्धेयम् ।
1.2.22
अशरीरँ शरीरेष्वनवस्थेष्ववस्थितम् ।
महान्तं विभुमात्मानं मत्वा धीरो न शोचति ।। 22 ।।
B.1.2.22
"आ.भा. - एवं मन्त्रद्वयेन प्राप्यस्य परमात्मनः स्वरूपमभिधाय, मन्त्रद्वयेन उपायस्य"
स्वरूपम् अभिधातुमाह - अशरीरम् इति । अशरीरम् - शीर्यते इति शरीरम्, वपुः तद्रहितम्
। विशरणस्वभावस्य कर्मजन्यत्वेन कर्मणः परमात्मन्यभावेन कर्मजन्यशरीरराहित्यमेवात्र
विवक्षितम् । अप्राकृतनित्यशरीरवत्त्वस्य तत्र आदित्यवर्णं तमसः परस्तात् (श्वे.उ.3-8)
इत्यादिषु श्रवणात् । अनवस्थेषु - अवस्था सदातनी स्थितिः सा नास्ति
येषां तानि अनवस्थानि तेषु अविनश्वरेषु शरीरेषु, अवस्थितम् - अन्तर्यामितया सकलप्राणिशरीरेषु
वर्तमानमित्यर्थः । महान्तम् महतो महीयान् (क.उ.2-20) इत्युक्तरीत्या   सर्वातिशायिमहत्त्वविशिष्टम्
।   विभुम्  - आकाशवत्सर्वगतश्च नित्यः
( ) इत्युक्तरीत्या सर्वव्यापकम् । आत्मानम् - परमात्मस्वरूपम्, मत्त्वा - समुपास्य,
भक्तिरूपापन्नदर्शनसमानाकारज्ञानविषयं विधाय, धीरः - एतादृशज्ञानवान्, न शोचति - शोकसमुद्रपारं
गच्छति, सर्वदुःखातिगो भवति ।
1.2.23
नायमात्मा प्रवचनेन लभ्यो न मेधया न बहुना श्रुतेन ।
यमेवैष वृणुते तेन लभ्यस्तस्यैष आत्मा विवृणुते तनूँ स्वाम् ।। 23।।
B.1.2.23
"आ.भा. - पूर्वमन्त्रे मत्वा धीरो न शोचति इत्यत्र मत्त्वाशब्देन परब्रह्मप्राप्त्युपायः"
सामान्यतः प्रदर्शितः । अनेन मन्त्रेण, उपायतया अन्यत्र प्रसिद्धस्य श्रवणादेः उपायत्त्वं
प्रतिषिध्य, भगवद्भक्तेरेव मुख्योपायत्वं प्रतिपादयति - नायमात्मा इति । अयमात्मा -
परब्रह्म, प्रवचनेन - वेदशास्त्रार्थव्याकरणमात्रेण, यद्वा प्रवचनेन - प्रवचनसाधनभूतेन
मननेन केवलेन  न लभ्यः - प्रवचनशब्दस्य तत्साधने लाक्षणिकत्वादिति न लभ्यः - न साक्षात्करणीयः
। मेधया - केवलया प्रज्ञया, निदिध्यासनरूपया वा, न लभ्यः । बहुना - भूयसा, केवलेन श्रवणेन
वेदार्थविचारणयापि न लभ्यः; कुतः, इति शंकायामाह - एव आत्मा । तमेव साधकं वृणुते - प्रार्थयते,
तेन वरणीयेन साधकेन, लभ्यः - साक्षात्कार्यो भवति। यतः तस्य वरणीयसाधकस्यैव कृते, एष
आत्मा - परमात्मा, स्वाम् तनूँम् - स्वकीयदिव्यमङ्गलविग्रहम्, विवृणुते - प्रकाशयति,
साक्षात्कारयोग्यं कुरुते इति यावत् । स एव परमात्मनः वरणीयो भवति, यः तस्य प्रियतमो
भवति, यस्मिन् स परमेश्वरः प्रसीदति इति यावत् । परमात्मप्रसादश्च, परमात्मनि निरतिशयप्रीतिरूपभक्तिमत्येव
साधके भवति । तथा च - ये यथा मां प्रपद्यन्ते तांस्तथैव भजाम्यहम् (भ.गी.4-11) इति उक्त्यनुसारेण
निरतिशयभक्तिमन्तं साधकं परमात्मापि तथैव भजते, ततः तदनुग्रहवशात् परमात्मानं साक्षात्कृत्य,
मुक्तो भवति । अतः भगवद्विद्यया निर्मला भक्तिरेव मुख्यः उपायः, तत्साक्षात्काराय प्रभवति
। ततश्च मुक्तिरिति निरवद्यम् ।
B.2.1.6
"आ.भा- यः - हिरण्यगर्भः, पूर्वम् - व्यष्टिसृष्टेः प्राक्, अद्भ्यः - जलेभ्यः उपादानभूतेभ्यः,"
अजायत - उत्पन्नः, हिरण्यगर्भः समवर्तताग्रे (ऋ.सं. 10-121 -1 तै.सं. 4-1-8-3) इत्यादि
श्रुतेः । अप एव ससर्जादौ तासु वीर्यमपासृजत् (म.स्मृ. 1-8) तदण्डमभवद्धैमं सहस्रांशु
समप्रभम् । तस्मिन् जातः स्वयं ब्रह्मा सर्वलोक पितामहः ।। (म.स्मृ. 1-9) इति स्मृतेश्च
। तं तपसः - परमपुरुषसंकल्पात्, यस्य ज्ञानमयं तपः (मुं. उ. 1-1-10) इति श्रुतेः पूर्वं
जातम् - सर्वलोकपितामहं हिरण्यगर्भम्, गुहाम् - व्यष्टिसृष्टिहृदयकुहरं प्रविश्य, तिष्ठन्तम्
-  वर्तमानम्, सर्वव्यष्टिशरीरव्यापकम् इत्येतत् । भूतेभिः - भूतैः शरीरेन्द्रियरूपकार्यकारणसङ्घातैः
विशिष्टम्, यः - परमात्मा, व्यपश्यत - पश्यति, हिरण्यगर्भं पश्यत जायमानम् (महा. ना. 84)
इति श्रुतेः अयं व्यष्टिरूपसकलप्रपञ्चकर्ता भवतु इत्येवं रूपेण पश्यति इत्यर्थः
। एतत् - एषः परमात्मैव, तत् - पूर्वपृष्टं परमप्राप्यस्वरूपम् इत्यर्थः ।।
2.1.7
या प्राणेन सम्भवत्यदितिर्देवतामयी ।
गुहां प्रविश्य तिष्ठन्ती या भूतेभिर्व्यजायत।एतद्वै तत्।।7।।
B.2.1.7
"आ.भा. - अत्ति - कर्मफलानि भुङ्क्ते, इति अदितिः कर्मफलभोक्ता जीवः । देवतामयी - देवैः"
- अधिष्ठितत्वात् । देवता; इन्द्रियाणि, तत्प्रचुरतया देवतामयी इन्द्रियाधीनकर्तृत्वभोक्तृत्वादिमति
इत्यर्थः । प्राणेन सम्भवति - प्राणवायुना सह तिष्ठति । गुहां प्रविश्य तिष्ठन्ती -
हृदयगुहान्तरे वर्तमाना, भूतेभिः - पृथिव्यादिभूतैः, शरीराकारपरिणतैः युक्ता, व्यजायत
- देवमनुष्यादिरूपविविधाकाररूपेणाजायत जाता, स्वरूपतो जीवस्य नित्यत्वेऽपि कायाकारपरिणतभूतविशिष्टतया
जन्म अत्र प्रोक्तम् इति भावः । यतः परमपुरुषतत्त्वात् देवादिरूपेण जीवस्य भवनम्, तदेतत्
परमात्मतत्त्वं तत् पूर्वोक्तं परमप्राप्यस्वरूपमेवेत्यर्थः ।
"यद्वा - एतत् एतन्मन्त्रप्रतिपाद्यजीवस्वरूपमपि, तत् पूर्वोक्तपरमप्राप्य- ब्रह्मात्मकमेव"
इत्यर्थः । क्षेत्रज्ञं चापि मां विद्धि (भ.गी. 13-2) इत्यादावपि क्षेत्रज्ञस्य
मदात्मकत्वकथनात् । ब्रह्मजज्ञ शब्दवाच्यजीवस्य ब्रह्मजज्ञं1 देवमीड्यम्' इत्यत्र देवात्मकत्वोक्तेश्चेति भावः ।।
2.1.8
अरण्योर्निहितो जातवेदा गर्भ इवेत् सुभृतो गर्भिणीभिः ।
दिवेदिव ईड्यो जागृवद्भिर्हविष्मद्भिर्मनुष्येभिरग्निः ।। एतद्वै तत् ।।8।।
B.2.1.8
"आ.भा. - परमपुरुषप्राप्तिसाधनतया प्रथमम् उक्तो नाचिकेताग्निः तस्यापि ब्रह्मात्मकत्वमुपदिशति"
- अधियज्ञम्, जातवेदा - अग्निः, अरण्योः - उत्तराधरारण्योर्मध्ये, निहितः - स्थितोऽस्ति,
योऽग्निः गर्भिणीभिः, - अन्तर्वत्नीभिः1, गर्भ इव सुभृतः - ऋत्विग्भिः इति शेषः । यथा
अशनपानादिभिः गर्भिणीभिः गर्भः सुष्ठु भृतः - पालितो भवति तथैव अधियज्ञम् अग्निः याज्ञिकैः
पालितो भवति,  तन्निर्वाणे दोषश्रवणात् । दिवेदिवे - प्रतिदिनं, जागृवद्भिः जागरूकैः
उद्यत्तं वज्रं यथा महद्भय जनकम् ; तथा प्राणपदवाच्यं जगत्कारणं ब्रह्मापि, महद्भयजनकम्
अतः तच्छासनानुवर्तिनो भूत्वा, वाय्वादयो नियमेन स्वस्वव्यापारा भवन्ति इत्यर्थः । ये
जनाः; एतत् - प्राण शब्दवाच्यम् अप्रमादेन स्वस्वव्यापारे प्रवर्तनाय जगतो भयजनकं ब्रह्म,
विदुः जानन्ति, ते अमृता भवन्ति- संसारान्मुच्यन्ते ।।
2.3.3
भयादस्याग्निस्तपति भयात् तपति सूर्यः ।
भयादिन्द्रश्च वायुश्य मृत्युर्धावति पञ्चमः ।
B.2.3.3
"आ.भा. - पूर्वोक्तमेव विवृणुते। अस्य - परब्रह्मणो, भयात् - तदुत्पादितभीत्या, अग्निस्तपति"
दाहजनको भवति अस्य भयात् सूर्यः तपति - प्रकाशते । अस्य भयात् इन्द्रश्च वायुश्च पञ्चमो
मृत्युश्च धावति - स्वस्वव्यापारपरो भवति । इन्द्रवह्निसूर्यादीनामपि नियता स्वव्यापारप्रवृत्तिः,
परमात्मशासनातिक्रमे भयादेव भवति इति भावः ।। 3 ।।
2.3.4
इह चेदशकत् बोद्धुं प्राक् शरीरस्य विस्रसः ।
"ततस्सर्गेषु लोकेषु शरीरत्वाय कल्पते ।"
B.2.3.4
"आ.भा. - इह - अस्मिंल्लोके, शरीरस्य - शीर्यमाणस्वभावस्य देहस्य, विस्रसः - पतनात्,"
प्राक् - पूर्वमेव, जीवनकाल एव इत्येतत् । ब्रह्म बोद्धुम् - ज्ञातुम्,साक्षात्कर्तुम्
इत्येतत्, अशकत् - अशक्नोत्,3 चेत् यदि, तदा संसारात् मुक्तो भवति । अशकत्  इत्यत्र
छान्दसः शप् । भाव्यन्तु श््नुः इति बोध्यम्4 । न
चेत् ब्रह्म बोद्धुमशकत्, ततः - तस्मादज्ञानादेव हेतोः, सर्गेषु - प्राणिसर्जनाधारेषु,
लोकेषु - पृथिव्यादिषु, शरीरत्वाय - शरीरभावाय, नरपशुपक्षिप्रभृति- शरीरग्रहणाय, कल्पते
तद्योग्यो भवति । तस्मात् शरीरपातात्पूर्वमेव परमात्मज्ञानाय यतेत अन्यथा जन्मजरामरणादिरूपः
संसारोsवश्यंभावी इति भावः ।।
2.3.5
यथाssदर्शे तथाssत्मनि यथा स्वप्ने तथा पितृलोके
यथाsप्सु परीव ददृशे तथा गन्धर्वलोके छायातपयोरिव ब्रह्मलोके ।
B.2.3.5
"आ.भा. - ननु - कथम् इहैव ब्रह्मज्ञानाय यत्न आस्थेयः? अन्यत्रापि देवादिलोके कृते यत्ने"
यदि परमात्मतत्त्वं विज्ञायेत, स्यादेव मुक्तिर्यतः परमात्मसाक्षात्कारस्य - मुक्तिहेतुता,
न लोकविशेषनियन्त्रित इत्याशङ्कायामाह - यथाssदर्श इति । इहलोके शरीरापातात् प्रागेव
यत्नाधाने तु कारणमिदमेव; यत् इहलोके जायमानं परमात्मज्ञानं यथा विशदतरं भवतितथा नान्यलोकेषु
इति तदेव दर्शयति - यथा आदर्शे तथाsत्मनि । आदर्शे - दर्पणाख्यस्वच्छकाचविशेषे, प्रतिबिम्बं
मुखादि यथा सुविशदमालोक्यते, तथैव, आत्मनि - सुसंस्कृते मनसि, परमात्मतत्त््वं सुविशदम्
उपलभ्यते अत्र लोके; यदि तत् प्रयत्न आस्थीयते उपासनारूपः । लोकान्तरे तु न तथा इत्याह-
यथा स्वप्ने तथा पितृलोके स्वप्ने - स्वप्नदशायां, यत् वस्तु प्रतीयते, तच्च न सुविशदम्,
स्वप्नप्रतीतेः जाग्रत्प्रतीतिवत् संशयादिनिवर्तकत्वाभावात् । अतः स्वाप्नप्रत्ययो न
B.1.2.15
"आ.भा. - एवं पृष्टवतो नचिकेतसः आदरविशेषम् उत्पादयितुं मृत्युः प्राप्यमहत्त्वं वर्णयन्,"
सङ्क्षिप्तं प्रणवोपासनं दर्शयति - सर्वे इति ।  सर्वे - पूर्वभागापरभागरूपेण विभक्ताः
सकला अपि वेदाः - श्रुतयः, साक्षात्परंपरया वा यत्पदम् पद्यते गम्यते इति पदम् - प्राप्यस्वरूपम्,
यत्प्राप्यस्वरूपम्, आमनन्ति - बोधयन्ति । तत्र पूर्वभागस्य कर्तृस्वरूपशक्रादिदेवताप्रतिपादनद्वारा
तच्छरीरिणं परमात्मानं बोधयन्ति इति परम्परया बोधकत्वम् । परभागस्य तु उपनिषद्रूपस्य
साक्षात्परमात्मबोधकत्वम् इति विवेकः । तपाँसि सर्वाणि - अत्र तपः शब्देन, तपः प्रधाना
ऋषयः उपलक्ष्यन्ते । तपः शब्दश्च ज्ञानवाची प्रसिद्धः श्रुतिषु; यस्य ज्ञानमयं तपः (मुं.उ.1-1-10)
इत्यादिषु । तथा विज्ञानमेव ये प्राधान्येन समाश्रयन्ते तादृशाः ऋषयः । सर्वाणि - सर्वेऽपि
। सर्वशब्दे विशेष्यसापेक्षो नपुंसकप्रयोगः । सर्वे ज्ञानिनश्च यत् - पदं प्राप्यस्वरूपम्,
वदन्ति - प्रतिपादयन्ति ।
"यद्वा - सर्वाणि तपाँसि - कृच्छ्रचान्द्रायणादीनि कर्माणि, यत् यदर्थानि, परम्परया"
यत्प्राप्यार्थानि वदन्ति, वेदा एव । यदिच्छन्तः यत् - प्राप्यस्वरूपम्, इच्छन्तः -
यत्प्राप्तुमभिलष्यन्तो मुमुक्षवः, ब्रह्मचर्यम् - अष्टविधस्त्रीसङ्गपरित्यागात्मकम्,
तदुपलक्षितं गुरूपसदनादिक च,
चरन्ति - सम्पादयन्ति, तत् - प्रसिद्धम्, पदम् - प्राप्यस्वरूपम्, ते - तुभ्यम्, सङ्ग्रहेण
सङ्क्षिप्तेन शब्देन, ब्रवीमि - बोधयामि । कोऽसौ सङ्क्षिप्तः शब्दः ? प्राप्यस्वरूपबोधकः?
इति अपेक्षायामाह - ओम् इत्येतत् इति । यथा घट इत्युक्तम्; अनेन इत्यत्र इति शब्दः घटशब्दस्य
स्वरूपपरिचायकः, तथा ओम् इति इत्यत्र इति शब्दः, ओम् इति अक्षरस्य स्वरूपपरिचायकः, एतच्छब्दस्तु
ओम् पदस्य विशेषणं सत्, प्रत्यक्षविषयत्वम् अस्य बोधयति । तथा एतत् - श्रवणजन्यप्रत्यक्षविषयभूतम्
ओम् इति अक्षरमेव, संक्षेपेण प्राप्यस्य वाचकम् इत्यर्थः । तस्य वाचकः प्रणवः (पा.यो.1-27),
ओं तत्सदिति निर्देशो ब्रह्मणस्त्रिविधः स्मृतः (भ.गी.17-23) इत्यादिवचनजातमपि ओंकारस्य
परमात्मस्वरूपप्राप्यवाचकत्वसमर्थकम् । एतेन प्रणवप्रतिपाद्यत्वरूपं प्राप्यविभुत्वम्
प्रणवोपासनरूपोपायश्च प्रदर्शितः ।
1.2.16
"एतद्ध्येवाक्षरं ब्रह्म एतद्ध्येक्षरं परम् ।"
"एतद्ध्येवाक्षरं ज्ञात्वा यो यदिच्छति तस्य तत् ।।16 ।।"
[परब्रह्मवाचक प्रणवप्रशंसा]
B.1.2.16
"आ.भा. - सम्प्रति प्रणवप्रशंसां मन्त्रद्वयेन करोति - एतदेव - इदमेव, ओंकाररूपम् अक्षरं"
ब्रह्म - स्वजपादिना ब्रह्मप्राप्तिसाधनम् इत्यर्थः । ब्रह्मप्राप्तिसाधने ब्रह्मत्वारोपात्,
प्रणवस्य प्रशंसा अभिव्यज्यते । एतद्ध्येवाक्षरं परम् इदमेव प्रणवरूपमक्षरं जपनीयेषु
ध्यातव्येषु च वस्तुषु श्रेष्ठम् इत्यर्थः । प्रणवजपस्य तद्ध्यानस्य इतरजपाद्यपेक्षया
शीघ्रेण, परमात्मप्रतिपत्तिकारकत्वात् । अस्य श्रेष्ठत्वं सिद्ध्यति । उभयत्र हि पदम्
प्रसिद्धिद्योतकम् अस्य आरोपितब्रह्मत्वं जप्यादिश्रेष्ठत्वं च प्रसिद्धं वेदेषु इत्यर्थः
। एतद्ध्येवाक्षरं ज्ञात्वा - एतत् अक्षरं प्रणवं ज्ञात्वा समुपास्य यः - प्रणवोपासकः
यत् - वस्तु, इच्छति - कामयते, अनेन मे इदं स्यादिति, तत् - वस्तु तस्य - सिद्ध्यति
प्राप्तं भवतीत्यर्थः । हि परमत्रापि पूर्वोक्तार्थम् ।
1.2.17
एतदालम्बनँ श्रेष्ठमेतदालम्बनँ परम् ।
एतदालम्बनँ ज्ञात्वा ब्रह्मलोके महीयते ।। 17 ।।
[प्रणवोपकरणकोपासनस्य श्रैष्ठ्यम्]
B.1.2.17
"आ.भा. - यदालम्ब्य समाश्रित्य परंब्रह्म, देवतान्तरं समुपास्यते, तदालम्बनम् विषयः"
इत्येतत् । यथा गायत्रीं द्वादशाक्षरमप्यष्टाक्षरं वा समालम्ब्य परमपुरुषः उपास्यते
केनचित्, केनचित्तु ओंकार एवालम्ब्यते तदुपासने, अतः गायत्र्यादेरिव ओंकारोऽपि आलम्बनम्
। एवं बहुषु आलम्बेषु सत्स्वपि, एतत् - ओंकाररूपम् आलम्बनम् । आलम्बनान्तरापेक्षया श्रेष्ठं
ध्यानादिक्रियासु । अत एव एतत् ओंकाररूपं आलम्बनं यस्य, तादृशं ध्यानादिकम्, अन्यालम्बनध्यानाद्यपेक्षया,
परम् - उत्कृष्टम् । एतत् - ओंकाररूपमेव परमपुरुषोपासने, आलम्बनं ज्ञात्वा - सम्यग्निर्णीय
तदालम्बनकोपासनविधानद्वारा, ब्रह्मलोके - ब्रह्मणः
श्रीरामाख्यस्य, लोके - साकेताख्ये, महीयते - पूज्यते, सत्कारपात्रं भवति इति । अत्र
ओम् इत्यनेनैवाक्षरेण परमपुरुषमभिध्यायीत (प्र.उ.5-5) इत्यादि श्रुतिश्च भवति ओंकारालम्बनकपरमपुरुषध्यानविधायिनी इति अनुसन्धेयम् ।
1.2.18
न जायते म्रियते वा विपश्चिन्नायं कुतश्चिन्न बभूव कश्चित् ।
अजो नित्यः शाश्वतोऽयं पुराणो न हन्यते हन्यमाने शरीरे ।। 18 ।।
B.1.2.18
"आ.भा. - एवम् ओंकारस्य ब्रह्मोपासनायाम् उत्कृष्टालम्बनत्वमभिधाय उपासकस्य प्रत्यगात्मनः"
स्वरूपम् उपदिशति प्रथमम् - न जायते इत्यादि मन्त्रद्वयेन । विपश्चित् - स्वरूपतो मेधावी,
अयमात्मा, न जायते - नोत्पद्यते । म्रियते अत्रापि नञः सम्बन्धात्, न म्रियते - न नश्यति
। वा शब्दः समुच्चयार्थः । तेन च जन्ममरणेन अस्य प्रत्यगात्मनो भवतः इत्यर्थः । अयम्
- प्रत्यगात्मा जीवः, कुतश्चित् - उत्पादकात् कारणात्, न - उत्पन्नः नास्ति इत्यर्थः
। उत्पादकमेव अस्य न किमपि अस्ति इत्येतत् । न जायते इत्यनेन उत्पत्तिः निषिद्धा न
कुतश्चित् इत्यनेन तु उत्पत्तिकारणं निषिद्धमिति उभयथा निषेधस्य नित्यत्वदृढीकरणे तात्पर्यमतो
न पौनरुक्त्यमिति ध्येयम् । कश्चित् - देवमनुष्यादिरूपार्थान्तरभूतोऽपि, न बभूव - स्वयमपि
न, कदापि न जात इत्यर्थः। अनेन स्वतोऽपि उत्पत्तिमत्वं निषिध्यते इति भावः । अयमात्मा
अजः - अजायमानत्वादेव अजः इत्युच्यते इत्यर्थः । नित्यः - अविनाशित्वादेव च नित्यः इति
व्यवह्रियते शास्त्रेषु इत्यर्थः । शाश्वतः1  - शश्वत् निरन्तरमेकरूपेण तिष्ठति इति
शाश्वतः सदैकरूपः । यतः तस्य
उत्पादको नास्ति यस्य तु उत्पादकः स कदाचित् रूपान्तरमपि उपैति । पुनःपुनः क्रियमाणे
वस्तुनि रूपान्तरभावस्य दर्शनात् अयं न तथा कदाचिदिति भावः । पुराणः - पुरा - पूर्वं
मनुष्यादिरूपेण कदापि न बभूव इत्ययं पुराणः अनादिः यो हि शाश्वतः स पुराणः इति गीयत
एवेति भावः । यदेवं अयं प्रत्यगात्मा, तस्मात् शरीरे  शस्त्रादिभिः, हन्यमाने - हिंस्यमाने,
न हन्यते - न हिंस्यते शाश्वतनित्यस्य शस्त्रादिघातैः अव्यापाद्यत्वात् । शरीरान्तर्गतत्वात्
अस्य शरीरघाते हननम् अवर्जनीयम् इति चेत्! भ्रान्तोऽसि! विनाशशीलमेव तदन्तर्गतं तद्विनाशे
विनश्यति । न अतत्स्वभावम् । यथा शरीरान्तःस्थितम् आकाशम् ; तथैव च अयमात्मा, अतो न नश्यतीति भावः ।
1.2.19
हन्ता चेन्मन्यते हन्तुं हतश्चेन्मन्यते हतम् ।
उभौ तौ न विजानीतो नायं हन्ति न हन्यते ।। 19 ।।
B.1.2.19
"आ.भा. - हन्ता - देहगतस्यापि हन्तृत्वस्य आत्मनि अभिमानवान्, अहमस्य हन्ता अस्मि इत्यध्यवसायविशिष्टः"
कश्चित्, हन्तुं मन्यते चेत् - अहमेनं हन्मि, अहमेनं वधिष्यामि इत्येवं संकल्पयति चेत्,
अतः कश्चित् देहात्मदृष्टिः केनचित् शरीरं छिन्नं दृष्ट्वा आत्मानं हतं छिन्नं मन्यते
अहमनेन हतः इति संकल्पयति चेत्, तौ - आत्मनि हन्तृत्वाभिमानवान्, हतत्वाभिमानवांश्च,
एतौ उभावपि न विजानीतः, याथार्थ्येन आत्मस्वरूपं न अवगच्छत इत्यर्थः । यतः अयं हन्ता
न हन्ति - आत्मानमिति शेषः, किन्तु शरीरमेव हन्ति; तस्यैव विनाशशीलत्वात्, तथा न हन्यते
आत्मा अनेन इति पूरणीयम् । हन्तृत्वाभिमानवता कृतेऽपि शस्त्रप्रहारे आत्मस्वरूपं न
विनश्यति; नित्यत्वात् अविनाशस्वभावत्त्वात् च । तस्मात्तौ न सम्यक् आत्मस्वरूपाभिज्ञाविति
भावः । इदं मन्त्रद्वयं परमात्मरतया
कैश्चिद्व्याख्यातम् । जन्ममरणादिविकाराभावस्य हन्तृत्वहतत्वाद्यभावस्य परमात्मन्यपि
सूपपादत्वात् इदमनादरणीयम् । न हन्यते हन्यमाने शरीरे (क.उ.2-18) इति हन्यमानप्राकृतशरीरसम्बन्धित्वनिर्देशस्य
उभौ तौ न विजानीतः इति अज्ञत्वाभिधानस्य च, जीवे एव सङ्गतत्वेन परमात्मपरत्वे असम्भवद्रूपतया
च जीवपरत्वस्यैव उचितत्वात् । लोकसिद्धहन्तृहतभावभ्रान्तेः निरासाय अस्य मन्त्रद्वयस्य
प्रवृत्तेः तस्याश्च भ्रान्तेः परमात्मनि कस्यचिदपि अभावात् । तस्मात् जीवस्वरूपपरतैव अवसेयेति भावः ।
B.1.3.13
"आ.भा. - वशीकर्तव्यतायां यदपेक्ष्य यस्य प्राधान्यं तदुक्त्वा, संप्रतिवशीकरणरीतिम्"
उपदिशति-यच्छेत् इति। प्राज्ञः सूक्ष्मार्थविवेचनचतुरबुद्धिजनः
वाग्वाचम् इत्यर्थः । द्वितीयाविभक्तेः छान्दसो लुक्। मनसी - मनसि इत्यर्थः । इकारस्य
सप्तम्येकवचनस्य छान्दसं दीर्घत्वम् । वाक््पदम् अपरेषामपि इन्द्रियाणां चक्षुरादीनाम्
उपलक्षणम् । तथा च बुद्धिमान् जनः सर्वाणि कर्मेन्द्रियाणि ज्ञानेन्द्रियाणि च स्वस्वविषयेभ्यः
समाकृष्य, प्रथमं मनसि यच्छेत् - उपसंहरेत् नियमयेत् इति यावत् । इन्द्रियाणां मनसि
नियमनन्तु - मनस आनुकूल्येन प्रवर्तनम्, मनसः प्रातिकूल्येन प्रवृत्तिराहित्यापादनंच
। एतदेव च मनोरूपप्रग्रहविशिष्टत्वम् इन्द्रियाश्वानाम् । प्रग्रहावबद्धा अश्वाः तदानुकूल्येनैव
प्रवर्तन्ते ; न विपरीतम् इति दृष्टचरम् । मनः प्रग्रहनियन्त्रिताः इन्द्रियाश्वा अपि
न विषयाभिमुखं प्रवर्तेरन् इति, वशीकृता भवेयुः एव इत्यभिप्रायः । तन्मन आत्मनि ज्ञाने
यच्छेदात्मनि इति औपश्लेषिक्याधारे सप्तमी1 । तेन आत्मगते ज्ञाने धर्मभूते बुद्धिशब्दवाच्ये
यच्छेत् अध्यवसायानुकूलतयैव यथा मनः प्रवर्तेत,
तथा कुर्यादित्यर्थः ; ज्ञानपदेन अध्यवसायात्मकबुद्धेः विवक्षणात् । आत्मनि ज्ञानि इत्येवं
व्यधिकरणकथनेन ज्ञानस्य आत्मत्वं  परैः अङ्गीकृतं निरस्तं भवति इति ध्येयम् । मनसः अध्यवसायानुकूलवृत्तिकरणे
स्वातन्त्र्येण संकल्पासमर्थत्वात् विषयप्रवणता न स्यात् ; एतदेव मनसो वशीकृतत्वन्नाम
इति भावः । ज्ञानमात्मनि महति नियच्छेत् ज्ञानम् अध्यवसायात्मकम् तन्महत्यात्मनि जीवस्वरूपे
नियच्छेत् जीवस्वरूपमात्रविषयकतया नियन्त्रयेत् अध्यवसायो जीवमात्रालम्बने यथा भवेत्,
तथा नियमनं कार्यमित्येव अस्य ज्ञानस्य वशीकरणं  नाम - तदा बुद्धिः जीवात्मातिरिक्तविषयावलम्बिनी
न भवतीति भावः । तत् यच्छेत् शान्त आत्मनि - तत् - तमित्यर्थः, छन्दसत्त्वात् लिङ्गव्यत्यासः
। तं महान्तम् आत्मानं जीवस्वरूपम् इति यावत् । शान्ते - षडूर्मिरहिते आत्मनि परमपुरुषे,
यच्छेत् - तत्प्रयत्नतामापादयेत् । यद्वा तच्छेषतामापादयेत् । परमपुरुषप्रपन्नतैव तच्छेषतैव
वा  जीवस्य वशीकरणम् । परमपुरुषप्रपत्त्यैव रथिनो जीवस्य गन्तव्याध्वपारभूतपरमप्राप्तिः
नान्यथेति, जीवात्मानं परमपुरुषशरणागतं कुर्यादिति भावः ।।
1.3.14
उत्तिष्ठत जाग्रत प्राप्य वरान् निबोधत । क्षुरस्य धारा निशिता दुरत्यया दुर्गं पथस्तत्कवयो वदन्ति ।।
B.1.3.14
"आ.भा. - एवं वशीकरणरीतिम् उपदर्श्य अधिकारवतः उपासकान् उत्साहयति - उत्तिष्ठत इति ।"
अनाद्यविद्यायां सुप्ताः हे उपासकाः उत्तिष्ठत - विषयारामं परित्यजत, आत्मज्ञानाभिमुखा
भवत इत्यर्थः । जाग्रत - अनर्थमूलभूताज्ञाननिद्रां नाशयत । वरान् - श्रेष्ठान् आत्मतत्त्वज्ञानाचार्यान्
इत्यर्थः। प्राप्य - अभिगम्य, विधिपूर्वकं तच्छरणे गत्वा, निबोधत - तेन उपदिष्टम् आत्मतत्त्वं
विज्ञेयं, तत् अवगच्छत । न अत्र उपेक्षा विधेय इति भावः। आचार्योपगमने हेतुम् उपदिशति
- दुर्गम् इति । तत् - आत्मतत्त्वज्ञानम्, दुर्गम् - दुर्गमम्, दुःखसम्पाद्यम् पथः -
पन्थानं मार्गम् इति यावत् । पथः इत्यत्र वचनव्यत्यासश्छान्दसः । कवयः - तत्ववेत्तारो
जनाः, वदन्ति । कथमिव दुर्गमम् इति शंकनिराकृतये, क्षुरधारत्वेन तत्त्वज्ञानमार्गं रूपयति
- क्षुरस्य इति । तत् - तत्त्वज्ञानम्, निशिता - अतितीक्ष्णा अत एव दुरत्यया - दुःखेन
अत्ययो अतिक्रमणं यस्याः तादृशी अनुर्ल्लङ्घनीय इत्यर्थः । एवंभूता क्षुरस्य - आयुधविशेषस्य,
धारा - अग्रभागः, तत्त्वज्ञानमार्गः अतितीक्ष्णक्षुरधारावत् दुःसंचारः अतः तत्त्वविदाचार्यौपगमनं
विना, स्वातन्त्र्येण तदर्थं यत्ने क्रियमाणे, कियत्यपि अनवधाने अनर्थसम्पातः स्यात्
। आचार्यद्वारैव आत्मतत्त्वं विज्ञेयम् इति भावः ।।
1.3.6
यस्तु विज्ञानवान् भवति युक्तेन मनसा सदा । तस्येन्द्रियाणि वश्यानि सदश्वा इव सारथेः ।। 6 ।।
B.1.3.6
"आ.भा. - यः - रथित्वेन रूपितः शरीराधिष्ठाता जीवः । अविज्ञानवान् विज्ञानं यत्र विवेकात्मकः"
अध्यवसायः तदस्य अस्तीति विज्ञानवान् । तद्भिन्नः अविज्ञानवान् विवेकात्मकाध्यवसायरूपसारथिरहितः
भवति तथा अयुक्तेन - अप्रगृहीतेन मनसा सदा युक्तो भवति मनः प्रग्रहरहितश्च सर्वदा भवति
। तस्य - रथित्वेनरूपितस्य आत्मनः इन्द्रियाणि अश्वत्वेन रूपितानि । अवश्यानि -
शब्दादिविषयरूपकुमार्गात् नियन्त्रितुमशक्यानि भवन्ति । ईदृशस्यैव आत्मनः इन्द्रियाणि
विषयाभिमुखानि तेष्वाधावन्ति ; येन संसारऽकूपारे स पतति । अत्र दृष्टान्तमाह - दुष्टाश्वा
इव सारथेः इति । दुष्टा - अदान्ताः1 प्रग्रहसारथिरहितस्य अश्वाः अनियन्त्रिता एव भवन्ति
अतः ते दुष्टाः इत्युच्यन्ते । दादृशा अश्वाः लोकप्रसिद्धस्य रथवाहकस्य सारथेः अवश्याः
यथा भवन्ति तथा इत्यर्थः । ततश्च रथस्थः गन्ता यथा गर्ते पतति ; तथा अवश्येन्द्रियस्य
संसारसमुद्रपातोऽवश्यंभावीति भावः ।
"यस्तु - रथी आत्मा, विज्ञानवान् - विवेकात्मकाध्यवसायवान् भवति, सदा - निरन्तरम्, युक्तेन"
- प्रगृहीतेन समाहितेन इति यावत्, मनसा - संकल्पात्मकेन, युक्तः - सहितः मनोरूपप्रग्रहवान्
भवति, तस्य - ईदृशसारथिप्रग्रहविशिष्टस्यात्मनो रथिनः, इन्द्रियाणि वश्यानि - वशवर्तीनि
भवन्ति। अतो येन संसारोदधौ न निमज्जति । अत्र दृष्टान्तं दर्शयति - सदश्वा इव सारथेः
निपुणमतेः दृढप्रग्रहवतः सारथेः रथचालकस्य, सदश्वाः सन्तः विवेकेन दृढप्रग्रहनियन्त्रितत्वेन
सत्पथगन्तारः अश्वाः यथा वशे भवन्ति, तद्वत् इत्यर्थः ।।
1.3.7
यस्त्वविज्ञानवान् भवत्यमनस्कस्सदाऽशुचिः ।  न स तत् पदमाप्नोति संसारं चाधिगच्छति ।। 7 ।।
B.3.1.7
"आ.भा. - अश्वत्वेन रूपितानाम् इन्द्रियाणां वशीकरणेऽवशीकरणे च यद्भवति, तत्प्रदर्शयति"
श्लोकद्वयेन - यस्तु इति । यः - रथित्वेन रूपितः आत्मा, अविज्ञानवान् - अविवेकयुक्तः,
अमनस्कः - अनिगृहीतमनाः, तत एव हेतोः, सदा - सर्वदा, अशुचिः - विषयचिन्ताप्रवणतया मलिनान्तःकरणो
भवति, सः - तादृश आत्मा, तत्पदम् - पद्यते इति पदम् - प्राप्यम्, तत्प्रसिद्धं पूर्वोक्तं
परमात्मतत्त्वं साकेताख्यं देशविशेषमित्यर्थः । न
आप्नोति - न लभते । प्राप्तव्य - प्राप्त्यभाव एव न केवलम् ; किन्तु अनर्थोऽपि तस्य
भवति इत्याह - संसारं च अधिगच्छति । संसारम् - जन्ममरणचक्ररूपम्, अधि - आधिक्येन, पौनःपुन्येन,
गच्छति - प्राप्नोति इत्यर्थः ।
"यस्तु - रथी, आत्मा, विज्ञानवान् - विवेकात्मकाध्यवसाययुक्तः, समनस्कः - प्रगृहीतमनाः,"
अत एव सदा - निरन्तरम्, शुचिः - परमात्मतत्त्वचिन्तामग्नतया प्रवित्रान्तःकरणो भवति,
तत एव हेतोः, सः - तादृशमनोऽध्यवसाययुक्तः, तत्पदम् - परमपुरुषरूपं प्राप्यम्, अप्राकृतेशरूपं
साकेताख्यं स्थानं वा, आप्नोति - लभते । यस्मात् - संप्राप्तात् पदात् च्युतिरहितः सन्,
भूयः - पुनः, न जायते - संसारचक्रे न पतति इत्यर्थः ।।
1.3.8
यस्तु विज्ञानवान् भवति समनस्कः सदा शुचिः ।
स तु तत्पदमाप्नोति यस्माद्भूयो न जायते ।। 8 ।।
B.1.3.8
"आ.भा. - अश्वत्वेन रूपितानाम् इन्द्रियाणां वशीकरणेऽवशीकरणे च यद्भवति, तत्प्रदर्शयति"
श्लोकद्वयेन - यस्तु इति । यः - रथित्वेन रूपितः आत्मा, अविज्ञानवान् - अविवेकयुक्तः,
अमनस्कः - अनिगृहीतमनाः, तत एव हेतोः, सदा - सर्वदा, अशुचिः - विषयचिन्ताप्रवणतया मलिनान्तःकरणो
भवति, सः - तादृश आत्मा, तत्पदम् - पद्यते इति पदम् - प्राप्यम्, तत्प्रसिद्धं पूर्वोक्तं
परमात्मतत्त्वं साकेताख्यं देशविशेषमित्यर्थः । न आप्नोति - न लभते । प्राप्तव्य - प्राप्त्यभाव
एव न केवलम् ; किन्तु अनर्थोऽपि तस्य भवति इत्याह - संसारं च अधिगच्छति । संसारम् -
जन्ममरणचक्ररूपम्, अधि - आधिक्येन, पौनःपुन्येन, गच्छति - प्राप्नोति इत्यर्थः ।
"यस्तु - रथी, आत्मा, विज्ञानवान् - विवेकात्मकाध्यवसाययुक्तः, समनस्कः - प्रगृहीतमनाः,"
B.2.3.19
"आ.भा. - विद्योपदेशे गुरोः विद्याग्रहणे च शिष्यस्य यः शास्त्रविहितो"
नियमः प्रमादतः तदुल्लङ्घननिमित्तदोषप्रशमाय शान्ति पाठः क्रियते- सह इति । ह इति प्रसिद्धौ
। स यः प्रसिद्धोपनिषत्सु स परमात्मा । नौ- आवां शिष्याचार्यौ इत्येतत् । अवतु - स्वस्वरूपप्रकाशद्वारा
रक्षतु । ह प्रसिद्धः स परमेश्वरो, नौ- आवाम्, भुनक्तु - विद्याफल प्रकाशनद्वारा परिपालयतु
। सह - सममेव आवां वीर्यं विद्यासामर्थ्यं नियमपूर्वकविद्याग्रहणप्रदानाभ्यां सम्पादयावहै
नियमोल्लङ्घने विद्यायाः सामर्थ्यस्य क्षतिसम्भवात् । नौ - आवाभ्यां यदधीतम् तत्, तेजस्वि
- वीर्यवत्तरम् अस्तु । आवां शिष्याचार्यौ, मा विद्विषावहै - प्रमादकृतनियमोल्लङ्घन
प्रयुक्तदोषनिमित्तकं विद्वेषं न करवावहै।
"यश्चाधर्मेण विब्रूते, यश्चाधर्मेण पृच्छति ।"
"तयोः अन्यतरः प्रैति विद्वेषं वाऽधिगच्छति ।। (म. भा. शां. 335)"
इति स्मरति मनुः नियमोल्लङ्घनं विद्वेषफलकम् । अधर्माध्ययनाध्यापनकृतो विद्वेषो न आवयोः
भवतु इत्यर्थः । शान्तिः शान्तिः शान्तिः इति त्रिवारमुक्तिः सर्वदोषप्रशमनार्था इयन्तु
उपनिषत्  समाप्तिद्योतनार्था मङ्गलार्था वा इति ।
।। इति श्रीभगवद्रामानन्दाचार्यकृत आनन्दभाष्यभूषिता कठोपनिषत्समाप्ता ।।
1.2.20
अणोरणीयान् महतो महीयान् आत्माऽस्य जन्तोर्निहितो गुहायाम् ।
तमक्रतुः पश्यति वीतशोको धातुप्रसादान्महिमानमात्मनः ।। 20 ।।
B.1.2.20
"आ.भा. - एवं जीवस्वरूपम् उपवर्ण्य तस्यापि आत्मभूतं परमात्मस्वरूपम् उपदिशति - अणोः"
इत्यादि । अणोः - सूक्ष्मरूपव्रीहिसर्षपादिभ्योऽपि सूक्ष्मात् चेतनादपि, अणीयान् - अतिशयेन सूक्ष्मः;
अणुपरिमाणात् जीवानपि व्याप्तुमर्हः । महतः - महत्परिमाणवतः, पृथिव्याकाशादेरपि, महीयान्
- अतिशयेन महान्, पृथिव्याकाशादिकमपि व्याप्तुमर्हः इत्यर्थः । तादृशं किमपि सूक्ष्मं
महद्वा वस्तु नास्ति यदयं परमात्मा व्याप्नोति, अणीयान् व्रीहेर्वा यवाद्वा सर्षपाद्वा
श्यामाकाद्वा 1 श्यामाकतण्डुलाद्वा एष मे आत्माऽन्तर्हृदये ज्यायान् पृथिव्या ज्यायानन्तरिक्षाज्जायान्
दिवो ज्यायानेभ्यो लोकेभ्यः (छां.उ.3-14-3) इत्यादिश्रुतिभिः तथैव, परमात्मस्वरूपस्य
अवगमादिति भावः । एवम्भूतात्मा सर्वात्मभूतपरमात्मतत्त्वम्, अस्य जन्तोः - प्राणिजातस्य
दृश्यमानस्य, गुहायाम् - हृदये, निहितः - अन्तर्यामितया प्रविश्य स्थितोऽस्ति, अङ्गुष्ठमात्रः
पुरुषोऽन्तरात्मा सदा जनानां हदये सन्निविष्टः (क.उ.6-17) इति श्रुत्यापि प्राणिजातहृदयसन्निविष्टत्वस्य
परमात्मनि बोधनात् । तम् - परमात्मानम्, आत्मनः - जीवस्य महिमानं महत्त्वप्रापकं सर्वसत्वादिगुणगणाविर्भावकम्
इत्येतत् । अक्रतुः - क्रतुप्रभृतिकर्मफलानभिलाषः विषयोपरतमनीषो यः पश्यति - साक्षात्करोति,
सः धातुः2 - विधरणहेतोः, एष सेतुः विधरणः एषां लोकानामसंभेदाय (बृ.उ.4-4-22) इति श्रुत्यनुसारात्
सर्वविधारकस्य परमात्मनः, प्रसादात् - प्रीतिरूपात् तदनुग्रहात् । वीतशोको भवति - वीतः
- विनष्टः, शोकः - संसारानलतापो यस्य तथा भवति - मुक्तो भवतीत्यर्थः ।
1.2.21
आसीनो दूरं व्रजति शयानो याति सर्वतः ।
कस्तं मदामदं देवं मदन्यो ज्ञातुमर्हति ।। 21 ।।
[भगवदनुग्रहशून्यस्य दुर्ग्रहत्वम्]
1.2.24
नाविरतो दुश्चरितान्नाशान्तो नासमाहितः ।
नाशान्तमानसो वाऽपि प्रज्ञानेनैनमाप्नुयात् ।। 24 ।।
B.1.2.24
"आ.भा. - एवं भक्तिरूपमापन्नस्य निदिध्यासनध्यानाद्यपरपर्यायस्य ज्ञानस्य, परमात्मप्रसादसम्पादनद्वारा"
साक्षात्कारोपायत्वम् अभिधाय, तत्र विघ्नभूतान् कतिचित् धर्मान् उपदिशति, तत्परिहाराय-नाविरत
इति । दुश्चरितात् - श्रुतिस्मृतिप्रतिषिद्धात् परद्रव्यपरस्त्रीहरणप्राणिहिंसनादिरूपात्
पापकर्मणः, अविरतः  अनिवृत्तः, प्रज्ञानेन - भक्तिरूपापन्नज्ञानेन । एनम् - परमात्मानम्,
नाप्नुयात् - न लभते । तथा अशान्तः - इन्द्रियलौल्यात् ग्राम्यभोगपरिष्वक्तत्वात् ततोऽनुपरतो
यः, सोऽपि प्रज्ञानेनैनं नाप्नुयात् इति सम्बन्धः । असमाहितः - समाधिविशिष्टः समाहितः
समाधिश्च मनस एकाग्रता, तद्विशिष्टो नास्ति स भवति यो विक्षिप्तचेताः । चेतसश्च विक्षेपः -
नानाविधव्यापारप्रवणता । एवंम्भूतोऽसमापितोऽपि नैनमाप्नुयात् इत्यन्वयः । शान्तम्
- कामक्रोधादिरहितं मनो यस्य तद्भिन्नः । अशान्तमानसः - स असमाहितोऽपि समाधिफलकामो
भवति, तद्ध्यानादौ क्रोधादिपरिगतश्च भवति, कामादिव्यग्रचेताः यः, सोऽपि प्रज्ञानेनैनं
न प्राप्तुं शक्नोति, तस्मात् दुश्चरितविरतत्वादिरूपप्रज्ञानाङ्गानुष्ठानपरस्यैव प्रज्ञानं
सिद्ध्यति । सिद्धे च तस्मिन्, प्रज्ञानेन तेन, साधकः परमात्मानम् आप्नोति न अन्यथा इति भावः ।
1.2.25
यस्य ब्रह्म च क्षत्रं च उभे भवत ओदनः ।
मृत्युर्यस्योपसेचनं क इत्था वेद यत्र सः ।।
B.1.2.25
"आ.भा. - ब्रह्म - ब्राह्मणः, क्षत्रं च - क्षत्रियश्च, उभे - इमे द्वे अपि यस्य  परमात्मनः,"
ओदनः - अशनम्, भवतः - संह्रियमाणत्वात् उपचारः ओदनात्वस्य इति भावः । भवतः स्याताम्,
अत्र ब्रह्मक्षत्रपदयोः निखिलचराचरप्रपंचस्य उपलक्षणत्वात्, सर्वमेव जगत्, यस्य ओदनशब्दितम्
उपसंहार्यं भवतीत्यर्थः । संहारकारणतया प्रसिद्धो मृत्युरपि, यस्य - परमात्मनः, उपसेचनम्
- अद्यमानौदनादीनामदने सहायकं दध्यादि, उपसेचनमाख्यायते, दध्याद्युपसिक्तस्य ओदनादेः
सरलतया, अदनयोग्यताभवनात् । तथैव चराचरप्रपंचोपसंहारे सहायको मृत्युः उपसेचनम् इत्युच्यते
। यथा च उपसेचनं दध्यादि, स्वयमपि ओदनस्य अत्त्त्रा अद्यते, तथा मृत्युरपि सहायको भवन्
प्रपंचोपसंहारे परमात्मनः, स्वयमपि तेन संहियते। मृत्युसहितः समस्तः प्रपंचो यस्य संहार्यो
भवतीति भावः । सः सर्वसंहारकर्ता परमात्मा, यत्र - स्वे महिम्नि प्रकारे वा अवस्थितः,
तं महिमानं प्रकारं वा इत्था - इत्थम् इति, को वेद  न कोऽपि इत्यर्थः । सः - यादृशमहिमविशिष्टः
यत्प्रकारविशिष्टो वा, स महिमाप्रकारो वा तस्य न केनाऽपि वेत्तुं शक्यते । तेन अयं
परमात्मा अपरिच्छिन्नमहिमा अचिन्त्यप्रकारो वा इति भावः ।
।। इति द्वितीयवल्ली आनन्दभाष्यम्।।
1.3.1
ऋतं पिबन्तौ सुकृतस्य लोके गुहां प्रविष्टौ परमे पराद्धर्ये ।
छायातपौ ब्रह्मविदो वदन्ति पंचाग्नयो ये च त्रिणाचिकेताः ।।
B.1.3.1
"आ.भा. पूर्वमन्त्रै यादृशमहिमविशिष्टः, यादृशप्रकारविशिष्टो वा परमात्मा, तादृशपरमात्मानम्,"
न कोऽपि वेत्तुमर्हति इत्युक्तम् । तेन कश्चिन्मुमुक्षुः नैराश्यं न यातु इत्येतदर्थम्
इन्द्रियजयादि-निमित्तक-परमपुरुषप्रसादतः वेत्तुमर्हतीति वक्तुं, वेद्यवेदकयोः एकशरीरवर्तित्वं
प्रथमतः उपपादयति - ऋतम् इति । ऋतम् - कर्मफलम् ।
अवश्यंभावित्वात् कर्मफलस्य सत्यपर्यायक ऋतशब्देनोक्तिः1 पिबन्तौ - भुंजानौ, कर्मफलमनुभवन्तौ इति समुदितार्थः ।
"यद्यपि कर्मफलानुभवितृत्वं कर्मवश्यस्य जीवस्यैव; न परमात्मनः अतो द्विवचननिर्देशोऽसङ्गत"
इवाभाति; तथापि लीलारसमनुभवितुं, परमात्माऽपि तत्सृष्ट्वा, तदेवानुप्रविशत् (तै.आन.6-2)
इति श्रुत्यनुसारेण, शरीरं प्रविशति इत्यवगतेः, तस्यापि स्वसंकल्पात्मककर्मफलानुभवितृत्वम्
अस्त्येव । यदा-यथा छत्रिणो यान्ति इति व्यवहारः, एकस्य छत्रित्वे, अन्येषाम् अछत्रित्वेऽपि
भवति , तथा एकस्मिन्नेव फलानुभवितरि परस्मिंश्च अन्तर्यामितया वर्तमानेऽपि, पिबन्तौ
इति द्विवचननिर्देशः सङ्गाच्छते - इति भावः । सुकृतस्य लोके - सुकृतम् - कर्म, तस्य
सम्बन्धिनि, लोके - शरीरे इति जीवपक्षे । परमात्मपक्षे तु, सुकृतम् - स्वसंकल्परूपम्
। तत्सम्बन्धिनि लोके, मनुष्यशरीरे इत्यर्थः । सुकृतशरीरयोः सम्बन्धश्च, साध्यसाधकभावरूपः
। तेन सुकृतसाध्ये शरीरे, इति पर्यवस्यति । गुहां प्रविष्टौ तत्र शरीरे या गुहा हृदयकुहरं
तत्र प्रविष्टौ, तदन्तर्गतौ, तत्रापि परमे परार्ध्ये - परार्धमर्हति इति परार्ध्यम्,
परार्धश्च चरमोऽवधिः संख्यायाः । स च अवधिः, यथा सङ्ख्यासु भवति उत्कृष्टः तथा हृदयकुहरवर्त्याकाशस्यापि
उत्कृष्टत्वख्यापतःनाय परार्ध्यशब्देन कथनम् अतः पारर्ध्ये - उत्कृष्टे हार्दाकाशे इत्यर्थः ।
तत्र हेतु परमात्मनः उपलब्धिस्थानत्वमेव अस्य हार्दाकाशस्य इति । वर्तमानौ इति पदमाक्षिप्य
योजनीयम् । ततः सुकृतसाध्यमानुषशरीरगतहृदयाकाशे वर्तमानौ जीवपरमात्मानौ स्तः इति उपास्यस्य
अतिसन्निहितत्त्वम् उपासासौलभ्ये निमित्तमुक्तं भवति । छायाऽऽतपौ - छायाशब्देन अल्पज्ञो
जीवः लक्ष्यते; संसारित्वेन छायासमत्वात्, आतपशब्देन च सर्वज्ञः परमात्मा; असंसारित्वेन
आतपतुल्यत्वात् । तत्र वर्तमानौ जीवपरमात्मानौ एव प्राप्यप्रापकौ इत्यर्थः । अत्रार्थे
संवादमुपदर्शयति - ब्रह्मविदो वदन्ति - कृतब्रह्मसाक्षात्काराः ये, ते वदन्ति हार्दाकाशवर्तित्वम्
अनयोः इत्यर्थः। पञ्चाग्नयो ये च त्रिणाचिकेताः - त्रि चितः नाचिकेतोऽग्निः यैः ते
-त्रिणाचिकेताः। एवं भूता ये पञ्चाग्यः  गार्हपत्याग्निः, दक्षिणाग्निः, आहवनीयाग्निः,
साम्पराग्निः आवसध्याग्निः एते पञ्चाग्नयो येषां सन्ति, ते पंचाग्नयः। एतत्पंचाग्निपरिचर्यापरायणाऽपि,
अन्तःकरणशुद्धिद्वारा हार्दाकाशवर्तित्वम् अनयोः जानन्ति । अतो वदन्ति इत्यर्थः ।।
1.3.2
यस्सेतुरीजानानामक्षरं ब्रह्म यत् परम् । अभयं तितीर्षतां पारं नाचिकेतं शकेमहि ।।
B.1.3.2
"सु. - तद्योऽयमन्तर्यामितया सन्निहितः, सर्वकर्मफलप्रदः अक्षरात्परतः परः, संसार तितीर्षतां"
साधनभूतः तमिमं, सर्वे वयम् उपासितुं शक्ताः स्मः, परमिन्द्रियजये वक्ष्यमाणक्रमेण यत्नः
आधीयतां युष्माभिः इत्याह - यः सेतुः इति। यः सेतुः ईजानानाम् - ये पुनः अखिलहृदयगुहाशयम्
एकमन्तरात्मानम् अजानन्तः इन्द्रं यजामहे वरुणं यजमहें इति यजन्ते तेषामपि इष्टलम्भको
यः, तदन्तरात्मतया स्थित्वा फलं प्रयच्छति इति यावत् । अक्षरं ब्रह्म यत्परम् - यत्परकम्,
अक्षरब्रह्मणोऽपि परम्् इत्यर्थः । यत्परम् इति भिन्नं वा पदम्, यदविकारि परं ब्रह्म
इत्यर्थः । पारं तितीर्षताम् - तरतिः अत्र प्राप्तिवचनः, वेदान्तं तरति इतिवत् । संसारसागरे
निपत्य सीदताम्, परं तीरं जिगमिषताम्1 । अभयम् - निर्भयं साधनम्् इत्यर्थः । साधनान्तरनिष्ठानां
तु स्यात् कदाचिद््भयम्, एतन्निष्ठानां तु न तथेति व्यज्यते । संसारसागरं तितीर्षताम्
- अभयं पारमिति वा योजना । मुमुक्षवो यत्प्राप्य
अभयं गच्छन्ति इति यावात् । एवंभूतं नाचिकेतम् - नाचिकेताग्निप्राप्यम् । ज्ञानद्वारा
च एतत् । एवंभूतं परमात्मतत्त्वम् अधिगन्तुं वयं शक्ताः स्मः । सन्निहतमेव हि इदमित्याशयः ।
"यद्वा - वक्ष्यमाणस्य इन्द्रियनिग्रहप्रकारस्य कठिनतां मत्वा केचन न प्रवर्तेरन्नाम,"
तथाविधानमपि अनभिज्ञान् प्रवर्तयितुम् उच्यते - ऋतम् इत्यादीना ।
"एतदुक्तं भवति - हिरण्यनिधिं स्वक्षेत्रे वर्तमानं ज्ञात्वा, क्षेत्री क्षणमपि न अलसः"
तिष्ठेत् कश्चिदपि । महान्तमपि परिश्रमं सहेतैव, तल्लाभे । सपदि प्रवर्तेत च त्वरया।
तत् स्वस्यैव क्षेत्रे सन्निहितम् ब्रह्मनिधिं जानन् स्वकरणनियमनाय को वा क्षेत्री न
त्वरेत । तदस्य प्रतिक्षेत्रं वर्तमानत्वं यदि ज्ञाप्येत, सर्वे तत्तत्क्षेत्रिणः सहसा
यतेरन्नेव, तदधुना प्रथमतः क्षेत्रिण एव क्षेत्रे वर्तमानत्वम्।अस्य निधेर्ज्ञापयामः
इत्यभिप्रेत्य उच्यते - ऋतम् इति । द्वितीयेन च मन्त्रेण एवंभूत निधिमाधिगन्तुं क्षेत्रिणो
"वयं सर्वे अर्हाः स्मः, तद्यत्न आधीयतां वक्ष्यमाणे उपाये इत्युच्यते ।।"
1.3.3
आत्मानं रथिनं विद्धि शरीर रथमेव च । बुद्धिं तु सारथिं विद्धि मनः प्रग्रहमेव च ।।
B.1.3.3
"आ.भा. - इमं मन्त्रमारभ्य दुर्गं पथस्तत्कवयो वदन्ति इत्यन्तैः मन्त्रैः"
रथित्वादिरूपककल्पनापुरस्सरमुपासनाप्रकारं प्रदर्शयति - आत्मानम् इति । यथा - रथः रथस्थपुरुषस्य
ग्रामान्तरगमनाय प्रधानसाधनमेवं भोगाऽपवर्गप्रापणाय जीवस्य प्रधानं साधनं शरीरमेव ।
अतः शरीरं रथत्वेन रूप्यते । शरीरं रथं विद्धि । तत्र वर्तमानः आत्मा - कर्मवश्यः संसारी
। तम् रथिनम् - रथस्वामिनम् शरीररूपरथस्य स्वकर्मभिः उपार्जकत्त्वात्, विद्धि - जानीहि
। बुद्धिं सारथिं विद्धि - बुद्धिः अत्र अध्यवसायरूपा, कर्तव्यम् अध्यवस्यति पूर्वम्,
ततः प्रवर्तते । तस्मात्, बुद्धिरेव सारथिः । इन्द्रियरूपाश्वे प्रवर्तकत्वस्य, मनोद्वारा
बुद्धावेव मुख्यत्वात् । अतो बुद्धिशब्दितम् अध्यवसायं सारथित्वेन अवगच्छ इत्यर्थः ।
मनः प्रग्रहः - रशना, रशनावबद्धस्यैव अश्वस्य नियन्त्रणम्, सारथिना शक्यक्रियं भवति
। तथा मनः संयुक्तानामिव अश्वत्वेन रूपितानां नयताम् इन्द्रियाणाम् अध्यवसायेन नियन्त्रणं
साध्यसम्भवमिति1, मनःप्रग्रहत्वेन रूपितमिति, मनः प्रग्रहं विद्धि इति भावः ।।
1.3.4
इन्द्रियाणि हयानाहुर्विषयाँ स्तेषु गोचरान् । आत्मेन्द्रियमोयुक्तं भोक्तेत्याहुर्मनीषिणः ।। 4।।
B.1.3.4
"आ. भा. - यथैव हयैः गतिमद्भिः अन्यत्र रथं नयति सारथिः ; तथैव चक्षुरादीन्द्रियैः स्वस्वव्यापारपरैः"
एव करणैः इदं शरीरं देशान्तरे भोगाय अपवर्गाय वा अध्यवसायो नेतुमर्हति । तस्मात् इन्द्रियाणि
हयत्वेन रूपितानि । इन्द्रियाणि - ज्ञानेन्द्रियकर्मेन्द्रियोभयरूपाणि, हयान् आहुः -
अश्वा इिति वदन्ति इत्यर्थः । अश्वा हि मार्गमादायैव देशान्तरं नयन्ति रथम्  । तथैव
विषयमादायैव इन्द्रियाणि प्रवर्तमानानि शरीरं नयन्ति देशान्तरमिति, विषयेषु मार्गत्वरूपणम्
। तेषु - हयत्वेन रूपितेषु इन्द्रियेषु, गोचरान् - मार्गान्, विषयान् - शब्दादीन् एव,
आहुः रूपककल्पनापटवः । शरीरेन्द्रियसङ्घातसम्बन्धे सत्येव भोक्तृत्वमात्मनो भवति; नान्यथा
इत्यत्र मनीषिसंवादं  दर्शयति - आत्मेन्द्रियमनोयुक्तम् - आत्मा - अत्र शरीरम्, इन्द्रियम्
- ज्ञानकर्मेन्द्रियरूपम् चक्षुरादिवागादि च । मनः - संकल्पविकल्पकारितया प्रसिद्धमेव
। मनःशब्देन च अध्यवसायोऽपि लक्ष्यते ; अध्यवसायं विना संकल्पमात्रेण प्रवृत्त्यनुपपत्तेः ।
एतैः शरीरेन्द्रियमनोध्यवसायरूपैः सङ्घातैः, युक्तम् - सहितमेव आत्मतत्त्वं भोक्ता इत्याहुः
कथयन्ति । मनीषिणः - विवेकिनो जनाः । एतत्सङ्घातयोगरहितस्य केवलस्य आत्मनः ज्ञातृत्वसत्त्वेऽपि
कर्तृत्वं भोक्तृत्वंच नैव भवतीति भावः ।।
1.3.5
यस्त्वविज्ञानवान् भवत्ययुक्तेन मनसा सदा । तस्येन्द्रियाण्यवश्यानि दुष्टाश्वा इव सारथेः ।। 5 ।।
B.1.3.5
"आ.भा. - यः - रथित्वेन रूपितः शरीराधिष्ठाता जीवः । अविज्ञानवान् विज्ञानं यत्र विवेकात्मकः"
अध्यवसायः तदस्य अस्तीति विज्ञानवान् । तद्भिन्नः अविज्ञानवान् विवेकात्मकाध्यवसायरूपसारथिरहितः
भवति तथा अयुक्तेन - अप्रगृहीतेन मनसा सदा युक्तो भवति मनः प्रग्रहरहितश्च सर्वदा भवति
। तस्य - रथित्वेनरूपितस्य आत्मनः इन्द्रियाणि अश्वत्वेन रूपितानि । अवश्यानि - शब्दादिविषयरूपकुमार्गात्
नियन्त्रितुमशक्यानि भवन्ति । ईदृशस्यैव आत्मनः इन्द्रियाणि विषयाभिमुखानि तेष्वाधावन्ति
; येन संसारऽकूपारे स पतति । अत्र दृष्टान्तमाह - दुष्टाश्वा इव सारथेः इति । दुष्टा
- अदान्ताः1 प्रग्रहसारथिरहितस्य अश्वाः अनियन्त्रिता एव भवन्ति अतः ते दुष्टाः इत्युच्यन्ते
। दादृशा अश्वाः लोकप्रसिद्धस्य रथवाहकस्य सारथेः अवश्याः यथा भवन्ति तथा इत्यर्थः ।
ततश्च रथस्थः गन्ता यथा गर्ते पतति ; तथा अवश्येन्द्रियस्य संसारसमुद्रपातोऽवश्यंभावीति भावः ।
"यस्तु - रथी आत्मा, विज्ञानवान् - विवेकात्मकाध्यवसायवान् भवति, सदा - निरन्तरम्, युक्तेन"
- प्रगृहीतेन समाहितेन इति यावत्, मनसा - संकल्पात्मकेन, युक्तः - सहितः मनोरूपप्रग्रहवान्
भवति, तस्य - ईदृशसारथिप्रग्रहविशिष्टस्यात्मनो रथिनः, इन्द्रियाणि वश्यानि - वशवर्तीनि
भवन्ति। अतो येन संसारोदधौ न निमज्जति । अत्र दृष्टान्तं दर्शयति - सदश्वा इव सारथेः
निपुणमतेः दृढप्रग्रहवतः सारथेः रथचालकस्य, सदश्वाः सन्तः विवेकेन दृढप्रग्रहनियन्त्रितत्वेन
सत्पथगन्तारः अश्वाः यथा वशे भवन्ति, तद्वत् इत्यर्थः ।।
अत एव सदा - निरन्तरम्, शुचिः - परमात्मतत्त्वचिन्तामग्नतया प्रवित्रान्तःकरणो भवति,
तत एव हेतोः, सः - तादृशमनोऽध्यवसाययुक्तः, तत्पदम् - परमपुरुषरूपं प्राप्यम्, अप्राकृतेशरूपं
साकेताख्यं स्थानं वा, आप्नोति - लभते । यस्मात् - संप्राप्तात् पदात् च्युतिरहितः सन्,
भूयः - पुनः, न जायते - संसारचक्रे न
पतति इत्यर्थः ।।
1.3.9
विज्ञानसारथिर्यस्तु मनः प्रग्रहवान्नरः ।
सोऽध्वनः पारमाप्नोति तद्विष्णोः परमं पदम् ।। 9 ।।
1.3.10
इन्द्रियेभ्यः परा ह्यर्थाः अर्थेभ्यश्च परं मनः ।
मनसस्तु परा बुद्धिः बुद्धेरात्मा महान् परः ।। 10 ।।
B.1.3.10
"आ.भा. - वशीकृतेन्द्रियमनोबुद्धिरेव उपासकः परमपदम् उपगच्छति इति स तु तत्पदमाप्नोति"
इत्यन्तेन प्रतिपादितम् । सम्प्रति रथादिरूपितशरीरादिषु वशीकरणे किं कस्मात् प्रधानम्?
किं पर्यन्ता च वशीकार्यता? इति प्रतिपादयितुमाह - इन्द्रियेभ्यः इति । इन्द्रियेभ्यः
- चक्षुरादिभ्यः वागादिभ्यश्च हयत्वेन रूपितेभ्यः, अर्थाः - शब्दादयो विषयाः गोचरत्वेन
रूपिताः, पराः - वशीकरणे प्रधानाः प्रबलाः इति यावत् । विषयोपस्थितौ वशीकृतेन्द्रियाणामपि
क्षोभदर्शनात्, अर्थेभ्यः - शब्दादिभ्यश्च, मनः प्रग्रहत्वेन रूपितं संकल्पविकल्पात्मकमिन्द्रियम्,
परम् - प्रबलम्, यतः उपरतावपि इन्द्रियव्यापारस्य, असन्निहितेऽपि च अर्थे, मनः विषयसंकल्पप्रवणं
भवत्येव, यदि न वशीकृतम् । मनसोऽपि अपेक्षया वशीकरणे, बुद्धिः - अध्यवसायरूपा सारथित्वेन
रूपिता, परा - प्रबला, वशीकृतमनसामपि विषयाध्यवसायेन संसारगर्तनिपातस्य सौभर्यादीनां
शास्त्रतोऽवगमात् । बुद्धेरप्यपेक्षया, आत्मा रथित्वेन रूपितः शरीराधिष्ठाता, परः -
प्रबलः, तस्य  कर्तृत्वादिविशिष्टतया बुद्ध्याद्यपेक्षया प्रबलत्वात् । स एव च आत्मा
महान् वशीकार्यतायाम् बुद्ध्याद्यपेक्षया अतिप्रबलः इत्यर्थः । तदिच्छाधीनत्वात् बुद्ध्यादिव्यापाराणाम्
। महतः परमव्यक्तम् - महतः - बुद्ध्याद्यपेक्षयाऽतिप्रबलात् शरीराधिष्ठातुः आत्मनोऽपेक्षया,
अव्यक्तम् - भूतसूक्ष्मपरिणामभूतं रथत्वेन रूपितं शरीरम्, परम् - वशीकरणे प्रधानं शरीराभावे
शरीराधिष्ठातृत्वेन अभिमतस्य आत्मनोऽपि प्रवृत्तीनां परुषार्थगोचराणाम् असम्भावितत्वात्,
शरीरस्यैव धर्मादिसाधने प्रधानत्वात्,
त्रिगुणात्मकशरीरसत्वे, आत्मनि वशीकृतेऽपि गुणानुगुण्येन प्रवृत्तीनाम् अवश्यम्भावाच्च ।
"ननु च - आत्मानं रथिनं विद्धि (क.उ. 3-3) इति रूपकप्रकरणे ये बुद्ध्यादयो गृहीताः तेषाम्"
अत्र वशीकरणप्रकरणे स्वशब्देनैव ग्रहणमस्ति । शरीरस्य
वाचकं किमपि पदम् अत्र नास्तीति कथं शरीरस्य प्रधानत्वम्  आत्माऽपेक्षया उच्यते? इति
चेत्  शरीरवाचकपदाभावेऽपि अव्यक्तशब्दवाच्यभूतसूक्ष्मपरिणामरूपस्य शरीरस्यैव परिशेषात्
अत्र ग्रहणसंभवात्, सांख्याभिमतस्य प्रधानस्य अव्यक्तशब्देन अत्र ग्रहणे कारणाभावाच्च।
अव्यक्तात् पुरुषः परः - अव्यक्तम् - शरीरं परिशेषादेव । तस्मादपि परः - प्रधानः, पुरुषः
- सर्वान्तरात्मभूतः परमपुरुषः श्रीरामाख्यः । स हि अन्तर्यामितया उपासकस्यापि स्थितिप्रवृत्तिहेतुर्भवति
स्वसंकल्पद्वारा । साधनान्तराणि समाश्रयमाणोऽपि साधकः तत्प्रसादमन्तरेण अकर्मण्य एव
भवति पुरुषार्थेषु । शरीरमपि तत्संकल्पवशेनैव क्वचिद्व्यावर्तुं पारयेत् विषये ; न अन्यथा।
यदा तु सर्वदहन - सर्ववहनशक्त्यभिमानवता वह्निवाय्वादीनामपि तृणादिदहनादिव्यापारोऽवरुध्यते,
तदा वराकस्य शरीरस्य । तस्मादव्यक्तशब्दवाच्यशरीरात्परत्वं युक्तमेव परमपुरुषस्य ।
"ननु - पुरुषापेक्षयापि किमपि भवेत् प्रधानं वशीकरण ? इति शंकयां निषेधमाह - पुरुषान्न"
परं किचिंत् । पुरुषात् - परमपुरुषात् श्रीरामात् किचिंदपि, परम् - श्रेष्ठं वशीकार्यतायां
नास्ति, वशीकृते हि श्रीरामाख्ये परब्रह्मणि, किमपि वशीकर्तव्यमेव नावशिष्यते । यत्प्रधानम्
अप्रधानं वा स्यात्, सर्वस्य परमपुरुषवश्यत्वात्, स यस्य वशीभूतः तस्य किमपरम् अवशिष्येत?
अवशीकृतमिति भावः । तस्य सर्वस्वतन्त्रस्य परमपुरुषस्य वशीकरणे च, शरणागतिरेव आश्रयणीया,
"सकृदेव प्रपन्नाय तवास्मीति च याचते ।"
"अभयं सर्वभूतेभ्यो ददाम्येतद््व्रतं मम ।। (रा.यु.18-33)"
"तमेव शरणं गच्छ सर्वभावेन भारत (भ.गी. 18-62)"
"इत्यादि तदीयवाक्येभ्यः तथा अवगमात् । पुरुषान्न परं किचिंत् इत्यत्र हेतुमाह -"
सा काष्ठा - स पुरुष एव वशीकार्यतायाः, काष्ठा - चरमोऽवधिः इत्यर्थः । काष्ठाशब्दलिङ्गापेक्षया
तच्छब्दोऽपि स्त्रीलिङ्गतया निर्दिष्टः । सर्वनाम्न उद्देश्यविधेयान्यतरलिङ्गभावत्वस्वभावात्1
तस्य चरमावधित्वे हेतुमाह - सा परा गतिः ।
अत्रापि तच्छब्दः गतिशब्दापेक्षया स्त्रीलिङ्गः । सा - स परमपुरुष एव, परा - सर्वतः
श्रेष्ठा, चरमेति यावत् । गतिः - गम्यते इति गतिः - प्राप्य इत्यर्थः । श्रीरामस्यैव
परमप्राप्यत्वात् तस्मिंश्च शरणागत्या2 वशीकृते, किमपि वशीकरणीयं नास्त्येव । तस्मात्स
एव वशीकरणस्य, काष्ठा - चरमोपायः । चरम उपेयश्च स एवेति भावः ।।
1.3.11
महतः परमव्यक्तमव्यक्तात् पुरुषः परः ।
पुरुषान्न परं किचिंत्सा काष्ठा सा परा गतिः ।। 11 ।।
B.1.3.11
"आ.भा. - वशीकृतेन्द्रियमनोबुद्धिरेव उपासकः परमपदम् उपगच्छति इति स तु तत्पदमाप्नोति"
इत्यन्तेन प्रतिपादितम् । सम्प्रति रथादिरूपितशरीरादिषु वशीकरणे किं कस्मात् प्रधानम्?
किं पर्यन्ता च वशीकार्यता? इति प्रतिपादयितुमाह - इन्द्रियेभ्यः इति । इन्द्रियेभ्यः
- चक्षुरादिभ्यः वागादिभ्यश्च हयत्वेन रूपितेभ्यः, अर्थाः - शब्दादयो विषयाः गोचरत्वेन
रूपिताः, पराः - वशीकरणे प्रधानाः प्रबलाः इति यावत् । विषयोपस्थितौ वशीकृतेन्द्रियाणामपि
क्षोभदर्शनात्, अर्थेभ्यः - शब्दादिभ्यश्च, मनः प्रग्रहत्वेन रूपितं संकल्पविकल्पात्मकमिन्द्रियम्,
परम् - प्रबलम्, यतः उपरतावपि इन्द्रियव्यापारस्य, असन्निहितेऽपि च अर्थे, मनः विषयसंकल्पप्रवणं
भवत्येव, यदि न वशीकृतम् । मनसोऽपि अपेक्षया वशीकरणे, बुद्धिः - अध्यवसायरूपा सारथित्वेन
रूपिता, परा - प्रबला, वशीकृतमनसामपि विषयाध्यवसायेन संसारगर्तनिपातस्य सौभर्यादीनां
शास्त्रतोऽवगमात् । बुद्धेरप्यपेक्षया, आत्मा रथित्वेन रूपितः शरीराधिष्ठाता, परः -
प्रबलः, तस्य  कर्तृत्वादिविशिष्टतया बुद्ध्याद्यपेक्षया प्रबलत्वात् । स एव च आत्मा
महान् वशीकार्यतायाम् बुद्ध्याद्यपेक्षया अतिप्रबलः इत्यर्थः । तदिच्छाधीनत्वात् बुद्ध्यादिव्यापाराणाम्
। महतः परमव्यक्तम् - महतः - बुद्ध्याद्यपेक्षयाऽतिप्रबलात् शरीराधिष्ठातुः आत्मनोऽपेक्षया,
अव्यक्तम् - भूतसूक्ष्मपरिणामभूतं रथत्वेन रूपितं शरीरम्, परम् - वशीकरणे प्रधानं शरीराभावे
शरीराधिष्ठातृत्वेन अभिमतस्य आत्मनोऽपि प्रवृत्तीनां परुषार्थगोचराणाम् असम्भावितत्वात्,
शरीरस्यैव धर्मादिसाधने प्रधानत्वात्, त्रिगुणात्मकशरीरसत्वे, आत्मनि वशीकृतेऽपि गुणानुगुण्येन
प्रवृत्तीनाम् अवश्यम्भावाच्च ।
"ननु च - आत्मानं रथिनं विद्धि (क.उ. 3-3) इति रूपकप्रकरणे ये बुद्ध्यादयो गृहीताः तेषाम्"
अत्र वशीकरणप्रकरणे स्वशब्देनैव ग्रहणमस्ति । शरीरस्य वाचकं किमपि पदम् अत्र नास्तीति
कथं शरीरस्य प्रधानत्वम्  आत्माऽपेक्षया उच्यते? इति चेत्  शरीरवाचकपदाभावेऽपि अव्यक्तशब्दवाच्यभूतसूक्ष्मपरिणामरूपस्य
शरीरस्यैव परिशेषात् अत्र ग्रहणसंभवात्, सांख्याभिमतस्य प्रधानस्य अव्यक्तशब्देन अत्र
ग्रहणे कारणाभावाच्च। अव्यक्तात् पुरुषः परः - अव्यक्तम् - शरीरं परिशेषादेव । तस्मादपि
परः - प्रधानः, पुरुषः - सर्वान्तरात्मभूतः परमपुरुषः श्रीरामाख्यः । स हि अन्तर्यामितया
उपासकस्यापि स्थितिप्रवृत्तिहेतुर्भवति स्वसंकल्पद्वारा । साधनान्तराणि समाश्रयमाणोऽपि
साधकः तत्प्रसादमन्तरेण अकर्मण्य एव भवति पुरुषार्थेषु । शरीरमपि तत्संकल्पवशेनैव क्वचिद्व्यावर्तुं
पारयेत् विषये ; न अन्यथा। यदा तु सर्वदहन - सर्ववहनशक्त्यभिमानवता वह्निवाय्वादीनामपि
तृणादिदहनादिव्यापारोऽवरुध्यते, तदा वराकस्य शरीरस्य । तस्मादव्यक्तशब्दवाच्यशरीरात्परत्वं
युक्तमेव परमपुरुषस्य ।
"ननु - पुरुषापेक्षयापि किमपि भवेत् प्रधानं वशीकरण ? इति शंकयां निषेधमाह - पुरुषान्न"
परं किचिंत् । पुरुषात् - परमपुरुषात् श्रीरामात् किचिंदपि, परम् - श्रेष्ठं वशीकार्यतायां
नास्ति, वशीकृते हि श्रीरामाख्ये परब्रह्मणि, किमपि वशीकर्तव्यमेव नावशिष्यते । यत्प्रधानम्
अप्रधानं वा स्यात्, सर्वस्य परमपुरुषवश्यत्वात्, स यस्य वशीभूतः तस्य किमपरम् अवशिष्येत?
अवशीकृतमिति भावः । तस्य सर्वस्वतन्त्रस्य परमपुरुषस्य वशीकरणे च, शरणागतिरेव आश्रयणीया,
"सकृदेव प्रपन्नाय तवास्मीति च याचते ।"
"अभयं सर्वभूतेभ्यो ददाम्येतद््व्रतं मम ।। (रा.यु.18-33)"
"तमेव शरणं गच्छ सर्वभावेन भारत (भ.गी. 18-62)"
"इत्यादि तदीयवाक्येभ्यः तथा अवगमात् । पुरुषान्न परं किचिंत् इत्यत्र हेतुमाह - सा"
काष्ठा - स पुरुष एव वशीकार्यतायाः, काष्ठा - चरमोऽवधिः इत्यर्थः । काष्ठाशब्दलिङ्गापेक्षया
तच्छब्दोऽपि स्त्रीलिङ्गतया निर्दिष्टः । सर्वनाम्न उद्देश्यविधेयान्यतरलिङ्गभावत्वस्वभावात्1
तस्य चरमावधित्वे हेतुमाह - सा परा गतिः ।
अत्रापि तच्छब्दः गतिशब्दापेक्षया स्त्रीलिङ्गः । सा - स परमपुरुष एव, परा - सर्वतः
श्रेष्ठा, चरमेति यावत् । गतिः - गम्यते इति गतिः - प्राप्य इत्यर्थः । श्रीरामस्यैव
परमप्राप्यत्वात् तस्मिंश्च शरणागत्या2 वशीकृते, किमपि वशीकरणीयं नास्त्येव । तस्मात्स
एव वशीकरणस्य, काष्ठा - चरमोपायः । चरम उपेयश्च स एवेति भावः ।।
1.3.12
एष सर्वेषु भूतेषु गुढोत्मा1 न प्रकाशते । दृश्यते त्वग्र्यया बुद्ध्या सूक्ष्मया सूक्ष्मदर्शिभिः ।।
B.1.3.12
"आ.भा. - एषः - चरमोपायत्वेन चरमप्राप्यत्वेन च पूर्वमन्त्रे निर्दिष्टः परमपुरुषः श्रीरामः,"
सर्वेषु भूतेषु गूढः - स्वयोगमायासमावृत आत्मा - आत्मतया वर्तमानः, सर्वात्मभूतोऽपि
त्रिगुणात्मकस्वमायया समाच्छन्नो न प्रकाशते अवशीकृतेन्द्रियाणां
स्थूलबुद्धीनाम् । तथापि सूक्ष्मबुद्धिभिः सूक्ष्मार्थविवेचनशक्तिसम्पन्नबुद्धिशालिभिः
जितेन्द्रियैः, अग्र्यया - श्रेष्ठयैकाग्र्यवर्त्या
अत एव, सूक्ष्मया - सूक्ष्मार्थविवेचनशक्तिमत्या, बुद्ध्या - करणेन दृश्यते - साक्षात्क्रियते
इत्यर्थः । गूढोत्मा इत्यत्र गूढ आत्मेति समासे पृषोदरादिवत् आत्मशब्दाकारस्य उकारो गुणश्च1 ।।
1.3.13
यच्छेद्वाङ्गमनसी प्राज्ञस्तद्यच्चेत् ज्ञान आत्मनि ।
ज्ञानमात्मनि महति नियच्छेत् तद्यच्छेच्छान्त आत्मनि ।।
1.3.15
अशब्दमस्पर्शमरूपमव्ययं तथाऽरसं नित्यमगन्धवच्च यत् ।
अनाद्यनन्तं महतः परं ध्रुवं निचाय्य तं मृत्युमुखात् प्रमुच्यते।।
B.1.3.15
"आ.भा. - एवमधिकारिणम् उपासकं प्रोत्साह्य, मत्त्वा धीरो न शोचति इत्यत्र उक्तं ज्ञानमेव"
निचाय्य शब्देन उपसंहरन्, ज्ञानफलमपि दर्शयितमाह - अशब्दम् इत्यादि ।
अशब्दम् - न शब्दो यत्र तादृशम्, भौतिकशब्दशून्यम्, तथा अस्पर्शम् - भौतिकस्पर्शरहितम्,
अरूपम् - प्राकृतरूपशून्यम्, तथा अरसम् - भौतिकरसरहितम्, अगन्धवत् - प्राकृतगन्धशून्यम्,
यत् - प्राकृतशब्दस्पर्शादिवत् तत् पृथिव्यादि दृष्टम् अनित्यम् एतत् परमात्मतत्त्वन्तु,
तच्छून्यम् अत एव अव्ययम् - यत् न वा इत्युपचयापचयादि विकारमाप्नोति तत् अव्ययम् इत्युच्यते,
इदन्तु विकारररितत्वात् अव्ययम् इत्यर्थः । अत एव च नित्यम् - उत्पादविनाशरहितम् । सदैकरूपम्
इत्यर्थः । अनाद्यनन्तम् - न विद्यते आदिः कारणं यस्य तत् अनादिः अन्तयतीत्यन्तो विनाशकः,
स न विद्यते यस्य तत् अनन्तम् उत्पादकविनाशकरहितम् इत्यर्थः । महतो - जीवात्मनः सकाशादपि,
परम् - विलक्षणम्, सूक्ष्मजीवस्वरूपादपि अतिसूक्ष्मम्, यद्वा महतो जीवादपि परम् - भिन्नमित्यर्थः
। महत्यात्मनि इत्यादौ महच्छब्दसामानाधिकरण्येन जीवस्य ग्रहणादत्रापि महच्छब्देन जीवप्रतीतिरेव
कार्या । ध्रुवम् - स्वरूपस्वभावाभ्यां विकाररहितम्, स्थिरम् इति यावत् । एवंभूतं तत्परमात्मस्वरूपम्,
निचाय्य - साक्षात्कारविषयं कृत्वा, मृत्युमुखात् - मृत्योः मृत्युवद्भयंकरस्य संसारस्य,
मुखम् - प्रधानं कारणं कामकर्मादिरूपविद्याख्यम्, तस्मात् प्रमुच्यते - मुक्तो भवति,
सर्वबन्धविनिर्मुक्तो भवतीति यावत् ।।
1.3.16
नाचिकेतमुपाख्यानं मृत्युप्रोक्तं सनातनम् । उक्त्वा श्रुत्वा च मेधावी ब्रह्मलोके महीयते ।। 16 ।।
B.1.3.16
"आ.भा. एतत्संवादोपदेशश्रवणयोरपि फलम् आनुषङ्गिकं दर्शयति मन्त्रेण अनेन - नाचिकेतम्"
इति । नाचिकेतसा प्राप्तं नाचिकेतम् । मृत्युना - यमेन, प्रोक्तम्, कुतश्चिद््ब्रह्मवादिनो
मुखात् श्रुत्वा, नचिकेतसे उपदिष्टम् ; न तु स्वयमेव कृतं तत्र हेतुमाह - यतः सनातनम्
- प्रवाहरूपेण सदाभवम् अपौरुषेयम् इत्यर्थः। उक्त्वा - कस्मैचिदधिकारवते शिष्याय उपदिश्य
श्रुत्वा - कुतश्चित् ब्रह्मवादिनः सकाशात् श्रावणप्रत्यक्षं कृत्वा च ब्रह्मलोके -
ब्रह्णणो लोको ब्रह्मलोकः सत्यलोकः तत्र महीयते - पूज्यते सत्क्रियतेत्यर्थः । मह पूजायाम्
(धा.पा.730) इति धातुः ।
1.3.17
य इदं परमं गुह्यं श्रावयेत् ब्रह्म संसदि ।
प्रयतः श्राद्धकाले वा तदानन्त्याय कल्पते ।
तदानन्त्याय कल्पत इति ।।
B.1.3.17
"आ.भा. - यो - जनः प्रयतः - शुद्धःसन्, परमं गुह्यम् - अतिशयेन गुप्तमिदं मया प्रोक्तं"
नाचिकेतम् उपाख्यनम् आख्यायिकां, ब्रह्मसंसदि - ब्रह्मणः सभायां, श्रावयेत् - प्रवदेत्,
स इति अध्याहार्यम् । स श्रावको जनः, आननत्याय - अनन्तफलाय, कल्पते - अनन्तफलयोग्यो
भवति । श्राद्धकाले  वा प्रयतः सन् यदि तत् श्रावयेत् । तर्हि तत् श्राद्धकर्मापि आनन्त्याय
- अनन्तफलाय योग्यं भवेत्, अक्षय्यं1 भवेदित्यर्थः ।
।। इति श्रीभगवद्रामानन्दाचार्यविरचिते कठोपनिषद्भाष्ये प्रथमोऽध्यायः।।
2.1.1
पराञ्चि खानि व्यतृणत् स्वयंभूः तस्मात् पराङ् पश्यन्ति नान्तरात्मन्।
कश्चिद्धीरः प्रत्यगात्मानमैक्षदावृत्तचक्षुरमृतत्वमिच्छन् ।।1।।
B.2.1.1
"आ.भा. - एकत्रैव सहेन्द्रियकलापैः अन्तरात्माऽपि तिष्ठति; तथाऽपि तं न सर्वो जनः"
पश्यति; तत्कस्य हेतोः? इतीममर्थं विविच्य प्रागुक्तं परमात्मतत्त्वं विवेचयितुमाह -
खानि । खम् - आकाशम्, छिद्रमिति यावत् । `खानि' इत्युक्तत्वात् इन्द्रियाण्यपि खानि
प्रोच्यन्ते । तानि पराञ्चि - परान् अन्तरात्मभिन्नान् बाह्यान् अर्थान्, प्रत्यञ्चन्ति
प्रकाशनाय गच्छन्तीति पराञ्चि बाह्यविषयाणि कृत्वा, व्यतृणत् - हिंसितवान् । हिंसा च
अत्र इन्द्रियाणाम् अन्तरात्मप्रकाशनसामर्थ्यविरह एव ।
"यद्वा - व्यतृणत् अकरोत्, बाह्यार्थप्रकाशकान्येव खानि कृतवान् इत्यर्थः । तृहधातोः"
हिंसार्थकस्यापि करोति अर्थस्वीकारात् धातूनाम् अनेकार्थत्वात् । कः एवं सृष्टवान्?
इत्यत्राह - स्वयम्भूः । स्वयं भवतीति स्वयम्भूः - सर्वस्वतन्त्रः परमात्मा इत्यर्थः
। अत एव कथमेवं सृष्टवान्? इति प्रश्नस्यापि नावकाशः । स्वतन्त्रस्य पर्यनुयोगानर्हत्वात्
इति भावः । तस्मात् परार्थप्रकाशकस्वभावत्वाद्धेतोः तैः
कारणभूतैः स्वैर्लोकः पराङ् - पराग्रूपान् अर्थान् शब्दादीन् पश्यति इत्युपलभते, अन्तरात्मन्
- अन्तरात्मानं न पश्यति । छान्दसो द्वितीयालोपः, `पराङ्  इत्यत्र ।  एवं स्वभावेष्वपि
लोकेषु कश्चिद्धीरः प्रागुपार्जितपुण्यभारप्राप्तपरमात्मप्रसादः अधिकारी बुद्धिमान्
जीवः अमृतत्त्वम् इच्छन् जातमोक्षाभिलाषः, आवृत्तश्चक्षुः आवृत्तम् - विषयेभ्यः प्रत्याहृतम्,चक्षुः
यस्य तादृशः । चक्षुःपदम् इन्द्रियान्तरस्यापि उपलक्षणम् । अतः समाकृष्ट इन्द्रियग्रामः
सन् प्रत्यगात्मानम् । प्रति - प्रतिकूलं विषयेभ्यः अञ्चतीति प्रत्यक् । स च असौ आत्मा
प्रत्यगात्मा तं प्रत्यगात्मानम् इत्यर्थः स्वभावत एव परमात्मनो विषयप्रतिकूलवृत्तिमत्त्वात्
ऐक्षत् - पश्यति । छन्दसि कालाविवक्षणात्, तत एव परस्मैपदमपि बोध्यम् । न हि इन्द्रियाणि
सन्ति इति सर्वैः परमात्मा द्रष्टुं शक्यः; लब्धतदीयप्रसाद एवेति भावः ।।
2.1.2
पराचः कामान् अनुयन्ति बालास्ते मृत्योर्यन्ति विततस्य पाशम् ।
अथ धीरा अमृतत्त्वं विदित्वा ध्रुवमध्रुवेष्विह न प्रार्थयन्ते ।। 2 ।।
B.2.1.2
"आ.भा. - अल्पज्ञाः स्वकीयम् अनर्थमपि विज्ञातुं न प्रभवन्ति, अतः विषयेषु आसक्ता भवन्ति"
। धीमन्तस्तु तथा न इति वदति - पराचः इति । ये बालाः - अर्थानर्थविवेचकबुद्धिविहीना;
ते पराचः - बाह्यान्, कामान् - कामनाविषयभूतान् स्रक्चन्दनवनितादीन् अनुयन्ति - तानेव
हितकृतो विज्ञाय तेषु सज्जन्ते । अतः विततस्य - विस्तृतस्य, मृत्योः - जन्ममरणादिरूपस्य
संसारस्य, पाशम् - बन्धनम्, यन्ति - प्राप्नुवन्ति । अथ - मृत्युपाशात् विलक्षणम् इत्यर्थः ।
यत् अमृतत्त्वम् - मुक्तिम् अपुनरावृत्तिलक्षणं ध्रुवम् - निश्चितम्, विदित्त्वा - विज्ञाय,
धीराः - विवेकिनः, अधुवेषु - विनश्वरेषु, कामेषु इह - संसारचक्रे सम्भविषु, कमपि कामं
न प्रार्थयन्ते - न कामयन्ते; प्रत्युत तत्तत् सर्वकामनानिवृत्तेः तेषु लुब्धा न भवन्ति इत्याशयः ।।
2.1.3
येन रूपं रसं गन्धं शब्दान् स्पर्शां श्च मैथुनान् ।
एतेनैव विजानाति किमत्र परिशिष्यते ।। एतद्वै तत् ।।3।।
B.2.1.3
"आ.भा. - येन - तं देवा ज्योतिषां ज्योतिः (बृ.उ. 6-4-16), श्रोत्रस्य श्रोत्रं मनसो"
मनो यत् (के. उ. 1-2) इत्यादिश्रुत्युक्तदिशा सर्वप्रकाशकेन इत्यर्थः । एतेनैव - प्रत्यगात्मभूतेनैव
परमेश्वरेण, सर्वोऽपि लोकः, रूपं रसं गन्धं शब्दान्
स्पर्शान् मैथुनान् मिथुनप्रयुक्तान् सुखविशेषान् उपलक्ष्यमिदम् अन्यवस्तूनामपि । तेन
सर्वान् ज्ञेयान् पदार्थान्, परमात्मनैव प्रकाशितान् लोकः पश्यति इत्यर्थः । अत्र परमात्मनि
प्रकाशके प्रकाशनाय समुद्यते, किम् अप्रकाशितं परिशिष्यते? न किमपि अप्रकाशितं तिष्ठति
इत्यर्थः । एतद्वै  प्रत्यगात्मस्वरूपमेव, तत् पूर्वं - नचिकेतसा अन्यत्र धर्मात् (क.उ. 2-14)
इत्यादिना यत्पृष्टम्, तद्विष्णोः परमं पदम् (क.उ. 3-9) इत्यादिना च यत्प्रयुक्तं
तत् इत्यर्थः । दुर्विज्ञेयस्वभावतया तस्य अर्थस्य पुनः तदेव विविच्यते इति भावः ।।
2.1.4
स्वप्नान्तं जागरितान्तं चोभौ येनानुपश्यति ।
महान्तं विभुमात्मानं मत्वा धीरो न शोचति ।।4।।
B.2.1.4
"आ.भा. - स्वप्नान्तम् - स्वप्नमध्यस्थम्, स्वाप्नकालीनमिति यावत् । जागरितान्तम् -"
जाग्रद्दशामध्यस्थम्, जाग्रत्कालीनञ्च, उभौ-  स्वाप्नजाग्रत्कालीनार्थौ येन - सर्वप्रकाशकेन
परमात्मनैव साधनेन, लोकः अनुपश्यति, तं महान्तम् - सर्वान्तरात्मभूतं, विभुम् - व्यापिनम्,
आत्मानम् - परमेश्वरम्, मत्वा - साक्षात्कारविषयतां नीत्वा, धीरः - बुद्धिमान्, न शोचति
- शोकस्य पारं न गच्छति इत्यर्थः । इन्द्रियसत्त्वेऽपि परमात्मैव लौकिकार्थज्ञानस्यपि
मुख्यं साधनमिति भावः ।
2.1.5
य इदं मध्वदं वेद आत्मानं जीवमन्तिकात् ।
ईशानं भूतभव्यस्य न ततो विजुगुप्सते ।। एतद्वै तत् ।।5।।
B.2.1.5
"आ.भा. - यः - उपासकः मधु - कर्मफलम्, मधुवत् मधुरतया आपाततः प्रतीयमानत्वात् । तत्"
अत्ति भुङ्क्ते इति मध्वदः, तं कर्मफलभोक्तारम् । इदम् इत्यत्र लिङ्गव्यत्ययश्छान्दसः
। इमम् इत्यर्थः । जीवम् - जीवात्मानम्, वेद - जानाति, तथा अन्तिकात् समीपस्थम्, हृदयगुहारूपैकदेशस्थम्,
भूतभव्यस्य - अतीतकालीनवर्तमानकालीनस्य उपलक्षणविधया भविषयत्कालीनस्य च सर्वस्य चिदचिद्वस्तुनः
ईशानम् - नियन्तारम्, परमात्मानञ्च, वेद - सम्यग्विजानाति, स जनः ततः तम् इत्यर्थः ।
कश्चिदपि, न विजुगुप्सते - न निन्दतीत्यर्थः ।  आत्मपरमात्मोभयज्ञानवन्तं न कोऽपि निन्दति
। तस्य सर्वपूज्यत्वप्रत्यभिज्ञानात् इति भावः ।
"यद्वा - ततः तदनन्तरम् आत्मपरमात्मज्ञानप्राप्त्यनन्तरम् इति यावत् । सः - उभयज्ञाता,"
जनः न विजुगुप्सते - कमपि न निन्दति । यतः स सर्वमपि एकात्मकं1 विजानाति इत्यर्थः ।
एतत् एतन्मन्त्रप्रतिपाद्यमेव तत्पूर्वोक्तं विष्णोः परमं पदम् (क.उ. 3-9) इत्यर्थः पूर्ववत् ।।
2.1.6
यः पूर्वं तपसो जातमद्भ्यः पूर्वमजायत ।
गुहां प्रविश्य तिष्ठन्तं यो भूतेभिर्व्यपश्यत ।। एतद्वै तत ।।6।।
प्रमादरहितैः इत्येतत् । हविष्मद्भिः - आज्यादिहविर्युक्तैः, मनुष्येभिः मनुष्यैः याज्ञिकैः
विप्रैः इत्यर्थः । ईड्यः - स्तोतुमर्हः अग्निः अग्रम् उत्कृष्टं लोकं नयति प्रापयति
यजमानम् इत्यग्निः अग्रनेता । एतत् मन्त्रप्रतिपादितम् अग्निस्वरूपमपि, तदात्मकम् -
पूर्वोक्तपरब्रह्मात्मकमेव इत्यर्थः ।।
2.1.9
यतश्चोदेति सूर्यो अस्तं यत्र च गच्छति ।
तं देवास्सर्वे अर्पितास्तदु नात्येति कश्चन ।। एतद्वै तत् ।।9।।
B.2.1.9
"आ.भा. - यतः - परस्माद्ब्रह्मणः, सूर्यः उदेति - प्रकाशते, यत्र च - परमात्मनि, सर्यः"
अस्तं गच्छति - निम्लोचनं याति । देवाः - अग्नीन्द्रवरुणादयः सर्वेऽपि, तम् - परमात्मानम्,
अर्पिता - अरा इव रथनाभौ (प्र. उ. 2-6) तत्रैव
स्थितिगताः, प्रतिष्ठिता इत्येतत् । कश्चन - कश्चिदपि, पदार्थः तत् - परंब्रह्म, नात्येति
उ - नातिक्रामत्येव, तदुल्लङ्घ्यस्वतन्त्रतया न किमपि वर्तते इत्यर्थः । एतत्  - मन्त्रप्रतिपाद्यपरमात्मस्वरूपमेव,
तत् - पूर्वोक्तपरमप्राप्यम् इत्यर्थः ।।
2.1.10
यदेवेह तदमुत्र यदमुत्र तदन्विह ।
मृत्योस्स मृत्युमाप्नोति य इह नानेव पश्यति ।। 10 ।।
B.2.1.10
"आ.भा. - एवं यत् मन्त्रत्रयेण जीवानाम् अग्नेः सूर्यादिदेवानाञ्च ब्राह्मत्मकत्वं प्रतिपादितम्,"
तत्र इह लोके स्थितानां जीवानां, ब्रह्मादीनाञ्च, य आत्मा, स एव, परलोकगतादित्यादीनां
कथमात्मा सम्भवति? `इहाहमस्मि, अमुत्र देवाः सन्ति' इत्येवं विभिन्नदेशतया प्रतीयमानेषु
आत्मतया परमात्मनः एकस्य सम्भवित्वात् इत्यतो विभिन्नदेशकालवर्तिषु आत्मतया सत्त्वम्
अस्य व्यापकस्य नित्यस्य न असम्भवम् इति
दर्शयितुमाह - यदेवेह इति । इह - अस्मिन् लोके अहमित्यनुसन्धीयमानानां जीवानाम् आत्मभूतं
यदेव परमात्मतत्त्वम् अमुत्र - परलोकेऽपि अहमिति अनुन्धीयमानानां देवादीनाम् आत्मभूतं
तदेव परमात्मतत्त्वम् ।
"एतदेव द्रढयितुमाह - यदमुत्र तदन्विह । अमुत्र - परलोके `अहम्' इत्यनुसन्धीयमानदेवादीनाम्"
आत्मभूतं यत् - परमात्मतत्त्वम्, इह - लोके अहमाकारप्रत्ययगोचरजीवानाम् आत्मभूतम्, तदनु
- तदेव परमात्मतत्त्वम् इत्यर्थः । सर्वात्मभूतपरमात्मतत्त्वे भिन्नता नास्तीति भावः
। एवम् अवर्तमानमपि परमात्मभेदं यो मन्यते, स संसारसमुद्रे मज्जतीत्याह यः - लोकः, इह
- परमात्मनि, नानेव, - नानात्वमिव, भेदमिवेति यावत् । पश्यति - जानाति, मन्यत इत्येतत्
। स - परमात्मभेददर्शी,  मृत्योः - मरणात्पश्चादपि, मृत्युम् - मरणम्, प्राप्नोति -
पौनःपुन्येन संसारं प्रविशति । `इव' शब्देन परमात्मतत्त्वस्य वस्तुतो नानात्वं नास्ति इति द्योत्यते ।
2.1.11
मनसैवेदमाप्तव्यं नेह नानाऽस्ति किञ्चन ।
मृत्योस्स मृत्युं गच्छति य इह नानेव पश्यति ।। 11।।
B.2.1.11
"आ.भा. - परमात्मनः सर्वात्मत्वे सर्वेरनुभूयमानता, जीवात्मवत् तस्यापि स्यादित्यत आह"
- मनसैवेदम् इति । इदम् - सर्वात्मभूतं परमात्मतत्त्वम्, मनसैव - फलाभिसन्ध्या क्रियमाणकर्मभिः
यस्य मनो विशुद्धम्, कामक्रोधरागद्वेषादिशून्यत्वात् भवति । तेन पुंसा तादृशमनसैव  आप्तव्यम्
- परिज्ञेयं न अन्यतः, अतः न अस्माभिः सर्वैः अनुभूयमानता तस्य भवति इति भावः । इहः
- परमात्मस्वरूपे, किञ्चन नाना नास्ति; नानात्वम् भेदः कश्चिदपि
नास्ति । तथाऽपि अविशुद्धमनाः यः असदपि नानात्वं तत्र पश्यति, स मृत्योः मृत्युमाप्नोति
- जन्ममरणचक्रे पतितः तिष्ठति इत्यर्थः ।।
2.1.12
अङ्गुष्ठमात्रः पुरुषो मध्य आत्मनि तिष्ठति ।
ईशानो भूतभव्यस्य न ततो विजुगुप्सते ।। एतद्वै तत् ।। 12 ।।
B.2.1.12
"आ. भा. - यः पुरुषः - परमात्मा, मध्य आत्मनि - उपासकशरीरे हदयपुण्डरीके उपासकम् अनुग्रहीतुम्"
अङ्गुष्ठमात्रः - अङ्गुष्ठपरिमाणः सन्, तिष्ठति वर्तते । सः भूतभव्यस्य कालत्रयवर्तिसमस्तचिदचित्पदार्थस्य
ईशानः - नियामकः सन् `अस्ति' इति शेषः । सः - परमपुरुषउपासके वात्सल्यात्, ततः - देहमध्यस्थेभ्यो
दोषेभ्यः, न विजुगुप्सते - जुगुप्सां न प्राप्नोति । वात्सल्येन इतरेऽपि जनाः मलिनमपि
स्वपुत्रादि, स्वगेहादि वा न त्यजन्ति; तत्र तेषां जुगुप्साया अभावात् । एतद् वै - एतन्मन्त्रप्रतिपाद्यपरमात्मतत्त्वमेव,
तत् - पूर्वं प्रतिपादितं विष्णोः परमं पदम् इत्यर्थः ।।
2.1.13
अङ्गुष्ठमात्रः पुरुषो ज्योतिरिवाधूमकः ।
ईशानो भूतभव्यस्य स एवाद्य स उ श्वः ।। एतद्वै तत् ।। 13 ।।
B.2.1.13
"आ.भा. - अधूमकः - धूमरहितम् इत्यर्थः । छान्दसं पुल्लिङ्गत्वम् । ज्योतिः - तेजो धातुरिव,"
शुष्केन्धनप्रदीप्यमानवह्निरिव सदा प्रकाशमानः, पुरुषः - परमात्मा, अङ्गुष्ठमात्रः -
अङ्गुष्ठपरिमाणः सन् उपासकशररीगतहृत्कमलमध्यवर्ती सन्, भूतभव्यस्य - कालत्रयवर्तिचिदचित्पदार्थस्य
ईशिता स एव अद्य - वर्तमानेऽपि, स एव श्वः - भविष्यत्कालेऽपि, स एव नियन्ता इत्यर्थः
।उपलक्षणमेतत् अतीतकालस्यापि । अथवा अद्य - एतत्कालीनचिदचिद्वस्तु च स एव । तदात्मकमेव
सर्वमित्यर्थः । एतद्वै तत् - एतन्मन्त्रप्रतिपाद्यं सर्वानियन्तुः परमात्मत्त्वमेव,
तत् - पूर्वोक्तविष्णोः पदम् इत्यर्थः ।।
2.1.14
यथोदकं दुर्गे वृष्टं पर्वतेषु विधावति ।
एवं धर्मान् पृथक्पश्यँस्तानेवानु विधावति ।। 14।।
B.2.1.14
"आ.भा. - दुर्गे - दुर्गमे, उच्छ्रिते शिखरप्रदेशे, वृष्टम् - सिक्तम्, उदकम् - जलम्,"
पर्वतेषु - शिखरापेक्षया निम्नप्रदेशेषु पर्वतेषु, प्रत्यन्तपर्वतेषु, यथा विधावति -
विशीर्य विविधरूपेण पतति; निर्झरनदीप्रभृतिरूपेण अधोगच्छतीति यावत् । एवं - तथा, धर्मान्
- आत्मसम्बन्धिनः सर्वान्तरत्वसर्वान्तर्यामित्व - सर्वप्रकारत्व - सर्वात्मत्वादीन्,
पृथक् - भिन्नभिन्नदेवाद्यधिकरणगतान्, पश्यन् - विजानन्, तानेव - यद्यद्धर्मविशिष्टाधिकरणगतान्
पश्यति तानेव धर्मान् देवत्व - मनुष्यत्वघृदीन् अनु - दुर्गघृष्टोदकमनुकृत्य, विधावति
- तेषु तेषु देवमनुष्यादियोनिषु गच्छति, पुनः पुनः संसारगर्तं प्रविशति इत्यर्थः ।।
2.1.15
यथोदकं शुद्धे शुद्धमासिक्तं तादृगेव भवति ।
एवं मुनेर्विजानत आत्मा भवति गौतम ! ।। 15 ।।
B.2.1.15
"आ.भा. - शुद्धे - निर्मले जले, आसिक्तम् - योजितम्, शुद्धम् - जलम्, यथा तादृगेव भवति"
अधिकरणीभूतशुद्धजलसदृशमेव, न ततो विपरीताकारम् एवम् - शुद्धजलमिव, विजानतः - मननशीलस्य
आत्माऽपि, विशुद्धे - परमात्मनि आसिक्तः - नियोजित इत्येतत् । परमात्मज्ञानेन विशुद्धो
भूत्वा, विशुद्धेन परमात्मना समानाकारो भवति । अपहतपाप्मत्वादिगुणाविर्भावतः तत्सदृशो
भवति । हे गौतम! हे नचिकेतः! सम्बोधनमेतत् शिष्ये कृपां हर्षं वा द्योतयितुमुक्तम् ।।
।। इति काठकोपनिषदि आनन्दभाष्ये चतुर्थवल्ली समाप्ता ।।
2.2.1
पुरमेकादशद्धारमजस्यावक्रचेतसः ।
अनुष्ठाय न शोचति विमुक्तश्च विमुच्यते ।। एतद्वै तत् ।।
B.2.2.1
"आ.भा. - पुरसाम्यात् शरीरमपि पुरम् इत्युच्यते । पुरे हि द्वाराणि यथेच्छसंख्यानि पुरनिर्मात्रा"
विहितानि, शरीरैऽपि एकादशद्वाराणि तत्र आस्यभवानि द्वाराणि सप्त, चक्षुर्द्वयम्, श्रोत्रद्वयम्,
नासाद्वयम्, मुखंच एकमिति । नाभिः, गुदोपस्थौ च इत्येवं त्रीणि अधोद्वाराणि मूर्धगतंच
एकमिति भवन्ति एकादशछिद्ररूपाणि द्वाराणि । द्वारेषु द्वारपाला अपि पुरे नियुक्ता भवन्ति
। ते अत्र चक्षुरादि इन्द्रियाण्येव तेषामधिपतयोऽपि भवन्ति । ते अत्र चक्षुराद्यधिष्ठातृदेवता
आदित्यादयः सन्ति । प्राकारास्तत्र भवन्ति । ते तत्र त्वङ्मांसरुधिरमज्जामेदोस्थिस्नायव
एव सप्त सन्ति । अतः पुरोपकरणदर्शनात् पुरम् - इदं शरीरम् । पुरस्वामी तु जीवः, येन
परमात्मना स्वामित्वेन नियुक्तः, स
परमात्मा अजः - जन्ममरणादिविकारशून्यः, पुरस्वामिनो जीवस्य कर्मसम्बन्धेन शरीरद्वारा
जन्मादिमत्वेऽपि, न परमात्मनः तथा;  कर्मसम्बन्धाभावात् । एवं स परमात्मा, अवक्रचेताश्च
अतो अत्र ज्ञानम् । तत् वक्रं भवति कर्मकृतसंकोचात्; यथा जीवस्य । कर्मभावेन तु तत्कृतसंकोचो
न कदापि परमात्मज्ञाने अतो अजस्य अवक्रचेतसः परमात्मनः कृते, पुरम् एतत् - अनुष्ठाय
- सव्यापारं शरीरमिदं भगवदर्थं विधाय, न शोचति - अभयप्राप्त्या शोकावसराभावात् । विमुक्तः
- रागद्वेषादिभिः शोकमूलभूतैः इहैव रहितः सन्, प्रारब्धावसानसमये, प्रकृतिसम्बन्धिता
विमुच्यते - सर्वबन्धविनिर्मुक्तो भवति इत्यर्थः । एतदेव पुरस्वामितया जीवस्य नियोजयितृस्वरूपमेव,
तत् - पूर्वोक्तं विष्णोः परमं पदम् इत्यर्थः ।
"यद्वा - पुरस्वामी जीवः विलक्षण एव इति । अनुष्ठाय - विविच्य ज्ञात्वा, न शोचति, विमुक्तश्च"
विमुच्यते - प्राग्वदेवार्थः । कीदृशस्य पुरस्वामिनः पुरम् इत्यत्राह - अजस्य अवक्रचेतसः
- जन्मादिविकाररहितस्य अकुटिलबुद्धेः विवेकवतः इत्यर्थः । शरीरात्माभिमानं परित्यज्य
रागद्वेषादिरहितः सन् सर्वप्रकृतिसम्बन्धविमोक्षद्वारा शोकरहितो भवतीति भावः । अत्र
पक्षे एतद्वै तत् इत्यस्य एतत् मुक्तात्मस्वरूपम्, तदेव, परमात्मात्मकमेव इत्यर्थः ।।
2.2.2
हँसश्शुचिषत् वसुरन्तरिक्षसद्धोता वेदिषदतिथिर्दुरोणसत्।
नृषत् वरसत् ऋतसत् व्योमसदब्जा गोजा ऋतजा अद्रिजा ऋतं बृहत् ।।
B.2.2.2
"आ.भा. - चिदचिदात्मकसर्वपदार्थस्य परब्रह्मात्मकत्वं प्रतिपादयितुमाह - हँस इत्यादि"
। शुचौ - निर्लेपत्वात् पवित्रआकाशे सीदतीति शुचिषत् आदित्यात्मना आकाशे वर्तमानो, हँसः
- हन्ति गच्छतीति व्युत्पत्त्या सूर्यः, अन्तरिक्षे - आकाशस्यैकदेशविशेषे, सीदति - वर्तत
इति अन्तरिक्षसत् । वासयति सर्वान् इति वसुः वायुः । वेद्यां सीदतीति वेदिषत् - वेद्युपरि
वर्तमानो, होता - ऋत्विक् अग्निर्वा । तस्यापि वेद्यां वर्तमानत्वात् । वेदिरत्र, पृथिवी
विवक्षिता अग्निर्वै होता इयं वेदिः परोन्तः पृथिव्याः इति श्रुतेः । अतिथिः - सोमः,
दुरोणसत् - दुरोणेषु कलशेषु सीदतीति दुरोणसत् । यद्वा, दुरोणे गृहे सीदतीति व्युत्पत्त्या
गृहं प्रति समागतो ब्राह्मणो अतिथिः । नृषत् - नृष् मनुष्येषु सीदतीति नृषत् । मनुष्ययोनौ
वर्तमानो इत्यर्थः। वरसत् - वरेषु देवेषु सीदतीति वरसत् - देवयोनौ विद्यमानः । ऋतसत्
- ऋते सत्यलोके तिष्ठतीति ऋतसत्, सत्यलोके
वर्तमानः । यद्वा ऋते - यज्ञे सीदति वर्तमान इति, ऋतसत् यजमान इत्यर्थः । व्योम्निः
"-  परमाकाशे परमपदे सीदतीति व्योमसत् । परमपदस्थो मुक्तात्मा इत्यर्थः । अप्सु जाता"
अब्जाः - जलोत्पन्नाः शङ्खमीनमकरादयः । गोजाः - गवि पृथिव्यां जाताः गोजा -  भूम्यामुत्पन्ना
व्रीहियवादयः तरुलतौषधिप्रभृतयश्च । ऋते - आकाशे जातश्चिरस्थिततया आकाशस्यापि सत्यपर्यायकऋतशब्दवाच्यत्वात्
। यद्वा, ऋताद् यज्ञाज्जाता, यज्ञोत्पन्नाः तत्फलभूतस्वर्गादिलोकस्था ऋतजाः । अद्रिभ्यः
- पर्वतेभ्यो जाता अद्रिजाः नदीप्रभृतयः । सर्वमेव एतद््बृहत् अपरिच्छिन्नं महत् इत्येतत्
। यदृतं सत्यं ज्ञानमनन्तं ब्रह्म (तै.आ.न.1) इति श्रुतेः। तदात्मकम् इत्यर्थः । हंसमारभ्य
अद्रिजपर्यन्तं यद्यत् प्रदर्शितमिह, तस्य सर्वस्यापि आत्मा परं ब्रह्म इति भावः । एतेन
सर्वपुरवर्तित्वमस्य प्रतिपादितं भवति ।
2.2.3
ऊर्ध्वँ प्राणमुन्नमयत्यपानं प्रत्यगस्यति ।
मध्ये वामनमासीनं विश्वे देवा उपासते ।।3।।
B.2.2.3
"आ.भा. - येन - तद्देवाः ज्योतिषां ज्योतिः (बृ.उ.6-4-16) श्रोत्रस्य श्रोत्रं मनसो"
मनो यत् (के.उ.1-2) इत्यादिश्रुत्युक्तदिशा सर्वप्रकाशक इत्यर्थः, एतेनैव - प्रत्यगात्मभूतेनैव
परमेश्वरेण, सर्वेऽपि लोकः रूपं-रसं-गन्धं-शब्दान्- स्पर्शान्-मैथुनान्-मिथुनप्रयुक्तान्
सुखविशेषान् उपलक्ष्यमिदम् अन्यवस्तूनामपि । तेन सर्वान् ज्ञेयान् पदार्थान्, परमात्मनैव
प्रकाशितान् लोकः पश्यति इत्यर्थः । अत्र परमात्मनि प्रकाशके प्रकाशनाय समुद्यते किम्
अप्रकाशितं परिशिष्यते । न किमपि अप्रकाशितं तिष्ठति इत्यर्थः । एतद्वै - प्रत्यगात्मस्वरूपमेव,
तत् - पूर्वं नचिकेतसम् अन्यत्र धर्मात् (क.उ.2-14) इत्यादिना यत्पृष्टम्, तद्विष्णोः
परमं पदम् (तै.सं.4-2)
इत्यादिना च यत्प्रत्युक्तं तत् इत्यर्थः । दुर्विज्ञेयस्वभावतया तस्य अर्थस्य पुनः
तदेव विविच्यते इति भावः ।।
2.2.4
अस्य विस्रंसमानस्य शरीरस्थस्य देहिनः ।
देहाद्विमुच्यमानस्य किमत्र परिशिष्यते ।। एतद्वै तत् ।।4।।
B.2.2.4
"आ.भा.- एवं पूर्वमन्त्रोक्तरीत्या हृदयकमलस्थं प्राणापानादिगतिव्यवस्थापकं परमात्मानम्,"
यः सत्त्वप्रकृतिः समुपास्ते, तस्य अस्य - समुपासकस्य उपासनद्वारा कृतपरमपुरुषसाक्षात्कारस्य,
शरीरस्थस्य देहिनः - जीवस्य, किमत्र परिशिष्यते `कर्तव्यम्' इति शेषः । न किमपि करणीयं
तस्य तिष्ठति इत्यर्थः । `देहिनः' इत्यस्यैव विशेषणं शरीरस्थस्येति । विस्रंसमानस्य
इति च, देहिनो देहे द्विविधास्थितिः दृढतया शिथिलतया च । यौवने आद्याः, वार्द्धके तु
शिथिला । देहस्य दृढत्वशैथिल्याभ्यां जीवस्य स्थितौ, दृढत्वशैथिल्ये कल्प्येते । कृतब्रह्मसाक्षात्कारो
हि दाढर्येन शैथिल्येन वा तिष्ठतु; शरीरे किंतेन अनवशिष्टकरणीयत्वात् तस्येति भावः ।
एतावदेव न; किन्तु स म्रियते चेत् तथाऽपि नो हानिरित्याह - देहाद्विमुच्यमानस्य - स
यदि मरणोन्मुखो भवति, तदापि न कर्तव्यं किमपि तस्यावशिष्टम् इति भावः । एतद्वै तत् -
एतन्मन्त्रप्रतिपाद्यं कर्तव्यावशेषरहितात्मस्वरूपमपि तदात्मकमेव, पूर्वोक्तपरमपुरुषात्मकमेव इत्यर्थः ।।
2.2.5
न प्राणेन नापानेन मर्त्यो जीवति कश्चन ।
इतरेण तु जीवन्ति यस्मिन्नेतावुपाश्रितौ ।।5।।
B.2.2.5
"आ.भा. - प्राणिनां जीवनं प्राणाधीनमिति लोके प्रसिद्धम्; तन्न युक्तम् । किन्तु परमात्मैव"
तु जीवनकारणमिति वदति - न प्राणेन इति । कश्चन मर्त्यः - कोऽपि मरणधर्मा जीवः, प्राणेन
- प्राणवायुना, जीवतीति, न यद्यपि प्राणवायुसङ्गमो देहेन जीवनहेतुरिति प्रसिद्धम्; तथाऽपि
नैतद्युक्तम् इत्यर्थः । तथा अपानेन - अपानवायुना, न कश्चित् मर्त्यो जीवति । केन तर्हि
जीवति? अत्राह - इतरेण तु जीवन्ति - इतरेण - प्राणापानव्यतिरिक्तेन केनचिज्जीवनहेतुना,
सर्वा मर्त्याः जीवन्ति । सः कः? इत्यत्राह - यस्मिन्नेतौ -  उपाश्रितौ - एतौ प्राणापानौ,
लोके जीवनहेतुतया प्रसिद्धावपि, यस्मिन् सर्वात्मभूते परमपुरुषे,  उपाश्रितौ - स्वजीवनाय
समाश्रितवन्तौ, यत्संकल्पेन प्राणापानौ स्वस्वव्यापारकरणसमर्थो भवतः । यदधीनमेव प्राणापानजीवनमिति
यावत् । स परमपुरुषः श्रीराम एव, मर्तव्यानामपि जीवनहेतुरिति भावः ।।
2.2.6
हन्त त इदं प्रवक्ष्यामि गुह्यं ब्रह्म सनातनम् ।
यथा च मरणं प्राप्य आत्मा भवति गौतम ।।6।।
B.2.2.6
"आ.भा. - हन्त इत्यव्ययं हर्षद्योतकम् । हर्षश्च अधिकारसम्पन्नशिष्यलाभात् । हृष्टो"
मृत्युः! पूर्वोक्तमपि परमात्मस्वरूपं विशेषेण वक्तुं प्रतिजानाति; दुर्विज्ञेयत्वादस्य
वस्तुनः, शिष्यस्य च अधिकारविशेषेण कृपामात्रत्वात् । यथाऽस्य सम्यग्बोधो भवेत्, तथा
स्वयमेव विवक्षा मृत्योर्जातेति भावः । ते - तुभ्यं नचिकेतसे कामनारहिताय शिष्याधिकारिणे,
इदम् - मद्बुद्धिस्थम्, यत्पूर्वं मयोपदिष्टम्, गुह्यम् - अतिरहस्यम्, सनातनम् - सदाभवम्,
पुराणं ब्रह्म, प्रवक्ष्यामि - प्रकर्षेण वक्ष्यामि उपदेक्ष्यामि । यथा सुखेनावबोधस्तं
भवेदित्यर्थः । हे गौतम! मरणम् - मृत्युम्, देहवियोगम्, प्राप्य - लब्ध्वा, आत्मा -
जीवो यथा भवति - परमात्मज्ञानाभावात् यां यां योनिं प्रपद्यते तदपि च प्रवक्ष्यामि इत्यर्थः
। गौतम इति सम्बोधनेन तदुपरि महती कृपा द्योत्यते ।।
2.2.7
योनिमन्ये प्रपद्यन्ते शरीरत्वाय देहिनः ।
स्थाणुमन्येऽनुसंयन्ति यथाकर्म यथाश्रुतम् ।।7।।
B.2.2.7
"आ.भा. - सनातनब्रह्मप्रवचनम्, पूर्वं प्रतिज्ञातम् । मरणानन्तरजीवस्थितिवचनन्तु पश्चात्"
। तथाऽपि ब्रह्मविषये वक्तव्यस्य बहुत्वात् अत्र च अल्पत्वात् । सूचीकटाहन्यायेन1 पूर्वं
मरणानन्तरभावमज्ञानिजीवगतिमेव आह अनेन मन्त्रेण - योनिम् इत्यादिना । अन्ये - ब्रह्मज्ञानरहिताः
कतिचन जीवाः, शरीरत्वाय - ब्राह्मणादिशरीरपरिग्रहाय, पूर्वकर्मानुसारात्, योनिम् - मनुष्यादियोनिम्,
प्रपद्यन्ते - शुक्रशोणितयोगेन योनिं प्रविशन्ति इत्यर्थः । अन्ये तु
ततोऽप्यतिपापशीलाः, ते यथाकर्म - पूर्वकृतस्वकर्मानुसारेण, येन यादृशं कर्मकृतं तदनुसारेण
इत्यर्थः । यथाश्रुतम् - श्रुतं श्रावणं ज्ञानमिति यावत्; अनतिक्रम्य, यथाश्रुतम् ।
येन यादृशं ज्ञानमार्जितं तदनुसारेण इत्यर्थः । स्थाणुम् - वृक्षादिस्थावरभावम्, अनुसंयन्ति
- मरणानन्तरं प्राप्नुवन्ति, अत्यन्ताधमाः स्थावरभावम्, तत उत्कृष्टाः पशुपक्ष्यादियोनिम्,
तत उत्कृष्टाः मनुष्यादियोनिं प्राप्नुवन्ति मरणानन्तरम् इत्यर्थः ।।
2.2.8
य एषु सुप्तेषु जागर्ति कामं कामं पुरुषो निर्मिमाणः ।
तदेव शुक्रं तद्ब्रह्म तदेवामृतमुच्यते ।
B.2.2.8
"आ. भा. - सम्प्रति प्रतिज्ञातं सनातनं ब्रह्म उपदिशति - यः - पूर्वोपक्रान्तः पुरुषः"
परमात्मा, सुप्तेषु - स्वप्नावस्थां प्राप्तेषु सर्वेषु जीवेषु, कामं कामम् - संकल्पं
संकल्पम्; निर्मिमाणः - स्वाप्नान् पदार्थान्  रथाश्वादीन् सृजन् जागर्ति - जीववत् स्वप्नावस्थां
न प्राप्नोति इत्यर्थः । तदेव शुक्रम् - सर्वतः शुभ्रं प्रकाशकमिति यावत् । तद्ब्रह्म
। तत् - स्वप्नावस्थायामपि जाग्रद्ब्रह्म, न
ततोऽन्यत् ब्रह्म इत्यर्थः । तदेव अमृतम् - निरूपाधिकामृतत्वशालि । तेन मुक्तनित्यमुक्तानां
व्यावृत्तिः तेषां निरूपाधिकामृतत्वरहितत्वात् ।
"यद्वा - अमृतम् - अमृतवत् निरतिशयभोग्यभूतम् अनवधिकानन्दरूपत्वात्, उच्यते - कथ्यते"
सर्वेषु शास्त्रेषु । तस्मिन् - परमपुरुषे संकल्पमात्रेण स्वाप्नवस्तुसर्जके, सर्वे
लोकाः - पृथिव्यादयः, श्रिताः - कृताश्रयाः सन्तः तिष्ठन्ति; तस्य सर्वलोककारणत्वात्
। तदु - तत् सर्वात्मभूतं ब्रह्म, उ - एव, कश्चन - कोऽपि, नात्येति - नातिक्रामति ।
ब्रह्मातिक्रम्य न कोऽपि लोको वर्तते कारणातिक्रमेण1 कार्याणामवस्थित्यदर्शनादिति भावः ।।
2.2.9
अग्निर्यथैको भुवनं प्रविष्टो रूपं रूपं प्रतिरूपो बभूव ।
एकस्तथा सर्वभूतान्तरात्मा रूपं रूपं प्रतिरूपो बहिश्च ।।
B.2.2.9
"आ.भा. - एवं प्रतिपादितमति परमात्मनः सर्वात्मताम्, दुर्विज्ञानतया वह्निदृष्टान्तेन"
दृढीकर्तुमाह - अग्निर्यथा इति । यथा अग्निस्तेजःपदार्थः एकोऽपि, भुवनम् - भुवनान्तर्गतपञ्चीकृतभूतभौतिकपदार्थजातं
काष्ठादि, प्रविष्टः -पञ्चीकरणरीत्या काष्ठादिसकलपदार्थान्तर्गतः सन्, रूपं रूपम् वीप्सायां
द्विर्वचनम् । रूपपदञ्च भौतिकपदार्थाकारपदम् । प्रतिभौतिकपदार्थमित्यर्थः  । प्रतिरूपः -
प्रतिगतं  व्याप्तं रूपं यस्य स प्रतिरूपः - सर्वत्र व्याप्तस्वरूपः प्रतिरूपः, काष्ठादिरूपसदृशरूपश्च
बभूव - काष्ठाद्यन्तर्गतो वह्निः तत्र प्रदीप्तो यदा भवति तदा, बहिरपि काष्ठाकारसमानाकारः
कौटिल्यार्जवादिविशिष्टो भवति अन्तर्बहिश्च दारुव्याप्तो भवतीति यावत् । तथैव सर्वभूतान्तरात्मा
- सर्वेषां भूतानामभ्यन्तरात्मा प्रतिवस्तु अन्तर्यामिरूपेण अवस्थितः परमात्मा । रूपं
रूपम् इति पूर्ववदर्थः । प्रतिरूपः प्रत्युक्तान्तर्यामिस्वरूपोऽपि देवमनुष्यादि स्वरूप
इव भवति । बहिश्चाकाशवत् सर्वरूपेषु व्याप्तोऽपि । अन्तर्बहिश्च भूतानां व्याप्य नारायणः
स्थितः (महा. ना. 94) इति स्मृतिसमर्थितश्च अयमर्थः ।।
2.2.10
वायुर्यथैको भुवनं प्रविष्टो रूपं रूपं प्रतिरूपो बभूव ।
एकस्तथा सर्वभूतान्तरात्मा रूपं रूपं प्रतिरूपो बहिश्च ।।10।।
B.2.2.10
"आ.भा. - बाह्यापेक्षया सूक्ष्मेण वायुरूपेण दृष्टान्तेन तदेव सर्वान्तरात्मत्वं परमात्मनः"
पुनर्द्रढयति । व्याख्यानन्तु पूर्ववत् । पञ्चीकरणप्रक्रियया वायोर्वह्नावपि प्रविष्टत्वेन,
ब्रह्मापेक्षयाऽस्य दृष्टान्तस्य सूक्ष्मत्वमिति ध्येतम् । यथा वायुः भुवनान्तर्गतसर्ववस्तुषु
अन्तर्बहिश्च व्याप्य तिष्ठति; तथा परमात्माऽपि अन्तर्बहिश्च सर्ववस्तुषु व्याप्य वर्तत इति भावः ।।
2.2.11
सूर्यो यथा सर्वलोकस्य चक्षुर्न लिप्यते चाक्षुषैर्बाह्यदोषैः ।
एकस्तथा सर्वभूतान्तरात्मा न लिप्यते लोकदुःखेन बाह्यः ।।11।।
B.2.2.11
"आ.भा. - परमात्मनः सर्वत्र अन्तर्बहिश्च वर्तित्वे जीवात्मन इव तस्यापि सुखदुःखादिप्रसक्तिः"
कथं न इति शंकां दृष्टान्तद्वारा अपाकरोति - सूर्य इति । सूर्यः - आदित्यः, सर्वलोकस्य
- सर्वश्चासौ लोकः जीवजातमित्यर्थः; तस्य, चक्षुः - चक्षुरिन्द्रियाधिष्ठाता; आदित्यश्चक्षुर्भूत्वाऽक्षिणी
प्राविशत् (ऐ.उ. 2-4) इत्यादि श्रुतिभिः सूर्यस्य चक्षुरन्तर्गततया अधिष्ठातृत्वावगमात्
। चाक्षुषैः - चक्षुःसम्बन्धिभिः, बाह्यदोषैः - बहिर्भवा बाह्याः, दोषाः - काचकामालयो
मलादयश्च, तैः चक्षुष उपरिभागे वर्तमानैरपि दोषैरेतैः यथा न लिप्यते - न स्पृश्यते,
तथा सर्वभूतान्तरात्मा - सर्वेषां भूतानाम् आत्मभूतः, सर्वान्तर्गतोऽपि एक एव, भूतगतैर्दोषैः
न  लिप्यते । एतेन भूतान्तर्गतजीवानां भूतदोषलेपसत्त्वेऽपि अस्यैकस्यैव न लोप इति,
जीववैलक्षण्यं द्योतितं भवति । भूतगतविकारेऽपि अस्यैकस्यैव न लेप इति, जीववैलक्षण्यं
द्योतितं भवति । भूतगतविकारेऽपि अस्यैकस्यैव न लेप इति, जीववैलक्षण्यं द्योतितं भवति
। भूतगतविकारेऽपि न लेप इति, ज़डवैलक्षण्यमपि द्योतितं भवति । कुतो न लिप्यते इत्यत्र
हेतुमाह - लोकदुःखेन बाह्यः । लोकस्य - जीवजातस्य, दुःखम् - कर्माधीनं भवति अस्य तु
न तत् अकर्मवश्यत्वात् । अतः लोकदुःखेन बाह्यः - बहिर्भूतः, स्वाभाविकापहतपाप्मत्वादितया
विलक्षण इति यावत् । यद्वा - लोकदुःखेन न लिप्यते; यतो बाह्यः - स्वेतरसमस्तविलक्षण
इत्यर्थः कार्यः । तस्मात् न जीवात्मन इव सुखदुःखप्रसङ्गः अत्र भवतीति भावः ।।
2.2.12
एको वशी सर्वभूतान्तरात्मा एकं बीजं बहुधा यः करोति ।
तमात्मस्थं येऽनुपश्यन्ति धीराः तेषां सुखं शाश्वतं नेतरेषाम् ।।
B.2.2.12
"आ.भा. - यतोऽयं न लोकदुःखसंस्पृष्टः तस्मात् एतद्विज्ञानात् शाश्वतसुख- प्राप्तिरिति"
दर्शयति । सोऽयं परमात्मा सः एकः - समाभ्यधिकद्वितीयरहितः, न तत्समश्चाभ्यधिकश्च दृश्यते
(श्वे.उ. 6-8) इति श्रुतिप्रसिद्धश्च अस्य स्वसमाभ्यधिक द्वितीयराहित्यरूपम् एकत्वम्
। वशी - वशो वशीभूतः, स्वाधीन इति यावत् । समस्तः प्रपञ्चोऽस्यास्तीति वशी । यदधीनं
समस्तं चिदचिदात्मकं जगत् तादृशः इत्यर्थः ।   तत्र हेतुमाह - सर्वभूतान्तरात्मा - सर्वेषां
भूतानां चिदचिद्रूपाणाम् अन्तरात्मा, अन्तर्गतःसन् नियन्ता इत्यर्थः । सर्वान्तर्यामित्वादेव
जगत् अस्य वशेऽस्तीति भावः । अयमेव हि सर्वस्य कारणम् इत्यपि दर्शयितुमाह - एकं बीजं
बहुधा यः करोति । यः - परमात्मा, एकम् - स्वेन अविभागदशां गतम् अत एकमित्युच्यते । बीजम्
- कारणं प्रधानम् बहुधा - महदादि विकारस्वरूपेण अनेकं करोति, अविभागदशापन्नतया एकीभूतमपि
प्रधानम् यो नानाकारेण करोति, स्वसंकल्पमात्रेण इति भावः । तम् - परमात्मानम् । आत्मस्थम्
- य आत्मनि तिष्ठन् (बृ.उ. मा.पा. 3-7-30) इत्यादिश्रुत्यनुसारेण जीवान्तर्गतम्, ये
धीरा - बुद्धिमन्तः । अनुपश्यन्ति - श्रवणानन्तरं साक्षात्कुर्वन्ति । तेषाम् - धीराणामेव,
शाश्वतम् - शश्वदभवम्, सनातनमिति यावत्  सुखम् भवति - मुक्तिः भवतीत्यर्थः । ये आत्मस्थं
परमात्मानं च साक्षात्कुर्वन्ति, तेषां साक्षात्कारविहीनानान्तु, शाश्वतसुखं नास्त्येव
। बाह्यविषयेषु आसक्तबुद्धयः, स्वात्मस्थमपि परमात्मानं न पश्यन्ति । अतः, तेषां कृते
अशाश्वतरूपा दुःखसंभिन्ना संसृतिरेव अस्तीति भावः ।।
2.2.13
नित्यो नित्यानां चेतनश्चेतनानामेको बहूनां यो विदधाति कामान् ।
तमात्मस्थं येऽनुपश्यन्ति धीरास्तेषां शान्तिः शाश्वती नेतरेषाम् ।।13।।
B.2.2.13
"आ.भा. - नित्यः - अविनाशी, एकः - स्वसमाभ्यधिकरहितः, चेतनः - चैतन्यविशिष्टः यः - परमात्मा"
बहूनाम् - इतरेषां नानाभूतानां, चेतनानाम् - जीवानाम्, कामान् - तत्तत्कर्मानुगुणभोग्यपदार्थान्,
विदधाति - उपस्थापयति, तम् - परमात्मानम्, आत्मस्थम् - स्वस्मिन् अन्तर्यामितया वर्तमानम्,
ये धीराः - बुद्धिमन्तः, उपासनद्वारा, अनुपश्यन्ति - साक्षात्कुर्वन्ति, तेषामेव कृतसाक्षात्काराणां,
शाश्वती शान्तिः - आत्यन्तिकदुःखनिवृत्तिरूपा भवति । न इतरेषाम् - अकृतपरमात्मदर्शनानां
विषयाशावशीकृतमानसानां तु, न सा शान्तिः; किन्तु संसारानुवृत्तिरेव भवति इत्यर्थः ।
2.2.14
तदेतदिति मन्यन्ते निर्देश्यं परमं सुखम् ।
कथन्नु तद् विजानीयां किमु भाति विभाति वा ।।14।।
B.2.2.14
"आ.भा. - एवं यमेनोक्तं परमात्मस्वरूपं श्रुत्वा, तत्साक्षात्कार अस्मादृशां सम्भवति"
न वा? इति शंकते - तत् इति । तत् - यत् साक्षात्कारात् शाश्वतसुखप्राप्तिरभिहिता भगवता,
तदेव पूर्वमुक्तम् । परमम् - निरतिशयं सुखम्, यस्मिन् अनुभूते सर्वसुखानुभवो भवति तत्
परमम् इति भावः । अनिर्देश्यम् - इदमिति निर्देशानर्हम्; तथाऽपि एतत् - करतलगतामलकवत्1
प्रत्यक्षमिति मन्यन्ते भवादृशा योगिन अहं तु न प्रतिकलितयोगः । अतः तत् अनिर्देश्यं
परमं सुखं ब्रह्म । कथन्नु विजानीयाम् - केन प्रकारेण साक्षत्कर्तुं शक्नुयाम्? रूपादिरहिततया
मादृशजनग्रहणानर्हत्वात्, तत् ब्रह्म भाति किमु । सामान्यतया प्रकाशते किम्? येन मादृशोऽपि
ज्ञातुं प्रभवेत् इति तर्क उपपद्येत । अथवा, तत् ब्रह्म विभाति - विशेषेण भासते, येन
स्पष्टतया मादृशोऽपि विशेषेण साक्षात्कर्तुं पारयेत् इत्यर्थः । `वा' शब्दः विकल्पार्थकः
तेन न विभाति - न विशेषतो भासते इत्यर्थो लभ्यते । अतो विशेषरूपेण भासते न वा? इति प्रश्नो
निस्सरति इत्यर्थः ।।
2.2.15
न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्निः ।
तमेव भान्तमनुभाति सर्वं तस्य भासा सर्वमिदं विभाति ।।15।।
B.2.2.15
"आ.भा. - तत्र परब्रह्मणि भासमाने सति, सूर्यो न भाति - सूर्यप्रकाशापेक्षया परब्रह्मप्रकाशस्य"
अतिशयितत्वात् अभिभूतप्रकाशो भवति सूर्यो अतो न भाति इत्यर्थः । न चन्द्रतारकम् - चन्द्रश्च
तारकाश्च चन्द्रतारकम् । समाहारद्वन्द्वे नपुंसकत्वं एकवचनञ्च । चन्द्रस्य तारकाणां
च प्रकाशोऽपि अभिभूतो भवति । दृष्टं हि लोके समुत्कृष्टप्रकाशवत्सान्निध्येऽपकृष्टप्रकाशवतो
दीपस्य प्रकाशमानता । अतः चन्द्रतारकमपि न प्रकाशते ब्रह्मणि प्रकाशमान इत्यर्थः नेमा
विद्युतः - इमाः - विशिष्टदीप्तिमत्तया दृश्यमाना; विद्युतोऽपि न प्रकाशन्ते तस्मिन्
प्रकाशमाने; तासामपि तत्तेजोऽभिभवादेव इत्यर्थः । अयमग्निः अल्पीयोदीप्तिमत्तया अस्माभिः
अनुभूयमानस्तु कुतो भूयात् । ब्रह्मणि भासमाने नैव कथमपि भूयात् इत्यर्थः । तमेव - परमात्मानमेव
सर्वान्तर्वर्तिनं, भान्तम् - भासमानम्, अनु - पश्चाद्, भाति - प्रकाशते, सर्वं सूर्यादिकम्
। तस्यैव - ब्रह्मण एव, भासा - याचितकमण्डनन्यायेन1 ब्रह्मणः सकाशात् प्राप्तब्रह्मसम्बन्धिन्या
भासा दीप्त्या, सर्वमिदम् - सूर्यचन्द्रादिकं, विभाति - विस्पष्टं प्रकाशते । यद्वा
तस्यैव भासा - सूर्यादिगतया सर्वमिदं जगत् घटपटादिकं, भाति - प्रकाशितशरीरं भवति । सूर्यादिषु
वर्तमाना दीप्तिः तेषां स्वकीया न; किन्तु परमात्मदत्तैव । तथा च सूर्यादयः इदं सर्वं
प्रकाशयन्ति इत्यर्थः । एतेन परमात्मनः प्रकाशाश्रयत्वप्रतिपादनात्, रूपादिमत्त्वं आदित्यवर्णं
तमसः परस्तात् (श्वे.उ. 3-8) इत्यातिश्रुतिषु तु प्रसिद्धमेव । अत `रूपादिविहीनत्वात्
मादृशजनग्रहणानर्हम्' इति शंका न कार्या
त्वया । रूपादिविशिष्टश्च । परमात्मा भाति विभाति च, अत `विभाति न वा'? इति संशयोऽपि
न कार्यः इत्येवं शिष्यप्रश्नस्योत्तरं दत्तं यमेनेति भावः । परमात्मनः रूपवत्त्वे समुपंहणम्
आचार्यवचनमपि उदाहार्यं तद्यथाह च जगद्गुरुश्रीरामेश्वरानन्दाचार्यः श्रीरामप्राप्तिपद्धतौ -
"अधःस्थिते वितानस्य तत्र सिंहासने वरे ।"
"आसीनं परमं रम्यं श्रीरामं सीतया सह ।।"
"दिव्यायुधान्वितं चाथ दिव्यपार्षदसंयुतम् ।"
"दिव्यभूषणवस्त्रञ्च भूषितं वीक्षते ह्यसौ ।। (रा.प्रा.प.38-39)"
।। इति पञ्चमवल्ली आनन्दभाष्यम् ।।
2.3.1
ऊर्ध्वमूलो अवाक््शाख एषोsश्वत्थस्सनातनः ।
तदेव शुक्रं तद्ब्रह्म तदेवामृतमुच्यते । तस्मिन् लोकाः
श्रितास्सर्वे तदु नात्येति कश्चन ।। एतद्वै तत्।
B.2.3.1
"आ.भा. - ऊर्ध्वमूलः - ऊर्ध्व सकललोकोपरि वर्तमाने सत्यलोके प्रतिष्ठितत्वात् हिरण्यगर्भ"
एव ऊर्ध्वभूतः तदेव मूलम् । आदित्वात् इतरप्रपञ्चस्य प्रथमावयवो यस्य संसाररूपस्याश्वत्थस्य,
सः ऊर्ध्वमूलः, हिरण्यगर्भात्मकमूलावयवः अवाच्यः, अधोगताः पृथिव्यादिलोकप्रतिष्ठिताः
मनुष्यपशुपक्षिस्थावरात्मिकाः, शाखाः - शाखाख्यावयवाः यस्य सः अवाक््शाखः ।  प्रसृतत्त्वसाम्यात्
मनुष्यपश्वादिषु शाखात्वोपचारः एषः - दृश्यमानः, सनातनः - अनादित्वात् चिरकालीनः प्रवाहरूपेण2
आयाति इति सनातन उच्यते, न तु अविनाशी अश्वत्थः - बृक्षविशेषः,श्वः तिष्ठति इति श्वत्थः,
स न भवति इति अश्वत्थः, श्वो विनाशि इति अपरोsर्थो द्योत्यते । तेन संसाराश्वत्थस्य,
श्वो विनाशिता प्रतिपादिता भवति अयं च अश्वत्थो यतः परमकारणात् अभिन्ननिमित्तोपादानरूपात् भवति, तदेव शुक्रम्
विशुद्धम्, तत् ब्रह्म - संसाराश्वत्थकारणमेव ब्रह्म, तदेव अश्वत्थकारणम्, अमृतम् -
निरुपाधिकामृतत्त्ववत् निरतिशयभोग्यं वा उच्यते - बोध्यते शास्त्रैः । तस्मिन्नेव परब्रह्मणि
सर्वे लोकाः श्रिताः - प्रतिष्ठिता भवन्ति, उत्पत्यादिसमयेषु । तदु - तत् ब्रह्म, कश्चन
- कोऽपि, नात्येति - नातिक्रमति ।  एतद्वै तत् - एतदेव संसाराश्वत्थनिदानमेव,  तत्
- पूर्वोक्तम्,  विष्णोः परमं पदम्   (सु.उ.6)  इत्यर्थः ।। 1 ।।
2.3.2
यदिदं किञ्च जगत् सर्वं प्राण एजति निस््सृतम् ।
महद्भयं वज्रमुद्यतं य एतद्विदुरमृतास्ते भवन्ति ।।
B.2.3.2
"आ.भा. - इदम् - परिदृश्यमानम्, यत् किञ्च - यत्किञ्चित् अग्निवाय्वादित्यादिकं, जगत्,"
तत्सर्वम् - समस्तमेव जगत्, निस्सृतम् प्राणादुत्पद्यमानम्, प्राणे एव अभिन्ननिमित्तोपादानभूते
परब्रह्मणि, एजति - कम्पते, चलति । प्राणपदवाच्यपरब्रह्मण एव निर्गतम्, तत्रैव स्वस्वव्यापारं
कुरुते इत्येतत् । एतस्य जगत उत्पत्यादिकारणं तत् ब्रह्म महद्भयम्, बिभेति अस्मान् जगदिति,
भयम् - भयजनकम् इत्यर्थः । तत्र हेतुमाह - वज्रमुद्यतम् । उद्यतम् - प्रहर्तुं
सज्जीकृतम्, वज्रमेव तत् । कश्चित् प्रहर्तुकामः स्वकरे वज्रमुद्यतम् कुरुते, तद्वा
स्फुटावभासः यथा; तथैव पितृलोके जायमानपरमात्मप्रत्ययोऽपि न स्फुटावभासः । तत्र चेतसः
कर्मफलभोगासक्तत्वात् । यतो हि स भोगभूमिलोकः । एवं गन्धर्वलोकेsपि न स्फुटम् अवलोकयितुं
शक्यते परमात्मतत्त्वमित्याह - यथाऽप्सु इति । अप्सु - जलेषु स्वच्छेष्वपि, यथा परिददृश
इव - परिदृष्टमिव भवति, वस्तु तदन्तर्गतं वस्तुतो स्थले इव स्पष्टं परिदृष्टं भवति;
तथा गन्धर्वलोके ज्ञायमानमपि परमात्मतत्त्वम्, न स्पष्टं दृष्टं भवति । तत्रापि चेतसो
भोगsसक्तत्वात् अतो गन्धर्वलोकेsपि इह लोके इव स्फुटावभासः अशक्य एव परमात्मनः । ब्रह्मलोके
कीदृशं परमात्मदर्शनं भवति इत्याह - छायातपयोरिव ब्रह्मलोके -
हिरण्यगर्भलोके, परमात्मतत्त्वं तदितरतत्वात् विविच्य छायातयोरिव परस्परम् अत्यन्तभिन्नं
परमात्मतत्त्वं स्वेतरतत्वादिति ज्ञानं सुस्पष्टं भवति, यद्यपि; तथापि स लोको न सुलभः
सर्वेषाम् । येन तत्रैव गत्वा ज्ञानाय यत्नो नियम्येत, अत इहैव लोके शरीरपातात् प्राग्
यतितव्यं मुमुक्षुभिः इति उपदिष्टम् ।
2.3.6
इन्द्रियाणां पृथग्भावमुदयास्तमयौ च यत् ।
पृथगुत्पद्यमानानां मत्वा धीरो न शोचति ।
B.2.3.6
"आ.भा. - प्रकृतिविविक्तजीवात्मज्ञानानन्तरं परमात्मज्ञानस्य भावित्वात् जीवात्मज्ञानं"
देहेन्द्रियविलक्षणतया कार्यम्, तथा करणे एव परमात्मज्ञानद्वारा शोकनिवृत्तिसम्भवः इत्यभिप्रायेणाह
- इन्द्रियाणाम् इति । शरीरादेरपि उपलक्षणम् । प्रायशो लोके दहेन्द्रियाण्येव आत्मतया
प्रतिपाद्यमाना भवन्ति, अहंस्थूलः, अहंकृशः, अहंकाणः, अहं बधिरः इत्यादि अनुभवात्, परन्तु
अयमनुभवः कार्यकारणरूप- देहेन्द्रियसङ्घाते आत्मत्वभ्रान्त्यैव भवति । अत इन्द्रियाणां
चक्षुरादीनां बाह्यानाम् अन्तराणां च मन आदीनां पृथग्भावः । जीवात्मापेक्षया स्वभावविलक्षणता
विभिन्नता इत्येतत् । तं देहेन्द्रियवैलक्षण्यरूपं पृथक्भावम्, पृथक् - स्वस्वकारणात्,
उत्पद्यमानानाम् मत्वा - आत्मा भिन्नः, भिन्नानि देहेन्द्रियाणि इति विज्ञाय, धीरः -
बुद्धिमान्,न शोचति - न संसारदुःखम् अनुभवति । यत् इति यौ इत्यर्थकम् । तथा यत् उदयास्तमयौ
- उत्पादविनाशौ, तौ च जाग्रत् स्वापादिदशासु इन्द्रियव्यापाराणामेव भवतोsत इन्द्रियगतावेव
न आत्मगतौ, इत्येवम् मत्वा, धीरो न शोचति इत्यन्वयः । देहेन्द्रियगतमात्मवैलक्षण्यम्
आत्मगतं देहेन्द्रियवैलक्षण्यं ज्ञात्वा, उत्पादविनाशित्वम् इन्द्रियाणामेव देहसहितानाम्
न आत्मन इत्येवं प्रकृतविविक्तात्मज्ञानी, शोकभाक् न भवति इति भावः ।।
2.3.7
इन्द्रियेभ्यः परं मनो मनसस्सत्त्वमुत्तमम् ।
सत्त्वादधि महानात्मा महतोsव्यक्तमुत्तमम् ।
B.2.3.7
"आ.भा. - एतदपि प्रकृतिविविक्तात्मज्ञानम् इन्द्रियार्थादिपुरुषपर्यन्तवशीकारे सत्येव"
भवति;न अन्यथा । अतः पूर्वोक्तं वशीकरणं पुनः पठति स्मृत्यर्थम् - इन्द्रियेभ्यः चक्षुरादिभ्यः,
परं मनः - वशीकार्यतायाम् । तच्च मनः अर्थेभ्योsपि परम् इत्युपलक्षणतो ज्ञेयम्; इन्द्रियेभ्यः
परा ह्यर्थाः अर्थेभ्यश्च परं मनः (क.उ.3-10) इति पूर्वमुक्तत्वात्। मनसः सत्त्वम् -
अध्यवसायात्मकबुद्धिस्वरूपम् उत्तमम् - प्रधानम्, वशीकार्यतायाम्, मनसस्तु परा बुद्धिः
(क उ.3-10) इत्युक्तेः । सत्त्वात् - अध्यवसायरूपादपि अधिकं प्रधानम् इत्येतत् । महानात्मा
- जीवात्मा इत्यर्थः । महतो जीवात्मनोपेक्षया, अव्यक्तम् सूक्ष्मपरिणामभूतं शरीरम् उत्तमम् वशीकरणे ।।
"अव्यक्तात्तु - शरीरात्तु, पुरुषः - परमात्मा, परः- श्रेष्ठो वशीकृतौ । पुरुषमेव विशिनष्टि"
। व्यापकः - सकलचिदचिदन्तर्बहिस्थितः । अलिङ्गः - लिङ्गागम्यः, शब्दैकगम्य औपनिषदः2
पुरुषः इत्यर्थः । यम् - परमपुरुषं सर्वव्यापकम्, ज्ञात्वा - उपासनद्वारा  साक्षात्कृत्य,
जन्तुः - जीवः, मुच्यते - सर्वबन्धनविनिर्मुक्तो भवति । अमृतत्त्वम् - स्वस्वरूपाविर्भावं
मोक्षम् इत्येतत् । गच्छति - प्राप्नोति ।।
2.3.8
अव्यक्तात्तु परः पुरुषो व्यापकोsलिङ्ग एव च ।
यद् (यं?) ज्ञात्वा मुच्यते जन्तुरमृतत्त्वं च गच्छति ।।
(परमात्मज्ञानविहीनस्य मोक्षासम्भवः)
B.2.3.8
"आ.भा. - एतदपि प्रकृतिविविक्तात्मज्ञानम् इन्द्रियार्थादिपुरुषपर्यन्तवशीकारे सत्येव"
भवति;न अन्यथा । अतः पूर्वोक्तं वशीकरणं पुनः पठति स्मृत्यर्थम् - इन्द्रियेभ्यः चक्षुरादिभ्यः,
परं मनः - वशीकार्यतायाम् । तच्च मनः अर्थेभ्योsपि परम् इत्युपलक्षणतो ज्ञेयम्; इन्द्रियेभ्यः
परा ह्यर्थाः अर्थेभ्यश्च परं मनः (क.उ.3-10) इति पूर्वमुक्तत्वात्। मनसः सत्त्वम् -
अध्यवसायात्मकबुद्धिस्वरूपम् उत्तमम् - प्रधानम्, वशीकार्यतायाम्, मनसस्तु परा बुद्धिः
(क उ.3-10) इत्युक्तेः । सत्त्वात् - अध्यवसायरूपादपि अधिकं प्रधानम् इत्येतत् । महानात्मा
- जीवात्मा इत्यर्थः । महतो जीवात्मनोपेक्षया, अव्यक्तम् सूक्ष्मपरिणामभूतं शरीरम् उत्तमम् वशीकरणे ।।
"अव्यक्तात्तु - शरीरात्तु, पुरुषः - परमात्मा, परः- श्रेष्ठो वशीकृतौ । पुरुषमेव विशिनष्टि"
। व्यापकः - सकलचिदचिदन्तर्बहिस्थितः । अलिङ्गः - लिङ्गागम्यः, शब्दैकगम्य औपनिषदः2
पुरुषः इत्यर्थः । यम् - परमपुरुषं
सर्वव्यापकम्, ज्ञात्वा - उपासनद्वारा  साक्षात्कृत्य, जन्तुः - जीवः, मुच्यते - सर्वबन्धनविनिर्मुक्तो
भवति । अमृतत्त्वम् - स्वस्वरूपाविर्भावं मोक्षम् इत्येतत् । गच्छति - प्राप्नोति ।।
2.3.9
न सन्दृशे तिष्ठति रूपमस्य न चक्षुषा पश्यति कश्चनैनम् ।
हृदा मनीषा मनसाsभिक्लृप्तो य एनम् (एतत्) विदुरमृतास्ते भवन्ति
B.2.3.9
"आ.भा. - सम्प्रति परमपुरुषज्ञानाय साधनमुपदिशति - न सन्दृशे इति । अस्य - परमात्मनः,"
रूपम् - व्यापकीभूतम् अन्तर्यामिस्वरूपम् अप्राकृत विग्रहो वा, सन्दृशे - दृष्टिपथे,
न तिष्ठति - दर्शनगोचरो न भवति इत्यर्थः । ततो हेतोः, न चक्षुषा पश्यति कश्चनैनम् ।
चक्षुषः प्राकृतत्त्वेन, कश्चिदपि देवो मनुष्यो वा ईदृशेन परमात्मानं द्रष्टुं न अर्हति;तस्य
अन्तर्यामिस्वरूपस्य व्यापकत्वात् विग्रहस्य च अप्राकृतत्वात् । प्राकृतम् इन्द्रियम्
अप्राकृतग्रहणाsसमर्थं भवति इति भावः। तदा अस्य दर्शनसाधनं किमिति शङ्कायामाह - हृदा
इति । अत्र हृत्पदम्, हृदयस्थाया बुद्धेः लक्षकम् । तथा च हृदा - हृदयस्थया बुद्ध्या
भक्तिरूपापन्नया । हृदा इत्यस्य विशेषणमाह - मनीषा मन ईष्ट इति मनीट् । तयासङ्कल्पविकल्पात्मकस्य
मनसो नियमनकर्ता इत्यर्थः । मनसा - स्वनियन्त्रकभक्तिरूपापन्नबुद्धिकृतसंस्कारेण चेतसा,
अभिक््लृप्तः - ग्राह्यः साक्षात्कार्यः परमपुरुषो भवति इत्यर्थः । मनसा तु विशुद्धेन
(व्यासस्मृति) मनसैवेदमाप्तव्यम् (क.उ.4-11) इत्यादि श्रुतीनाम् इहैव स्वारस्यात् ।
ये एतत् - अपरं ब्रह्म, विदुः - ईदृशेन मनसा जानीयुः, ते - उपासका अमृता भवन्ति ।।
2.3.10
यदा पञ्चावतिष्ठन्ते   ज्ञानानि मनसा सह ।
बुद्धिश्च न विचेष्टेत तामाहुः परमां गतिम् ।। 10 ।।
B.2.3.10
"आ.भा. - मनसः तादृशबुद्धिकृतः संस्कारः कदा भवति इत्यत्राह यदा पञ्चज्ञानानि - ज्ञानसाधनानि"
इन्द्रियाणि, मनसा सह - ब्रह्मण्येव, अवतिष्ठन्ते - स्थिरीभवन्ति, मनसि परमात्मप्रवणे,1
स्वस्वविषयविनिवृत्तानि2 इन्द्रियाणि, तत्रैव सह मनसा धृतानि भवन्ति, बुद्धिश्च - अध्यवसायलक्षणा,
न  विचेष्टेत - व्यापाररहिताsवतिष्ठेत, ताम् - ईदृशीं प्रसिद्धम् इन्द्रियधारणमेव, परमां
गतिम् - गम्यते अनया इति गतिः गमनसाधनम् तस्याः परमत्वं मोक्षरूपोत्कृष्ट- फलसाधनत्वमेव
। ईदृश इन्द्रियधारणैव मोक्षसाधनम् इति आहुः - परमात्मतत्त्व विदः  ।।
2.3.11
तां योगमिति मन्यन्ये स्थिरामिन्द्रियधारणाम् ।
अप्रमत्तस्तदा भवति योगो हि प्रभवाप्ययौ ।
B.2.3.11
"आ.भा. - ताम् - पूर्वोक्ताम्, स्थिराम् अचलाम् इन्द्रियाणां बाह्यानाम् आन्तराणां च,"
धारणाम् - परमात्मप्रवणेन मनसा सह अवस्थितिम्, स्वस्वविषयव्यापारप्रतिबन्धिनीम्, योगम्
- स्वचित्तवृत्तिनिरोधरूपम् इति आहुः - वदन्ति योगिनः । तदा - तादृशयोगकाले, तादृश इन्द्रियधारणावान्,
अप्रमत्तः - प्रमादरहितो भवति । मनसोsनवधानलक्षणः प्रमादः इन्द्रियधारणारूपयोगेनैव विनश्यति
इत्यर्थः । तत्र हेतुमाह योगो हि प्रभवाsप्ययौ, प्रकर्षेण मनसो भवः - भवनं वृत्तिः परमात्मप्रवणतया
अवस्थानं योगः, अप्ययः1 - इन्द्रियाणां बुद्धेश्च व्यापाराभावः, सोsपि योगो अतः प्रभवाsप्ययौ,
योगो हि - हिः प्रसिद्धौ । इन्द्रियाणां व्यापारनाशे तु प्रमादः कथं स्यात् अतः तदा
अप्रमत्तो भवति इत्यर्थः ।
"यद्वा - प्रभव उत्पत्तिः यस्य अस्ति इति प्रभवः, अप्ययो यस्य अस्ति इति"
अप्ययः । प्रभवश्चाsप्ययश्च प्रभवाप्ययौ, अर्श आद्यजन्तयोः प्रभवशब्दाsपि अयशब्दयोः
द्वन्द्वः2 । तेन योगस्य उत्पादापायशालित्वम् उच्यते । प्रतिक्षणम् उत्पादाsपि अयशालिनि
अपायो माsभूत् इत्येतत् अर्थम् अवधानम् आवश्यकम् । तच्च प्रमादे सति न सम्भवति इति अप्रमादो
योगे परमावश्यक इत्यर्थः कार्यः ।।
2.3.12
नैव वाचा न मनसा प्राप्तुं शक्यो न चक्षुषा ।
अस्तीति ब्रुवतोsन्यत्र कथं तदुपलभ्यते ।।
B.2.3.12
"आ.भा. - अयं परमात्मा वाचः - उपनिषद्भिन्नया वाण्या, मनसा - असंस्कृतेन चेतसा, चक्षुषा"
- चक्षुरिन्द्रियेण प्राकृतेन, नैव प्राप्तुम् - उपलब्धुम्, शक्यः चक्षुषा इति इन्द्रियान्तरस्यापि
उपलक्षणम् । तर्हि कः उपलब्धुं योग्यः इत्यत्राह - अस्तीति ब्रुवतः - ब्रह्म अस्तीति
बोधयत औपनिषदाद्वाक्यात्, अन्यत्र तत् - ब्रह्म, कथम् उपलभ्यते - न केनाsपि प्रकारेण
उपलब्धुं शक्यते । तस्य  उपनिषत्प्रमाणैकगम्यत्वात् । एतेन अत्र प्रमाणमेव नास्तीति
शङ्काsपाकृता भवति । यो हि श्रुतिशिरसि नैव श्रद्धध्यात् तस्य आसुरप्रकृतेः परमात्मतत्त्वोपलब्धिः
मा भवतु वैदिकस्य तु सा स्यात् एवेति भावः ।।
2.3.13
अस्तीत्येवोपलब्धव्यः तत्त्वभावेन चोभयोः
अस्तीत्येवोपलब्धस्य तत्त्वभावः प्रसीदति ।।
B.2.3.13
"आ.भा. - श्रुतिश्रद्धालुना, स परमात्मा श्रुतिवाक्यात् प्रथमतः अस्तीत्येवोपलब्धव्यः"
- अस्तित्वेन रूपेण सामान्यतो निश्चेतव्यः । तदनन्तरम् तत्त्वभावेन; तत्त्वम् - परब्रह्म,
तस्य भावः- असाधारणो धर्मो जगत् कर्तृत्वादि सत्यं ज्ञानमनन्तम् (तै आन-2) इत्यत्र बोधितः
सत्यत्वादिः वा तेन रूपेण च उपलब्धव्यः - ज्ञातव्यः । उभयोः - अस्तित्वतत्त्वभावयोः
मध्ये, अस्तीत्येवोप- लब्धस्य श्रुतिवाक्यात् प्रथमतः अस्तित्वेन रूपेण उपलब्धिमत उपासकस्य,
तत्त्वभावः - परमात्मनः असाधारणधर्मः सत्यत्त्वादिः, प्रसीदति - स्फुटम् अवभासते तेन
असाधारणेन धर्मेण धर्मिपरमात्मस्वरूपं यथावत् प्रकाशते । धर्मस्य धर्मिसमानसंवित् संवेद्यत्वात् इति भावः ।
"यद्वा श्रुतिवाक्यतः परम् अस्ति इति उपलब्धव्यः । तत्त्वं भाव्यते अनेन इति तत्त्वभावः-"
मनः, तेनापि परम् अस्तीति उपलब्धव्यः । उभयोः इति षष्ठी सम्बन्धसामान्ये तृतीयार्थे
। तेन उभाभ्यां श्रुतिमनोभ्यां परम् अस्तीति उपलब्धस्य उपलब्धिमतः तत्त्वभावो मनः, प्रसीदति
- निर्मलं भवति; रागादिमलरहितं भवति इत्यर्थः ।
2.3.14
यदा सर्वे प्रमुच्यन्ते कामा येऽस्य हृदि श्रिताः ।
अथ मर्त्योऽमृतो भवत्यत्र ब्रह्म समश्नुते ।।
B.2.3.14
"आ.भा. - ब्रह्मसाक्षात्कारस्य हृदयग्रन्थिविमोकद्वारा अमृतत्वप्राप्तिसाधकत्वम् आख्याति"
- यदा सर्वे इति । अस्य - उपासकस्य, हृदि - अन्तःकरणे, श्रिताः - वर्तमानाः, अनादिकालतः
प्ररूढमूला, ये कामाः - शब्दादिविषयकरागादयः, ते सर्वे यदा - तत्त्वसाक्षात्कारोदये,
प्रमुच्यन्ते - विलीयन्ते । अथ सर्वकामविमोकानन्तरं, मर्त्यः-उपासकः जीवः, अमृतो भवति
- सञ्चितकर्मणां दग्धबीजभावात् उत्तरेषां कर्मणाञ्च असंश्लेषात् संसारबीजरहितो भवति
। अत्र - प्रबोधदशायाम् उपासनाकाले, ब्रह्म - परमात्मानम्, समश्नुते - अनुभवति । शरीरेन्द्रियादिसम्बन्धसत्त्वकालेऽपि
जीवस्य उपासकस्य ब्रह्मानुभवो भवति इत्यर्थः।।
2.3.15
यदा सर्वे प्रभिद्यन्ते । हृदयस्येह ग्रन्थयः ।
अथ मर्त्योऽमृतो भवत्येतावदनुशासनम् ।
B.2.3.15
"आ.भा. - पूर्वमन्त्रोक्तमेवार्थं पूनः वदन् उपसंहरति - यदा सर्वे इति । यदा - प्रबोधानन्तरम्,"
उपासकस्य, हृदयस्य - हृदयगताः, ग्रन्थयः - ग्रन्थिवत् दुःखेन मोक्तुम् अर्हा रागादयः,
देहादिषु आत्माभिमानादयश्च, ते सर्वे प्रभिद्यन्ते - भेदनं गच्छन्ति; विनश्यन्ति इत्येतत्
। अथ - अनन्तरमेव अयम् उपासकः,
मर्त्योऽमृतो भवति - सवासन क्लेशनाशे जीवस्यामृतत्वं भवति इत्यर्थः । एतावदेव अनुशासनम्
एतन्मात्रमेव उपदेशः कर्तव्योऽस्ति गुरुणा शिष्यस्य कृते न अतोधिकं किमपि उपदेष्टव्यम् अस्ति इति भावः ।।
2.3.16
शतञ्चैका च हृदयस्य नाड्यस्त्तासां मूर्द्धानमभिनिस्सृतैका ।
तयोर्ध्वमायन्नमृतत्वमेति विष्वङ्ङन्या  उत्क्रमणे भवन्ति ।
B.2.3.16
"आ.भा. - सम्प्रति मुच्यमानस्य विद्यावत उपासकस्य निष्क्रमणरीतिम् उदाहरति - शतं चैका"
च इति । हृदयस्य नाड्यः - हृदयदेशगता नाड्यः शतमेका च सन्ति; एकाधिकशतसंख्यावत्यः प्रधाननाड्यः
हृदयप्रदेशे सन्ति इत्यर्थः । तासाम् - नाडीनां मध्ये, एका नाडी, मूर्धानम् - मस्तकं
भित्त्वा, अभिनिस्सृताः - निर्गता, या सुषुम्ना इति, ब्रह्मनाडी इति च उच्यते । तया
- ब्रह्मनाड्या मरणकाले, ऊर्ध्वम् - उपरि, आयन् - आगच्छन् सूर्यरश्मिद्वारा अर्चिरादिमार्गेण
भगवद्धाम साकेताख्यं गत्वा, अमृतत्त्वम् - स्वस्वरूपाविर्भावपूर्वक श्रीरामाख्य परब्रह्मानुभवम्,
एति - प्राप्नोति । अन्यास्तु शतसंख्याका नाड्यः, विष्वङ् - समन्तात् मुखनासाक्षिप्रभृतिद्वारेभ्यः
उत्क्रमणे जीवस्य निःसरणाय, भवन्ति - उपयुज्यन्ते । अन्यत उत्क्रमणे च सुरनरतिर्यगादिनानाप्रकारागतयो
भवन्ति । एतादृशम् उत्क्रमणम् अविदुष एव इति भावः ।। 26 ।।
2.3.17
अङ्गुष्ठमात्रः पुरुषोऽन्तरात्मा सदा जनानां हृदये सन्निविष्टः
तँ स्वाच्छरीरात् प्रवृहेन्मुञ्जादिवेषीकां धैर्येण ।
तं विद्याच्छुक्रममृतं तं विद्याच्छुक्रममृतमिति ।। 17।।
B.2.3.17
"आ.भा. - अङ््गुष्ठमात्रः - अङ््गुष्ठप्रमाणः, अन्तरात्मा - अन्तर्यामी पुरुषः - परमात्मा,"
जनानाम् - जनिमताम् लोकानाम्, हृदये - हृदयप्रदेशे, सदा - सर्वकाले, सन्निविष्टः - प्रविश्यस्थितो
वर्तते । तम् - अन्तरात्मानं परमात्मानम्; अङ्गुष्ठप्रमाणकं, स्वात् - स्वकीयात्; स्वकर्मोपार्जितात्,
शरीरात् कायात्, प्रवृहेत् - पृथक् कुर्यात् । विविच्य जानीयात् इत्येतत् धैर्येण -
प्रमादरहितमनसा । तत्र दृष्टान्तमाह मुञ्जादिवेषीकाम् - मुञ्जः - तृणविशेषः, तस्मात्
तदन्तर्गताम् इषीकामिव मुञ्जमध्यवर्ति सूक्ष्मशलाकामिव इत्यर्थः । शरीरे स्थूले वर्तमानो
जीवात्मा तत्रापि सर्वान्तर्यामी परमात्मा अतः सर्वतः सूक्ष्मं परमात्मानं विविच्य प्रमादरहितचेतसा
जानीयात् इति भावः । तम् - सर्वन्तरात्मानं मुक्तं विशुद्धं निखिलहेयप्रत्यनीकं प्रकाशकममृतं
निरुपाधिकामृतत्त्वशालिनम्, विद्याच्छुक्रममृतमिति । द्विरुक्तिः उपदेशसमाप्तिद्योतिका
आदरातिशयद्योतिका वा बोध्या ।।
2.3.18
मृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।
ब्रह्म प्राप्तो विरजोऽभूत् विमृत्युरन्योऽप्येवं यो विदध्यात्ममेव।।
B.2.3.18
"आ.भा. - अथ - यमोपदेशानन्तरम्, नाचिकेतः नचिकेता एवेति, नाचिकेतः - गौतमसुतः, मृत्यु"
प्रोक्ताम् - यमेन समुपदिष्टामेतां प्रकृताम् आत्मविद्याम् परमात्मस्वरूपबोधिकाम्, विद्यां,
कृत्स्नम् - समग्रम्, योगविधिम् - यदा पञ्चावतिष्ठन्ते ज्ञानानि मनसा सह । बुद्धिश्च
न विचेष्टेत (क.उ.6-10) इत्यत्रोपदिष्टम्, लब्ध्वा - वरप्रदानान्मृत्योः सकाशात्प्राप्य
ब्रह्मप्राप्तः परमात्मानम् उपसम्पन्नः परं ज्योतिरुपसम्पद्य स्वेन रूपेणाभिनिष्पद्यते
(छां.उ.8-3-4) इति श्रुत्यनुसारेण, विरजो विमृत्युश्च अभूत् - अपहतपाप्मत्वादिगुणाष्टकाविर्भाव-
विशिष्टोऽभूत् इत्यर्थः । अन्योऽपि यः कश्चित् अध्यात्मविदात्मनि शरीरे इति । अध्यात्मम्
- शरीरमध्ये, वित् - वेत्ति मुञ्जादिवेषीकामिव शरीरे वर्तमानं परमात्मानं शरीरात् पृथक््तया जानाति ।
"यद्वा - आत्मा - जीवः तस्मिन् इति अध्यात्मं जीवान्तर्वर्तिनं परमात्मानं यः अन्योपि"
वित्, जीवात्मापेक्षया पृथग्भूतम् विविच्य जानाति इत्यर्थः । सोऽपि एवमेव नचिकेता इव,
विरजो विमृत्युश्च भवति । आविर्भूतापहतपाप्मत्वादिगुणको भवति । परं ब्रह्मोपासन्नः सन्
इत्यर्थः अनेन मन्त्रेण प्रकृतायाः आख्यायिकाया उपसंहारो विद्यास्तुतये विहित इति बोध्यम् ।।
2.3.19
सह नाववतु, सह नौ भुनक्तु। सह वीर्यं करवावहै।
तेजस्वि नावधीतमस्तु। मा विद्विषावहै।।
ओं शान्तिः शान्तिः शान्तिः।
